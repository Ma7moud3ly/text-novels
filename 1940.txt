
قلوب رقيقة للكاتبه ريم الحجر
مقدمة
يوووووه ما احر اليوم هذا وانا للحين ما طلعت برى ,,, اووووووه خل اتروش قبل يفزعني ابوي ,,,,
خذت الجازي جوالها تبي تتأكد من الساعه ,, شافت مسج من صديقتها عاليه تأكد عليها انها بتشوفها اليوم في المعهد
دخلت اخذ شاور وانا في بالي الف فكره وفكره ,, وشلون اقدر اساعد ابوي امممم يالله عساها خيره ان شالله ,, الله يعطيني على قد نيتي
اااااه يبا ودي اخفف عنك الهم اللي شايله لحالك لو اني ولد الحين كاااااان علوووم ,,, يالله ربي مو قاسم يكون بكرك ولد والله البنات وش ملحهم
لبست الجازي على طول ,, كم لبسه عندها اصلا مافي مجال تتعب في الاختيار كبتها ما فيه كله على بعضه الا كم تنوره تنعد على الاصابع
ابوها موظف عادي والمسئولية مره كبيره عليه ,,, احلى شي في ابوها انه ما يحب يحسون انهم اقل من احد ويجيب لهم اشيائهم على قد الامكانيات المتاحه لكن بالدور طبعا ,, الشهر الواحد يحاول يقتطع منه مبلغ بسيط ويختارون واحد من العيله ويعطيه اياه الشهر اللي راح كان من حظ اختي المها ,, في ثالث متوسط ,,
لبست تنوره بيج ومعاها بلوزه قطن ابيض ’’ مو راكبه ذاك الزود بس هذا اللي عندي الحين اوكي ,, الحمدلله ما راح افصخ عبايتي ,, هذا احلى شي في المعهد
توني سجلت فيه اول الاسبوع بعد الحاح على ابوي اني اتعلم برامج الكومبيوتر اللي احس اني فيه ميح مررررره ,, ابي وظيفه بسرعه في اي قطاع المهم يكون عندي خبرة ادخل البيانات ومدري بعد وش يبون بس هذا كلام عاليه لي ,,,
مهما تفوقت في الجامعه مدري متى بيجيني الدور عشان اتوظف ,, لكن يالله ,,كلها سنه وترم واخلص جامعتي ,, يالله توفقني يا ربي ,,,
سرحت في شكلي وما ووعيت الا على صوت المها :::: جاااااااااااااازي ,, جزووووووي
فتحت باب غرفتنا الي في اخر الممر وصحت بأعلى صوتي : جاااايه يالله دقايق ,,,
لبست عبايتي وخذيت شنطتي ,, من زينها بس فيها دفتر وكم قلم,,
دخلت المقلط لقيت ابوي فديته جالس يتريق هو وامي حبيبتي ,, ومهوي اختي تكمل حل الواجب ,,
الجازي : انتي ليه ماتتركين ذا الطبع لمتى كذا كل مره فيه واجب ناسيته
مهوي مو في حالي قاعده تحل .. شكلها مررره محتاسه ,, خذيت خبزه مسويتها لي امي وقعدت اكلها واناظر في دفتر مهوي اموووت في الرياضيات ياناس ,, عطيتها كذا شيفره تحل عشان ما نتأخر ابوي يطالع ساعته ,, يالله يا بنات وين اخوكم ,,,
في نفس اللحظه دخل حمود اخوي الصغير في سادس ,, اتمنى بس كذا اشوفه ما يدخل من الباب من طوله فديته فيه مواري طوووول
مسكت وجهه وحبيته بقوه في خده مثل كل يووووم : فديت وجهك يا حبيبي ,,

حمود تعود على حركاتي كل ما حبيته طلعت صوت في خده شكله ينقرف مني اول بس الحين الظاهر انها صارت سمفونيه رووووعه

ابومحمد : يالله يا بنات سموا بالله نبي نمشي الطرق بتصير زحمه ,,

ودعتنا امي فديتها عند الباب وطلعنا للسياره ,,,

حر وحنا بأول النهار اللي يعين اوسطه وش بيصير ,, وصلنا مدرسة محمد ,, وقريب عليها مدرسة مهوي ,,

احب اركب مع ابوي قدام دام حمودي صغير ,,اسولف عليه واوسع صدره بخبالي ,, مع الناس شكل ثاني لكن مع اهلي ابد مافيه كنترول حتى ان امي دااايم تقول يالله سكنهم في مساكنهم ,, بس ابوي فديته دايم يرد عليها خليها على كيفها ,,,, فديته يا نااااس ,,,,



نزلت في المعهد وانا اقرا دعاء الدخول ,, الله ييسر لي يارب,,,,,,,,,





صلت عاليه الفجر وما جاها نووووم ابد احيانا تجيها حالات كذا ,, هي منظمه لابعد درجه ,, رتبت غرفتها احلى شي ان مافيه جامعه اجازززه ونااسه المهم نطلع من البيت شوي مع اني عارفه ان ماجد اخوي ماله في طلعات البنات بس يالله بقنعه يوديني الليله للجازي ,,

صديقات المدرسه واجد بس محد صمل معي الا جزوي حبيبتي ,, صابره علي وعلى تقلب نفسيتي الزفت احيانا اقعد ما اكلمها كم يوم ومع ذلك اول ما اسمع صوتها احس اني سمعته من خمس دقايق معي على الخط على طول ,,,,,

صحيح وضع ابوي احسن بكثير من وضع ابو الجازي بس اصريت على جزوي ان جنا نستغل الصيف ونشتغل في اي مكان مؤسسه والا شركه تقبل بنا في الاستقبال ولا اي شي المهم الجازي تساعد ابوها من كثر مهي شايله هم ذا الابو دخلت معها المعهد عشان نتخصص في شي عشان نقدر نشتغل ولو مؤقت الله بيسر ربي ان شالله بيحلها من توكل على الله ما ضيعه ,,,

سمعت طق خفيف على الباب : ادخل ::

دخل ماجد وهو لابس رياضه متعود كل يوم الفجر بعد الصلاه يطلع جري في حينا يحب الرياضه مرررره ,, ماجد شاب صحيح تعدى الثلاثين بكم شهر بس اللي يشوفه يقول اكبر بشوي مدري ليه يمكن من الطول على الجسم الرياضي شعره اسود وطويل شوي وعيونه كبار شوي اممم ابيض مني بصراحه احلى مني مع اني بنت ,, اممم له سكسوكه كيووت شفايفه ورديه احلى شي فيه ما يحب التدخين مررره ,, يا حظ اللي بتاخذ اخوي ,, صحيح الله يعينها عليه شديد مررره وما يحب الطلعات والدخلات بس كلهم الرجاجيل اذا تزوجوا تغيروا وشلون مدري ,,,,

ماجد : وشفيك قايمه من الصبح

عاليه : فيه شي اسمه السلام عليكم ,, صباح الخير

ماجد : اووو سوري السلام عليكم ,, وش فيك لايكون فيك شي تعب والا .. ماجد تعود على نفسيتي الخربانه وصياحي اللي يزهق بدون سبب , بس انتوا لو تدرون ليش بتعذروني ,, بس مو الحين بقولكم بعدين

عاليه : لا مافيني شي بس ابي اطلب منك طلب تكفى لا تردني

ماجد : حبيبي اخوي مجودي ودني للجازي ,,

عاليه : احب الاذكياء مررررره

ماجد : يالله صباح خير بفكر ,,,

كنت دايما اتمنى ان لي اخت تشاركني غرفتي تبادلني ملابسها اخذ منها اسواره ولا شنطه ولا تتزوج واحضر عرسها واربي عيالها يووووه عندي احلام ورديه لكن ربي ماكتب لي الا ماجد ومشاري فديته متزوج بنت خالتي نوف يموتون على بعض من هم صغار وما قدر يصبر لين يتزوج ماجد واصر على اهلي يزوجونه ,,

واخوي سعود اصغر مني بسنتين في اولى جامعه ,,,







نور على طاولة الطعام تتفطر ومخها شغال في مغامره جديده تسويها بس ياليت ابوي يقتنع بجرب هو ما يرفض لي طلب ابد ,, باقي على سفرة الصيف شهر ونص وانا لسى مخلصه امتحانات الجامعه امس ,, مشكلة امي ما تحب تسافر برى الا مع ابوي ومستحيل تعتب برى الرياض لحد ما ياخذ ابوي اجازته ,, ابوي جراح عظام مشهور على مستوى الدول واشتغل في مستشفى عالمي عشان يكسب خبرته اكثر قبل يرجع ويستقر في الرياض وانا في اولى جامعه ,, حياتي من اول وانا اتنقل من بلد الى بلد مع ابوي وامي واخوي نايف اكبر مني

واختي الجوري في الثانويه العامه ,, لكن اخوي الكبير نواف قصته قصه ,, احسه مكتئب من الحريم بعد اللي صار ومستحيل يتغير مره

بعد ما خلص الجامعه برى رجع الرياض واستقر فيها وقعد يدير شركات ابوي بالنيابه عنه ومعه عماني اثنين ,, في وحده من سفراته في الصيف تعرف على بنت من عايله لها وزنها في البلد وطار فيها واصر انه يتزوجها لكن بعد 3 سنوات زواج وولد اسمه فيصل اكتشف زوجته بالجرم المشهود مع صديق لهم وهم مسافرين في الصيف ومن بعدها طلقها وربى ولده وعاف كل الحريم اتذكر امي مره تبي تطلعه من حالته خصوصا انه صار عمره 33 وولده في الصف الاول لكنه كل مره يقول الحريم يستاهلون اللي يدعسهم بذا النعال

ووول يا كافي ,, غير مررره عن ابوي فديته متحرر وفاهم ويراعي المرأه لكن اخوي نواف ,, اووووف لا يسمعني بس ,,,

دخلت علي وانا في دوامتي ماما عتيقه حرمه كبيره اكبر من ابوي حتى على عهد جدي وهي معنا وهي اللي ربتنا اول وبعد ما استقر اخوي نواف بالرياض قعدت معه وربت فيصل ,, حبيبه وعسل وعندها سوالف تجنن بس مدري ليه احس بينها وبين نواف كلام مشفر مصيري ادري به اكيد بتعلمني ,,,

سمعت عن المعهد اللي توهم مفتتحينه حبيت اسجل فيه بشوف اتعلم شي دورات كومبيوتر مع اني حافظته زين بس يالله حلوو الواحد يختلط مع الناس شوي كم مره اقنعت ابوي اني اشتغل بس شهر نرس في المستشفى واقوله عن موظفينهم خخخخ يمكن يروحون في داهيه اذا علمت عليهم ,, لا لا ما اعلم بس ودي مغامره جديده ,, حنا راجعين للرياض وانا اولى جامعه والحين صرت في السنه النهائية باقي لي ترم واحد بس بعد الصيف ,,



جتني ماما وهي متأنقة كعادتها ,, قمت اصبح عليها وابوس راسها حسيتها سهرانه ,,

نور : شفيك مامي مو كويسه اليوم فيه شي ,,

ام نواف : الا كويسه بس بابا نادوه المستشفى الفجر جتهم حالة طارئه وما قدرت انام الا لما تاكدت ان كل شي سليم بس يا دوبي ساعه ورجعت صحيت احس نومي مخربط هالايام ,, احلى شي في امي صوتها لها بحه وكلامها هادي جدا تحس بالثقافه تطلع من حكيها اقصد ثقافة الكلام ,,,

حاولت اقلد حكيها وتضحك علي داااايم دخل علينا نواف وقمت له شكله غصب يخليك تجيك نفاضه خخ مع انه اخوي بس مدري تعودت عليه كذا اما عااااد لو يدري وش في مخي كان ذبحني ,,, لكن ما يهم اذا بابا موافق خلاص ,,,

دخل وراه فصولي على طول : وصحت بصوت حلووو : فصولي اليوم انتهت الامتحانات وين تبي اوديك ,, عمتك سنعه تعجبك

قعد فصول شوي مكتئب : ما ابي اروح مكان ابي اخو تقدرين تجيبن لي اخو ,,, طالعه نواف بنص عين : فيصل تريق وانت ساكت ,,

اقولكم اخوي عليه حركات ,,,,,,





فهده وهي تحاول تاكل بسرعه تبي تلحق على المعهد قبل الزحمه ,, حطت لها شاي في المق حقها وخذته معها للسياره ,,,,

كانت شغالتها تنتظرها جوووه ,, طلع بها السواق وهو يشغل لها السي دي ,, كل كم يوم تعلق على سي دي ,, مرات قرآن مرات شعر مرات طرب على حسب ,, وحيدة امها وابوها والبنت المدللـه ووريثة الملايين بعد عمر طويل ,, ماهمتها الفلوس لو فيه بس اشقاء لها كان يا حظها بس لكن ابوها من حرصه الزايد عليها حاول يعزلها الا من القريبين فقط وما يحب كثرة الصديقات وحده ثنتين بالكثير توها سنه اولى جامعه وخايف عليها من صديقات السؤ ولا احد يطمع فيها ,, سمح لها تدخل المعهد عشان تقضي وقتها في شي مفيد بدال النوم على الفاضي ,,,توفت امها من سنتين بعد معاناه من مرض القلب ,, وتحمد ربها دايم ان امها ما تعذبت اخر حياتها جتها نوبة قلبية مفاجئة وتركت فهده وحيده

تذكرت فهده زميلات الكرسي في المعهد عاليه والجازي شكلهم صديقات من زمان واضح من طريقتهم مع بعض ,, تمنت فهده انها تدخل معهم في دائرتهم بس هي برستيج مرره وما تحب تكون فضوليه على الناس ,,,,







الحين يا حبايبي ودي اوصف لكم ابطال قصتي الجديده اللي بنعيش معهم حياتهم وندخل عالم جديد وبنفتح ابواب مسكره ,,



الجازي : طويله جسمها خيال ماخذه التقاطيع من جدتها الله يرحمها شعرها اسود فاحم بيضاء وعيونها لوزيه مع رموش طويله

فمها صغير لكنه مليان شوي



عاليه : اقصر من الجازي بشوي دايما تلبس كعب عشان تجي طول جازي ومع ذلك تصير اقصر شويه شعرها كثيف مدرج دايم تصبغه وتحورف فيه جسمها مليان شوي لونها ابيض اللي يرد صفار شوي مو مثل اخوها ماجد ابيض حيل على امه اماهي على ابوها مررره



نور : طويله نفس الجازي يمكن اطول حبه شي بسيط لونها حلوووو بياض اهل الرياض الأصلي خخخخ جسمها متناسق لكنها نحيفه شوي يبي لها زيادة اكل وتصير جوناان شعرها بني غامق خلقه وعيونها بني فاتح عيونها حلوووه خشمها طويل ولها وجنه مثل العارضات احلى شي في المناسبات يطلع عليها المكياج رووووعه





نواف : طويل ,, جثه جسمه رياضي شعره مبعثر عيونه حاده مثل الصقر مافي شارده ولا وارده الا تطيح بعينه ,, خشمه يجنن بس شفايفه داكنه من التدخين ,, يجذب الانتباه اذا دخل اي مكان ,, له شنب خفيف واحيانا كثيره يسوي ديرتي ,, له حياتين ,, حياه في قصر ابوه وحياه خارجها بنعرفها في وقته



ماجد وصفته لكم في القصه فوق



فهده: كيووووووت هالبنت ,, قصيره بالنسبه للطوال خخخ بس طوله معتدل 158 ,, شعرها اسود لحد نص الظهر عيونها صغيره شوي بس فيه نظره سحريه وخصوصا اذا كثفت الماسكارا فيها

بياضها حلووو جسمها مع انه متناسق بس مليان وتحاول تنحف حالها بالريجيم تبي تنقص خمسه كيلو وبس ,,,
((الجزء الأول ))
دخلت المعهد وانااحس ان طرحتي لاصقه في رقبتي عندي عقده من الحر ,,اول ما يبتدي الصيف على طول يحمر وجهي ,, لازم احط واقي من الشمس ,, بس مو مره في العنايه يمكن عشان ما احتاج ذاك الزود وبشرتي روعه ,, اول ما جيت استراحه الطلاب لقيت عاليه تنتظرني على نار ,,

عاليه : وشفيك ابطيتي ,,

الجازي : ماشي مرينا مدارس اخواني ,,

عاليه : ليه ما خلصوا للحين ,

الجازي : باقي اسبوعين في النهايه هما ,, والله لو مدرسه خاصه ابرك لهم لكن يالله محدش غلب,,,

كملت مع عاليه سالوفتنا الا تجي بنت شكلها فري شوي طرحتها على شعرها ومنزلتها شوي ,, حلوووه شكلها زي العارضات,, باين من لبسها انها بنت عز,,

كان فيه زحمه عند الاستقبال وشوي الا تجي يمي ,,,

نور : صباح الخير

الجازي : صباح النور هلا

نور : ممكن خدمه

الجازي : تفضلي ,,

نور كويس المعهد هذا والا ,,

الجازي : اشوفه زين مالي الا اسبوع بس بس والله الطاقم جيد ويفهمون زين ,, انتي جديده طبعا

نور : تقدرين تقولين ,,

دخلت قلبي بسرعه مع ان حنا ما تبادلنا الا كم كلمه ,, استئذنت منها وطلعت مع عاليه للكلاس حقنا ,,

بعد ربع ساعه دخلت علينا نفس البنت في الكلاس وعرفتنا على حالها,, انا نور وبدورنا كل وحده قالت لها اسمها ,, لما جاء دوري قلت لها انا الجازي ,, مسكت يدي وضغطت عليها بقوه وقعدت في جنبي بينا كرسي بس ,, مدري ليه حسيت انها تبي تتعرف علي ,, احساسي يقول كذا ,, عاليه تنظر لي بنص عين وتطالع في البنت ,, سوت حركه ما عجبتني زمت شفايفها شوي ,, يووو كلو ولازعلك عاليه ,,

اول ما انتهت الحصه الاولى يكون فيه بريك وندخل ثاني للحصه الثانيه طلعنا للاستراحه ,,

ما شفت الا نور تجي ناحيتنا وتكلمني انا وعاليه : هلووو شخباركم بنات ,,

الجازي : هلا بك عادي والله لا جديد

نور : اكيد ما عندكم مانع اجي معكم اتمشى ,,,

انا ضحكت من كل قلبي لها : حلوووه تفرض نفسها بذوووق : اكيد ما عندنا مانع

بس لاحظت عاليه مو مستلطفتها مره ,, عاليه كذا اصلا مزاجيه ونفسيتها متقلبه ,,,,

تمشينا في البريك وخذنا خفايف مع عصير ,, لاحظت على نور انها ذووق وراقيه ,, اكيد حياتها خلتها توصل للمستوى ذا ,, طالعت في يدها شكلها ما تغسل مواعين ,, ضحكت على الفكره ,, طالعت في يدي ,, حسيتها ناشفه شوي من الماي مع ان شكلها حلووو بس برضو

سولفنا وحاولت ادخل عاليه في الجو ما ابيها تكون سلبيه ,,,في خلال اسبوع كامل قوت علاقتنا بنور بشكل ما صدقته الظاهر مالها صديقات يمكن بس انا اعتقد انها تدخل مع الناس بسهوله وتكيف نفسها بأي وضع تشوفه يناسبها ,,,

,,,,,,,,,,,,



رجعت من المعهد وانا احس اني رايقه مره من الوضع ,,, جازي كيوووت وروحها عجيبه تخليك تحبها بسهوله ,, جذبتني بأسلوبها ,, احيانا ودي اسمعها ,, بس ما اشوفها ,, لان طريقة كلامها مميزة ,, غربيه ,, وش فيها اممم اي فيه رنة دلع موسيقيه حلوووه وبس ,, واذا شفتها بهت عيونها تشدك ما شالله جميله الله يحفظها ,, مدري ليه تخيلت لو تكون زوجة نواف ,, يوووه لايقين في الشكل ,, لكن لا مستحيل تاخذ نواف هذا بيخلي حياتها جحيم صحيح هي مستواها الاجتماعي عادي يمكن حتى امي ما توافق ,, بس لا حرام وحده بهالروح الحلووه تدفن عمرها بالحيا مع اخوي ,, والله اني وش زيني محايده,, لو يدري نواف كان علوووم صدق ,,,,,

انا وش فيني نسيت ابي اكلم ابوي في موضوع كم مره يتأجل ,, دخلت لقيت ابوي يقرا الجريده شكله مروووق ,,

حبيت يده وانا ودي اضمه من زمان ما قعد في البيت ,,,

هلا وغلا بالغالين

ابو نواف : انتي يالمفعوصه وينك فيه

نور : خلاص تبي تشوفني طلبتك وافق ,,

ابو نواف : اول اشوف بس اذا عن المستشفى لا سكري على الموضوع

نور : يبه طلبتك هم وش عرفهم اني بنتك ,, بعدين هو الموضوع كله مغامره بدوام في الطواري ,,

اخر النهار طيب ,, انا ودي اساهم بشي ,, اعيش احداث ,, بعدين هي كلها ضغط وسكر واعرف لها ,, وبيعلموني الممرضات على الشغل ,, اهم شي انت ترضى

ابو نواف : اممممم مدري ودي تجربين بس مو حلوه بعد

نور : يبا هم ماراح يعرفون اني بنتك ما راح اقرب منك ولا شي ,,تكفى يبا ,,

ابو نواف : اااخ منك انتي بس شوفي كلها كم يوم بس فاهمه ,,

نور : اممممم فديتك يا اغلى البشر ,,,

طلعت نور فوق وهي مبسوطه مررره صدمت في نواف اللي طالع من جناحه ,,

هلا بأخوي الغالي ,,

نواف : لا شكلك مبسووطه حيييل ,, وش السالفه

نور : سلامتك بس قلت لابوي يسفرنا بدري شوي ووافق

نواف : اهااااا كذا ,, وين تبين هالسنه

نور : وين بعد وهل يخفى القمر جونيييف

نواف : مازهقتي منها جنييف حلوه بس في الربيع والا الصيف كلها عالم خليجيين

نور : سوو وات اهم شي ننبسط بعدين لا تنسى فيلتنا هناك ,,

نواف : كيفكم يالله باي

طلعت وانا حاس اني مخنووق مرره ركبت سيارتي البي ام سمووك سلفر وحركت على الشله ,, زهقت منهم ومن تجمعهم بس هو مصدر وناسه لي احيانا ,,

سعد موفر لي كل حاجه المهم ننبسط ونغير جووو ,, مدري وشلون دخلته هالجووو عمري ما كنت كذا بس الله يأخذ الحريم هم سبة كل دمار وين بيجي الخير من وراهم

تذكرت امي ونور هم حريم طيب وش فرقهم وامي عتيقه ,, لا لا هم غير عن الحريم ,, ما اقول الا الله يلعن الحريم ,, ((اعوذ بالله ))

طلعت من دوامتي الا انا في الفيلا حقت سعد ,, اشترى الفيلا ذي في حي منعزل شوي دخلت الا سعد يشوف التلفزيون واللاب توب عنده ,,

سعد : شفيك تأخرت

نواف : ماشي بس قضيت لي شغل قبل اجيك وش الاخبار جوو الشباب ,,

سعد : مو كلهم بعضهم في الطريق بس ترى البنات جوووه ,, حبيبتك وصلت

نواف :حبها برص ,, لا تقول حبيبتي ثاني ذي بس متعه وارميها ,, من غبائها اصلا والا حد يجي للموت برجليه

سعد: نواف خلك من الخرابيط ,, احنا ما جينا هنا الا نبي ننبسط ونغير جووو محد غصبك ,, فرجاء لا تخربها

نواف وهو يقوم : لو ابي اخربها كان من زمااان خاربه الدعوى وصديت عنه ورحت لغرفتي اكيد قاعده تنتظرني داخل ,, ارسلت لي على جوالي الرديف تقول انها وصلت ,, اذا دخلت الفيلا حولت جوالي على الرديف وتركته في السياره ,, ما ابي ييتجرون ويشوفون الصور مهو الواحد احيانا يفقد السيطره على نفسه

دخلت الا الغرفه كلها شموع وحركات تقول ليلة عرس صدق ,, عبير واقفه بنص الغرفه عند التسريحه ولابسه قميص نوم يكشف اكثر مما يستر اول ما شافتني التفتت لي وجرت وهي ترمي نفسها علي ,, يووو عاد ما احب الحركات المتصنعه ذي ,,

عبير : حبيبي ما بغيت تجي مشتاااقه لك

نواف : وانا اكثر با حبي ,, وتركت لرغبة الجسد انها تدير اللقاء بينا ,,,





عاليه قاعده تكلم الجازي صار لهم ساعه وهما في التليفون : والله يا جزووي وش اقولك شكلها حليووووه بس انا ما ابي نزيد صداقتنا مع اي احد ,, انتي تعرفين ماجد سين وجيم وبنت من وخالها من وين تدرس ومن جيرانهم تصدقين اخوي ذا يصلح يشتغل في السي اي ايه

جااازي : ول عليه ذابح نفسه يختي المفروض ينظر للدنيا بوجه حسن ,, كني قاعده اقول حكم

عاليه : مدري والله وشقولك لكن اتركيها للايام ما تدرين يمكن نور بنفسها تسيبنا اذا خلصنا المعهد

الجازي : ما اظن انتي ما تشوفين شلون متعلقه بنا تقولين تتركنا

عاليه : قصدك يا عمري متعلقه بك انتي اكثر : ما تشوفينها كيف تطالعك تقولين بتخطبك تتفحصك من فوق لين تحت

الجازي : عااد بلا مبالغات عاليه وين قاعدين ,,

عاليه : يو يو يو ما جاك الا الصدق ,, انا صرت اشك في الموضوع

الجازي : مدري بس اعتقد انها ارتاحت لنا هذا اللي اشوفه ,,,



سكرت من عاليه وانا متضايقه من حكيها عن نور معقوله هي معجبه فيني ,, وش ذا الكلام البنت عاقله وما بدر منها اي شي ما قد حسيت انها تشوفني بنظره غريبه بعدين الاعجاب حق المراهقين ,, لا شكل عاليه تهلوس ,,,

دخلت مهوي وهي حاطه جلالها على شعرها تبي تصلي ,,

ياحليلك يا مهوي صابره عل اختك انا ومهوي نتشارك غرفة وحده حجمها وسط بس كل ما جيت اكلم عاليه تشيل حالها وتروح تشوف التلفزيون في الصالة بيتنا صغير من طابق واحد وحوشه على صغره بس تحسه نظيف وفي اطرافه على الحواف زرع بسيط السعاده اللي نحس بها في بيتنا يحسدوننا عليها اصحاب الملاييين اللي يفقدون السعاده الحقيقه ,,,

طلعت للصاله ابي اشوف ابوي ودي اقعد معه ,, امي راحت زياره لجارتنا الوالده وما اظن تجي هالحين ,,,

لقيت ابوي يطالع التلفزيون ,,

الجازي : فديت الحلوين ,, طالعني ابوي بنظره حنونه وقال تعالي جنبي قمت له وجلست بقربه ,, مدري ليه فيه نظرة حزن تمر به بعض الاوقات ومنها النظره اللي اشوفها الحين

الجازي : فيك شي يبا ,, تشكي من شي ,,

ابو محمد : لا يابوك مافيني الا العافيه ,,

الجازي : اجل ليه متكدر خلقك ,, لايكون صاير مشكله كذا والا كذا ترى مثل ما يقولون رقبتي سداده

ضحك ابوي علي : تدرين يا جزوووي يعجبني فيك رووقانك وضحكك الحلوو ذا ,, وهذا يخلني اتطمن عليك في المستقبل انه مهما يمر بك من صعاب انتي لها

الجازي وهي تقلد الرسوم : انا لها انا لها

دخلت امي وهي تسمع ضحكنا

ام محمد : ضحكوني معكم وش عندكم ,,,,,,,



فهده وهي تشرب عصير ليمون بالنعناع باااااارد وتشوف افلام الشوتايم الاكشن ,, ما عجبها الفيلم فرته على روتانا طرب تبي شي يسليها يطلعها من ضيقتها ملل طفش وش ياربي اقعد اسوي بين اربع جدران ,, حتى صديقاتي بروحهم كلهم ثنتين مطنشين مدري وينهم فيه

دقيت على ابوي ابيه يجي والا يقعد معي على الأقل نسولف في شي مفيد ,, ابوي ماعنده لعب مررره ,, صحيح انه ما وصل الخمسين بس مدري ليش احس الحين ان الناس اشكالهم مو بأعمارهم يمكن عمره كبير بس شكله ثلاثيني ابوي مو ثلاثيني بس تحس بروح الشباب طاغيه عليه هذا وهو يحافظ على لياقته بممارسة التمارين في الاسبوع مرره ,,,,,

فهده: الووو يبا

الوليد: هلا بك حبيبتي وش فيك عسى ماشر

فهده: ما شر يبا بس متى تجي طفشانه

الوليد : معليش يا قلبي عندي اجتماع وبطلع متأخر نامي لا تتنتظريني ,,

سكرت فهد وهي تتأفئف والله بلشه ما يسوى علينا هالبزنس ما اشوف ابوي ,, بلاها فلوس تحرمني سعادتي ,,,,

فهده حنونه وبنت احلى مافيها طهارتها ,, عكس بنات الاغنياء اللي بايعينها بقوطي روووب خخخ وجهم مافيه حيا مدري ليه,,

رقدت فهده في سريرها وفي بالها شي واحد وبس بكره بتكلم الجازي وبتطلب صداقتها شكل هالبنت رووووعه ,,,





دخل ماجد غرفته في المساء وهي محيوسه ,, فيه طبع مو حلوووو ما يحب حد يدخل غرفته الا اذا كان موجود ,, تجي الشغاله وترتبها

كل ما يطلع للعمل الصباح يقفلها ويتوكل ,, كم مره تقنعه عاليه يعطيها نسخه لكن راسه والف سيف محد يدخلها ,, دايم تضحك عليه عاليه لايكون فيه مختبر نووي ولاشي ,, خايف حد يكتشفك ,, صدق انك بنت فاااضيه شكل صديقتك جزوووي لعبت بعقلك

,, صك الثلاثين وللحين مالقى البنت اللي تشاركه حياته ,, ما يبي يرتبط ارتباط تقليدي ,, هااا هاذي بنت بو فلان سنعه وكويسه وكل الصفات الحلوه فيها ,, مدري ليه مو مقتنع بهالشي ,, يمكن دراستي برى خلتني شوي فري في تفكيري بس مو في افعالي ,,

ودي كذا اطيح واقف في حب بنت تأخذ قلبي وتروح به ,, بس كييييف ,, تجي اكيد يمكن بعد سنه ,, سنتين انا وش وراي ,,

تذكرت الملف حق العمل ,, شغلي على حلاوته بس متعب ولازم تركيزي شغال اول ذا تااايم ,, في شركه كبيره في مجال الاتصالات ,,

كم مره يقنعني الوالد ادخل شريك معهم هو وعماني لكن رفضت ,, ودي اكوون نفسي ,, مستعد اشتغل لهم واساعدهم بس بعد ابي شركه لحالي ,, فتحت لي مكتب مقاولات ناشئ في السوق واديره بعد العصر ,, بس احلامي كثيره وبحققها حبه حبه ,,,







قامت جازي الصباح بدري مابقى الا هي يوصلها ابوها ,, الله يعينك يبا بس لو كنت اسوق كان فكيتك ,, مع اني ما احب السواقه لكن احن ابوي من نسمة الهواء

لبست تنوره جينز مع توب سماوي يناسبه من السنه اللي راحت لكن للحين محتفظ برونقه لميت شعري على ورى ورفعته حطيت واقي الشمس من يوم عرفت نور وانا كل يوم ادهن يدي بكريم الصبح عشان تجي ناعمه ,, حلوو صح بس ودي تجي نديه ,, ما انام الليل الا اذا نظفت المطبخ ومسحته وخلصت الصحون ,, امي ما تحب الشغاله تدخل بيتنا ,, واحنا مو من كثرنا وقادرين نسيطر على الوضع ,,

لقيت امي في الصاله تتريق مع ابوي ,, عادتهم اذا صلوا الفجر قعدت وسوت قهوه وانتظرت ابوي لين يجي ,,خلاص ينتهي النوم اذا قاموا عشان كذا دايم يحسون بنشاط عجيب ,,

دقيت على عاليه مسج اصبح بالخير كالعاده واقولها انا طالعه المعهد,, اول ما دخلته فكرت انها قبلي كالعاده ما لقيتها تشوشرت عليها ذا البنت وينها فيه ,, وادق عليها الا صوتها يجيني بثقل

عاليه : جزووي والله ما قدرت اقوم ,, بطني يذبحنب من الالم

الجازي : شرفت

عاليه : ايه ,, باااي

من عرفت عاليه وهي كل شهر عندها ازمه عالميه الله يشفيها يا ربي ,,,

شوي الا نور تدخل بذيك الطله الحلوه : حيا الله نواري

نور : هلا بك اكثر يالغلا ,, كيفك ,,

الجازي : تمام

نور :وين عاليه شكلها مختفيه

الجازي : تعبانه شوي الله يعنيها ,,

نور سلاااامات لا يكون شي كايد

الجازي : لا دلع بنات يالله مشينا للكلاس الحين بيتدي



جات فهده ودخلت الكلاس هاديه هالبنت ولا عمرها حكت في نقاش على طول مستمعه ,, اول ما خلص الكلاس جت يمي ومدت يدها

فهده: جازي ممكن تقبليني صديقه ,,

الجازي : انا اتشرف بك يا عمري ,, حياك تمشي معنا ,, صحيح ما قد سولفت معها بس شكل البنت متربيه حيييل ولسانها نظيف محترمه مع المدرسات ومؤدبه مع الطالبات ودايم تقعد البريك لحالها ,, انا خاطري اعرف ليش ما بادرتها بذا الخطوه صحيح احسن مني فهده فيها الخير ,,,,



قضينا ذاك اليوم وحنا سوالف وضحك ودخلت فهده معنا بسرعه كانت بس تبي خيط تتشبث فيه حزنتي قالت لي عن امها وانها وحيده ابوها تبادلنا ارقام الجوالات فقامت نور وعزمتنا على بيتهم اخر الاسبوع ,, احتست هنا وش ارد ,, انا ابي عاليه تجي وعارفه اخوها ذا ما راح يخليها تروح الا بعد طلعة الروح فحاولت انا استدرجهم احسن بدون ما تحس نور

الجازي : لا لا ما يصير حالفه انه عندي وباسلوب ضحك

نور : ما يصير انا قلت قبلك عاد جزوووي لاتسوين لي فيها بطله

الجازي : لا وربي ودي اعرفك على امي بتموت عليكم ,, يالله عاااد قولوا زين

فهده : خلاص يا نور المره ذي عند جازي الدور الجاي عليك وانا احجز كرسي عقبك اتفقنا

كلنا بصوت واحد : اوكي,,,,





رجعت البيت وانا مبسوطه اول اجازه احس اني استثمرتها زين ,, سجلت في المعهد وتعرفت على جازي والبنات وابوي وافق ادوام في المستشفى هالاسبوع ياااااي بس ان شالله ما يكتشف نوااف شي ,,,



دخلت اخذ شاور من الحر اللي شفته ,, واول ما طلعت البس ملابسي الا اشوف الجوال يولع ,, انا حاطه ابوي 911 اول ما شفت رقمها وعلى طول

نور : هلا يبا فديتك

ابو نواف : مستعده

واقوم واقفه : اكيييييد

ابو نواف : تعالي الساعه 3 قسم الطواري بتلاقين ممرضه في الاستقبال اسمها نعمه بتكون مسئوله منك هي عارفه عن وضعك واقدر ائتمنها على سرية الموضوع بتعلمك على الشغل بس شوفي لحد الساعه 9 وبعدين ستوب فاهمه ,,

نور : انت اغلى واااحد في الدنيا ,, وسكرت السماعه وجري على ماما ,,



لبست تنوره بيضاء وقميص ابيض ما استعديت للبس اكيد بحصل مقاسي عندهم ,, دخلت على الجوري وانا ارتب شنطتي ,,

جوري : خلاص معزمه ,,

نور : يس ,, بس مثل ما اتفقنا اذا سئل نواف قولي له في بيت عمي طااايب ,,

جوي : اوكي سي يو ان ذيس ايفننغ

نور : تعجبيني خلاص المساء بقولك وش صار ,,,

طلعت مع السواق للمستشفى ,, وجيت يم الطوارئ دخلت مثل ما وصاني ابوي فديته كان في الرسيبشن شكله يبي يتطمن على الاجراءت

لكن ما حاولت اجي يمه ابد ,, لقيت نعمه ودخلتني غرفه صغيره وعرفتني على كل شي روتيني ,, قالت وهي تحط على بروش مكتوب عليه متدربه,, هذا عشان ما تتعبين لما يشوفونك الدكاتره يراعوك شويه ,,

نعمه: بس انا عاوزه افهم انتي ليه بتعملي كدا

نور : امممم احب المغامره ,, كيف اوصل لك يعني كذا حاسه ان فيا طاقه عاوزه استفيد منها ,,

نعمه : الله يحروسك دا انا الطاقه اللي فيا متوقفه من زماان بشتغل بالعزم بس دي لقمه ولازم اسعى لها

نور : يا حياتي انتي ربي يسعدك يالله انا عاوزه اشوف الشغل

نعمه : مستعجله كدا ليه تعالي اشربي شاي وروووقي وبعدين حن كون في الطواري





طلع ماجد من الشغل متأخر مررره طلب من رئيس مجلس الاداره شغله مستعجله,, جااه اتصال بعد ما طلع من المهندس يبيه يوافيه عند الفيلا اللي في مرحلتها النهائيه قبل يسلمونها للمشتري حقها ,, اول ما وصل للمشروع ولف على الارض وشاف التصميم عجبه جدا وطلب من المصمم يجهز له تصميم مثله مع بعض التغييرات علشان يبني له فيلا خاصه فيه للمستقبل

مدري ليه حسيت ان التصميم ذا دخل قلبي من زمان لكن مع الحجر والشغل الحلوو ذا ما راح اجيب احسن منه

اشوف امي تدق علي اكيد تبي اتغدا ,,

ماجد : هلا يمه : لا تنتظريني يا عمري وراي شغل يمكن اتأخر

ام ماجد : الله عليك انت مب مكينه تتعب حالك ,, شوي شوي عااد

سكرت منها وانا احاول ارضيها ولا سمعت الا دعواتها الصادقه لي لكن معد حسيت بنفسي لاني اول ما شغلت السياره وكلمت امي ما يمديني الف الا السياره بوجهي





دخل ابو فهده عليها وهي فرحانه على غير العاده,, وعكرت عليه العلووم كلها واخبار المعهد ,, انبسط عليها وحس بفرحتها مره

طيب يا حبيبتي ممكن تعطيني اسم ابو الجازي وابو نور وعاليه ودي اتطمن انك مع ناس كويسه

فهده : بابا الله يخليك لا تعقد الامور هم حلويين وطيوبين تكفى طلبتك وبعزمهم بعد فتره عندي

الوليد : عشان خاطرك بس بوافق لكن هاااا مثل ما قلت لك مافي تبادل صور ولا خرابيط ولا تكلمين عن الماديات كثيير

فهده : يبا انت خابرني اتفشخر انا الحمدلله عار فه نعمة ربي علينا ,,,

الوليد : انا اوصيك بس ,, وقام منها وهو في قلبه خوف على بنته من الهواء

دخلت فهده غرفتها وهي حاسه ان اليوم غير والرياض غير ,, اخير بيصير لي صديقات غير شكل الجازي توحفه

ياليت ابوي ياخذها وتجي تسكن معي كان الحين متقابلين ,,,,,



قامت الجازي العصر وصلت وجت للصاله تبي تشوف امها ولقت تليفون البيت يرن ,,

اول ما رفعت السماعه الا صوت شغاله بيت عاليه :جازي الحق بسرعه عاليه يصيح مافي ساكت اخو ماجد سوي اكسدنت

تروعت من جد وحسيت قلبي يدف بقوه ,, ودخل ابوي وانا فيها واعلمه ياخذني لعاليه وعلى طول طلعت مو مستوعبه وش صار عليه





نور وهي تشوف ربشة الممرضات بين ايديهم شاب والدم ملوث جسمه وفاقد الوعي ,, دخلوه العنايه وابتدت الاجهزه تشتغل وانا واقفه احس فيني شلل من الروعه ,, ما فكرت الا في ابوي اللي يواجه هالمحن كل يوم ومع ذلك يجي البيت ويدخل في جونا ووناستنا ولا كنه شاف مناظر مروووعه نزلت مني دمعه غصب عني وما سمعت الا صوت نعمه : انتي لسى في اول المشوار خلي قلبك جامد

يووو يا نعمه انتي وين وانا وين ,, ابتدا الشغل ودخل بابا واستلم الحاله اسمع كلمات كثيره المقص ,, مخدر ,, ابره ,, اوكسجين وكلها بالانجلش

شكلهم يحضرونه لغرفة العمليات هذا اللي فهمته من بابا وهو يكلم مساعده

شكله نايم ومو حاس بشي لا يكون في غيبوبه ,, اكدت لي نعمه انهم عطوه في الاسعااف ابره تسكن الالم اكيد نومته ,,

حسيت بقرف من الدم شكلي بهون من الشغله في المستشفى هاذي اولها ,, بس ما ظنيت اقدر اشوف المناظر ذي كل يوم اخرتها بيجيني اكتئاب حاد ,,

عطونا اغراضه الشخصيه بوكه وجواله وحطوها في كيس خاص للمريض عطتني اياها نعمه وطلبت مني اتركها في غرفة المريض اللي بيطلع لها في العنايه خذيتها بعد ما دخلوه غرفة العمليات ,, مدري ليه جاني فضول اشوف بطاقته

شفت اسمه ماجد ال

الحاله الاجتماعيه : اعزب خذيت نفس ,, ورجعتها بسرعه ,, شي غريب اللي اسويه ما كنت ادري اني ملقوفه الا هالحين وش ذا الفضول

رجعت للقسم ووقفت مع نعمه وهم يجهزون بعض المرضى يطلعون فوق بس قلبي وعقلي كان داخل في غرفة العمليات متى بس بيطلع ابوي ,, قعدت ادعي له من قلبي انه يقوم بالسلامه ,, تضايقت حيييل من نفسي هذا كله عطف على الناس والا وشو ,, الظاهر اني اكذب على حالي ,, شكل الولد ذا خذ عقلي من اول نظره ,,





دخلت الجازي فيلا عاليه والحزن مسيطر عليهم امها وزوجه اخوها نوف ,, والجميع يصيحون بصمت كنه ميت مو مسوي حادث

قعدت اصبرها بكلمات معتاده : خلي ايمانك بالله قوي هذا قدر وربي ان شالله بيقومه بالسلامه لا تصحيحن كذا اللي يشوفك صاير مصيبه

عاليه : وش اكثر من كذا يا جزووي هذا بروحه مصيبه ماجد اذا راح منا بموووووت

الجازي : تفائلي بالخير يا عمري لاتصير نظرتك كذا ان شالله بتطمنون عليه ,, حزنتني ام ماجد مدنقه ودموعها تطيح بثوبها شوي الا جوال نوف يرن وترفعه بسرعه :: الحمدلله الحمدلله لك يا ربي

نوف : يمه هذا مشاري يبشرك طلعوا ماجد من غرفة العمليات ويقول ان شالله بخير ,,

ام ماجد قامت وسجدت لله شكر وطلعت صدقه عن ولدها ارسلت بها نوف تقسمها على الفقراء ,,

عاليه قامت تضم الجازي : يا وجه الخير انتي من دخلتي مع الباب والعلوم زينه

الجازي : هذا فضل ربا العالمين يا عمري قومي غسلي وجهك يالله ,,



في قصر ابو نواف ,, قام نواف بعد المغرب وحس جسمه مكسر ,, طلع يشرب شاي مع امه عتيقه ويسأل عن فيصل ,,

جته امه وقام لها يسلم عليه : نواف يا عمري ابيك بموضوع

نواف : آمريني يالغلا انا كلي لك

ام نواف : بسوي عشاء نهاية الاسبوع وبعزم صديقاتي وبناتهم ,, ودي انك تلقي نظره عليهم يمكن وحده تصلح لك نخطبها ,, ما راح يحسون ابد انا عجزت من كثر ما اعلمك عن بنات االناس وانت ولا في بالك تتقدم لهم

نواف : يمه زواج انا ما ابي واذا فكرت فيه بفكر فيه بطريقتي انا ,, انا ماهمني الا شغله وحده اجيب لفيصل اخ ولا اخت ,, بس اذا لقيت اللي بتقبل بشروطي خذيتها

ام نواف : نواف بنات الناس مو لعبه انت مفكر حد بيوافق على شروطك من اللي لها مخ انها تتزوجك عشان تحمل وتتطلق بعد الولاده

نواف : يمه الفلوس حلوووه ومغريه ,, بعدين انا مو اي وحده راح اقبل فيها حتى لو قبلت ,, خليها لظروفها ,,

ام نواف : انت واقف على اللي صار لك : حاول تنسى

نواف : يا ليتها بس مو ام فيصل كان ذبحتها بنفسي ,,

دخلت عتيقه بالشاي وهي تسمع نواف الكلام العدل : اشرب الشاي يا ولدي الله خلق وفرق ما اقول الا روح الله يسهل عليك ويرزقك ببنت الحلال اللي تعرف قدرك وتصونك ,,

ام نواف : اااامين

نواف وانا اطالعهم : ما اظن فيه حد يستاهل اني اضحي بعمري واشاركه حياتي ,, انا كذا مبسوووط ومرووق ,,الله يخلي لي فيصل



قمت بعد ما شربت الشاي وانا اشوف الجوري تبي ترجع وهي كانت توها بتدخل احس خواتي اذا شافوني يخافون بقووه ,,

نواف : تعالي ياحوري

الجوري : هلا نواف آمر

نواف : وش بغيتي ,,

الجوري : لا بس ابي امي عتيقه توصلني بيت عمي عشان اخذ اغراض من نجود ونجيب نور بالمره

نواف : اهااا كذا طيب قومي يامي عتيقه معها

ام نواف : لا ابي عتيقه في شغل خلي الشغاله تاخذك ,,

طلع نواف وانا اخذ نفس بقوه ما بقى ,, كنت متفقه اني اجي نجود واقعد معها ساعتين بعدين اطلع للمستشفى اخذ نور ,,





طلع ماجد لغرفة الافاقه ,, سمعت ان اخوه برى ومعاه كم واحد ,, طلعت لقسم الطواري ثاني ابي اشوف نعمه واتفق معها على كم شغله بكره

مر الوقت بسرعه وكلمتني الجوري برى تنتظرني ,, حسيت اني سويت شي جديد علي اليوم ومتشوقه لبكره بس مو كله للشغل ,, فيه شي شاغلني وكل ما تذكرته دق قلبي بسرعه

اول ما دخلت السياره وشفت الجوري : هاااي غيرل

نور : هلا يا قلبي وش فيك متحمسه

جوري :وشفيك صاخه ليكون شفتي حادث مأساوي

نور : هو كذا شفت حادث الله يقوم صاحبه بالسلامه ,, شخبار البيت ,, عطتني جوري الموجز وسنتدت راسي على رجلها اول مره احس اني تعبانه ,, غمضت عيني لحد ما توصل السياره للقصر بس عقلي وقلبي مو نايمين يفكرون في الوجه اللي نايم بهدوء في العنايه,,

معقوله ذا اللي يسمونه حب من اول نظره ,, كم مره شفت عالم وناس وشخصيات ما قد حد جذبني ولا فكرت فيه وشمعنى هذا ,, هذا وهو مغمى عليه ما يحس الله يعين لو كلمني ولا طالعني وش بيصير ,, كان اروح فيها الله يستر بس ,,



ااول ما دخلت القصر وشفت امي قالت لي عن العزيمه نهاية الاسبوع ,,

ام نواف : بغيت اعلمك عن العزيمه عشان يكون عندك خبر مو تقولين اخر لحظه ومدري وشو

نور : لا ما يخالف بس يمه تكفين أجليها ابي اروح حق الجازي صديقتي في المعهد بنتجمع كلنا بنات المعهد عندها

ام نواف : انا عزمت صديقاتي وبناتهم كان لي هدف بس شكله ما راح يتحقق ,, طيب ناديهم عشان نتعرف عليهم ,,

نور : اوكي بحاول ,,

دخلت غرفتي وانا تعبااانه حسيت اجهاد صحيح اللي سويته ومن قومة الصبح ,, تذكرت الجازي وفهده فقلت خلاص بكره اشوفهم واعرض عليهم,,,,



عاليه ترتب غرفتها من قامت الظهر وطلعت لامها وتغدت على حادث ماجد توها تدخلها الحين طول الوقت وهي في قسم امها ,,

حاست شوي فيها ورتبتها بدقه ,, خذت شاور لها وقررت بكره بعد ما تروح للمعهد وتطلع مع امها للمستشفى يزرون ماجد,,


حطت راسها على المخده وتنهدت بقوه ,, وتذكرت مواقف ماجد معها على رغم حرصه عليها وشدته بعد ما تطلقت من زوجها ,, بس هي عارفه انه لمصلحتها ذا الشي ,, تذكرت التجربه اللي مرت فيها وما استمرت حتى اكثر من خمس شهور ,, لكن فعلا اللي خذته مو قد المسئوليه ,, بس ليه الوحده اذا صارت مطلقه العين عليها ,, قعدت عاليه تصيح شوي ,, الله يسامحك يمه ,, لو ما جبرتيني عليه كان انا للحين متهنيه في حياتي ,,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}4        23-04-2009, 02:48 PM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة للكاتبه ريم الحجر كامله

--------------------------------------------------------------------------------



في المعهد الصباح والشله كلهم في الكلاس الا عاليه ,, طلعوا للبريك وتجمعوا يسولفون شوي ,, نور وهي تسأل : جازي مو سالفه وش فيها عاليه

الجازي : والله ما فيها شي اخو صاير عليه حادث بسيط والحمدلله ما عليه

نور : الله يشفيه يا ربي ,,زين بغيت اقولكم وش رايكم تجون عندي يوم الخميس,,

الجازي : لا ما يصير انا حجزتكم قبل ,, نو نو لا يعقل يا بنت العرب

نور : اوووف يا عربي ,, لا جد جازي عشان خاطري خليها عندي احنا عندنا عشاء صقيقتات مامي وبناتهم وابي اعرفك عليهم

الجازي : لا نواري خليها اجل مره ثاني استحي من الجمعه الكبيره

فهده : اذا جزوي تستحي اجل وش اقول انا

نور : بنات عاد بلا بياخه خلاص الخميس عندي وتجهزوا زين زي حفله بسيطه متأكده انهم بينهبلون عليكم

فهده : واااااااااااو متحمسه من زمان ما طلعت لعشاء كذا

الجازي وهي محتاره ترد بأيه او لا فيه اشياء كثيره تمنعها ,, اممم بفكر

نور : اذا على امك انا بقنع خالتي انك تجين عاااد جزوي لا تكبرينها ,,

الجازي : اوكي برد عليك

نور : بتجين فاهمه وضحكنا كلنا ورجعنا للكلاس,,,



رجعت للبيت وطول الطريق وانا اسولف مع ابوي :يبا ,, نور صديقتي اللي قلت لك عنها عزمتني انا وفهده وعاليه يوم الخميس وشرايك

ابو محمد : انتي تبين تروحين

الجازي : احيانا ودي اروح واحيانا لا

ابو محمد : ليش

الجازي : امممم اظن عشان ما تعودت اروح مجتمعات كبيره كذا مخوفني هالشي

ابو محمد : ولا عشان ما عندك شي يناسب العشاء

حسيت ابوي قفشني بسرعه ,, يبا ادري ما راح تقصر بس خل اشوف وش عندي

دخلنا البيت واسمع ابوي يكلم امي عن العشاء ,, وجت مهوي لي بسرعه وهي تستفسر عن السالفه







طلعت نور العصر للمستشفى واول ما شافت نعمه سألتها عن ماجد

نعمه : كويس يا قلبي : بس دا محتاج علاج طبيعي بعد اسبوع لحد ما يمشي شوي ,, شكله حيطول في المستشفى

نور : طيب متى الفحص االروتيني الجاي ,,

نعمه : من دلوقتي ااذا عاوزه بس هو حيكون هنا يومين بعدين حيطلع فوق ,,كأن نعمه عارفه وش افكر فيه ,,

نور : اوكي يالله خلينا نكمل شغل ,, دخلنا غرف العنايه وخذينا لهم الحراراه والسكر والضغط ,, واول ما وصلت غرفته ,, اشتغلت الرجفه في يدي ,, يااااي منك يا قلبي وش سالفتك

دخلت انا ونعمه ,, طبعا انا في المستشفى ما اتغطى بس حجاب ,, وما اتكلم كثير دايم صامته في حضور المرضى فأكثرهم يحسبون اني عربيه ,, حلوو هالشي عجبني وسهل على الاحراجات,,,

اول مادخلت وطاحت عيني عليه كان مسترخي على مخدته بهدوء ,, فيه نظرة حزن غريبه ,, يمكن من وضعه ,,

نعمه : ازيك يا استاز ماجد ,,

ماجد : ......

استغربت منه والغريب انه ما طالعني ابد كني والطوفه واحد,, ازعجني هالشي بصراحه ,,,

نعمه : تحس بحاجه مش كويسه

ماجد ............

احتريت بقوه منه وش فاكر نفسه

فتكلمت بصوت شوي جهوري : اخ ماجد ممكن ترد علينا ,, فيك شي

رفع نظره لي بأحتقار ,, صدمني عمري ما قد شافني احد بكذا ,, هزئت نفسي انا اللي خليت نفسي على طريق اللي يسوى وما يسوى والا بيت ابوي ابرك لي

رفع ظغطي بزيااااده: حد خذ لسانك منك ترى هم حطوا لك مسمار برجلك مو بلسانك ,, مدري وش لقافتي اقوله ذا الكلام

ماجد : اطلعي برى ولا تدخلين هنا ثاني يا قليلة الادب ,,,,اتذكر ان جهاز الضغط كان بيدي حسيت به طاح على الارض وصوته سوى صدى في المكان ,, طالعت نعمه اللي مادرت وش تقول ,,

نور : نعمه انا انتظرك برى ,,,

خذت نعمه الروتين اليومي وطلعت وانا كنت انتظرها في غرفة الغيار انتفض من الزعل ,, معقوله اللي امس ماخذ تفكيري وقح كذا ,,

اعوذ بالله حسيت اني كرهته من قلب يمكن هاللحظه بالذات ,,, حسيت اني متوتره توتر غير طبيعي ,, وش فاكر نفسه يطردني من الغرفه ,,

مستشفى ابوه يعني ,, ليته يعرف بس انا بنت مين ,, اووووووووف صحيح يجيب المرض والهم مو على شكله,,,

اصلا انا الغلطانه اللي حكيت معه ,, المفروض اني عاملته مثل الباقين سفهته وبس ,, مع ان الوقت مر ذا اليوم بس فكري كله عند صاحب الغرفه 22



رجعت هذا اليوم وانا متنرفزه حدي واكافخ بالبيان ,, مو طبعي الزعل ولا العصبيه وش صاير علي ,, ولا توقعت انه بيموت علي اذا فتح عيونه وصار العكس ,, هذا لو هو متزوج عذرته ,, عزاابي ويسوي كذا سخيف مرررره ,,



الجازي في غرفتها مو عارفه وش تسوي في عزيمة نور دقت على عاليه تستشيرها ,, اول ما وصلت من المعهد الظهر ودقت على عاليه تقولها عن العزيمه رفضت عاليه انها تروح في الظروف ذي على الاقل لين يقوم ماجد بالسلامه

الجازي : عاليه تكفين احس ان فيني ضيقه من العزيمه وش رايك دليني ابي اشتري فستان ناعم ابوي عطاني فلوس ,,

عاليه : منتي صاحيه تحطين فلوسك في فستان على الفاضي ومدري يستاهلون ولا لا ,, عندي فستان حفلة نوف البسيه ,,

الجازي : اللي يسمعك مقاستنا وحده ,,, اقولك بكره العصر اطلعي معي للسوق فيه محل في صحاري زين ,,

عاليه : خلاص حلوو ودي اطلع من البيت زهقانه ,,





من بكره في المعهد حسيت اني ودي اقول للجازي عن المستشفى ومغامرتي ودي افضفض ,, بس انا وعدت ابوي ما اقول لحد ابدا ,,

كملنا سواليفنا وحسيت انه مع كل يوم اعرف جوانب شخصياتهم اكثر واكثر بس الجازي الأقرب الى نفسي مدري ليه ,,,



لبست الجازي عبايتها ولفت طرحتاها وخذت نقابها في يدها وطلعت تنتظر ابوها في الصاله بينزلها عند عاليه وبيطلعون للسوق مع نوف بتاخذهم ,, اول ماجاء ابوي فديته مد لي فلوس ثانيه : خليها معك يابوك يمكن ما يكفون اللي معك ,,,

الجازي : يبه فديتك يكفون وبيزيدون بعد ,,



طلعنا لفيلا عاليه ونزلت انتظرها تحت عند امها لحد ما تجي ,, نزلت نوف وسلمت علي ,, كانت تلتفت كل شوي للمدخل وبعد شوي قامت وسكرت باب المجلس ,, ما فهمت وش فيها ,, بعد شوي مر اخو عاليه زوج نوف مشاري وصوت على امه يبي يسلم عليها

اااااه عشان كذا وش تحسب اني بطالع زوجها يعني ,,مب صاحيه,,,

نزلت عاليه بعد ما هزئتها في الجوال بطيئه ذا البنت وطلعنا للسوق وانا في بالي شي واحد القى شي مناسب وسعره زين ,,

عاليه : جزوي وين المحل اللي تبين

الجازي : صحاري حلوو ,, خل ندور فيه

عاليه : شوفي انتي عليك جسم مب صاحي يعني اي شي بتلبسينه بينهبلون عليه خل ناخذ فستان كويس ونطلع للكوفي نتقهوى خاطري في شي يعدل مزاجي ,,,

الجازي : اذكري الله يا بنت يصير فيني شي ,, ما سمعت الاصوت ضحكهم هي ونوف ,, ماشالله ما شالله



نور وهي تدخل للمستشفى وتروح لنعمه : اخبارك يا نعمه واخبار مريضك اللي يسد النفس

نعمه : كويس بس شكله فيه صدمه من الحادث دا ما بيتكلمش خالص

نور : معكم بس والا مع اهله

نعمه : معاي ومع الستاف بتاع العصريه ,, الصبح ما بشوفهوش

بس اسمعي يا نور انا بنصحك ما تدخلي تاني احسن دا كل حاجه تجي منه,,

نور : يا ساتر ,, وانا اتكلم ما شفت الا بابا ومساعده جايين صوبي ما دريت وش يبغون وقعدت اطالع نعمه اللي اختضت اول ما شافت ابوي

ابو نواف : وين ملف المريض ماجد

نعمه : موجود يا دكتور ,,

ابو نواف : اوكي تعالي انتي والممرضه المتدربه ومساعد الدكتور ,,

مشيت ورا ابوي وانا مو عارفه وش فيه ,, ما بي ادخل بس ما ابي ابوي يعرف باللي صاير ,,

دخلنا غرفة المريض كان في سريره ,, ويطالع التلفزيون ,,

اول ما لمحني مع طاقم الدكاتره حسيت في نظرته شي نغزني قلبي منه ,,

تكلم معه ابوي عن العمليه والبلاتين اللي في رجله ,, وكان فيه جروح بسيطه في جبهته وذراعه

ابو نواف : متى اخر مره غيرتوا الغيار للمريض

نعمه : امس يا دكتور

ابو نواف : الحين تغيرين له يا اخت نور وحاولي كل يوم تبدلين الغيار بالمعقم ذا واشر لي على نوع معين ,,,

نور وهي تطالع ماجد :,, شكله وده يهزئني قدامهم ,, مدري ليش احس في نظرته كنه يشوف الموت اذا شافني ,,



طلع بابا ومساعده وخذيت الغيار اللي في يده وابي اشيله ما حسيت الادفته بقوه بغيت اطيح على وجهي

حاولت اتوازن في وقفتي : انت مب صاحي بالمررره

ماجد : اظن المستشفى مليان غيرك : انتي لو عندك كرامه ما دخلتي غرفة انطردتي منها امس ,,

حسيت بالدموع تتجمع في عيوني تركت الغيار على طرف السرير وطلعت من الغرفه بدون ما انظر له ما سمعت الا صوت شي يضرب في الجدار بس ما اهتميت له ابد فيه جرح في قلبي مدري كيف بداويه ,,,



قلت لنعمه تعطيني اجازه بكره عندنا عشاء وفي نفس الوقت ماودي اشوفه ثاني ,, خلاص موقف عن مية موقف شكله معقد هالرجال ,,

ما صدقت الساعات مرت وطلعت للبيت ,,,



بعد يوم طويل دخلت الجازي غرفته وفتحت الفستان لاختها مهوي ,, كان من الحرير الثقيل بلون البني المحروق مع فص عند الصدر ,, هو شكله عادي يمكن مقلد على ماركه بس انه على اللبس مررروق ,, لبسته ثاني لمهوي ودرت فيه كم مره وهي تقول

مهوي : بصراحه مو ناقص الا الفارس ياخذك على خيل بيضاء ويطير بك

الجازي : صدق احلام مراهقين ,, مافي ذي السوالف ,, تعرفين النصيب

مهوي : ما تشرفت بمعرفته

الجازي : النصيب اللي الله يكتبه لك ولازم نرضى فيه ونحاول نكيف حياتنا معه ,, ترى الدنيا مو احلام بس ,, الدنيا وواقع لازم نعيشه ونتأقلم عليه ولو ما يناسبنا نصبر عشان ربي اعد للصابرين مغفرة واجر عظيم وش نطمح لاكثر من كذا ,, ما اانتبهت ان ابوي واقف عند الباب ::

ابو محمد : ما شالله يا جازي ,, الله يوفقك ويسعدك ويرزقك بابن الحلال اللي يعرف قدرك ,, انتي جوهره غاليه وما راح اعطيها الا اللي يستاهلها ,, ضميت ابوي بقوووه مع اني احبه هو وامي بنفس القوو بس ابوي احسه يدخل اعماقي ويعرف وش في نفسي بسرعه ,,





نمت وانا افكاري على بكره مافيه معهد بقوم الصبح ان شالله وبحاول اتجهز لعشاء نور من بدري ,,



دخلت نور غرفتها وهي شبه متحطمه ,, هل هذا كله عقاب من الله لي والا وشو ,, على عكس الاسبوع اللي راح واحس نفسيتي تمام على عكس اليومين اللي راحوا تحطيم بالمره ,, مالي نفس للعشاء بكره بس يمكن شوفة الجازي توسع صدري,,





اليوم الاستعدادت في قصر ابو نواف على قدم وساق من الصبح ,, تجهيز الاكلات والمقبلات ,, والمفارش والاكواب ,, وباقات الورد اللي توصي عليها ام نواف تقول يوم العيد عندها اذا جتها عزيمه ,,,

قامت نور بكسل وشافت جوالها جايتها مكالمه من فهده ,, على طول دقت عليها ثاني وجاها صوت فهده على الخط

فهده : ما بغيتي ذا كله نووم

نور : اعذريني فهوده بس والله حسيت راسي ثقيل مره ,,

فهده : اوكي العنوان يا قمر بمر على الجازي ونجيك بس وشرايك نجي الساعه كم ,,

نور : اذا ما يخالف عليكم ابي تجون قبل العزيمه نقعد في غرفتي شوي على الاقل ناخذ راحتنا ,,

فهده : اوكي يا قمر سي يو



الجازي وهي تفك شعرها الناعم على كتوفها وترتب غرتها اللي نازله صف على حواجبها المقوسه حاولت تحط فيه رولات من ورى علشان يرتفع لخصرها لكن ما يميدها خمس دقايق الا هي سايحه ويطيح شعرها بثقله للظهر كم مره تحاول تروله بس يخونها في اخر لحظه ,, لبست الفستنان وحطت بودره خفيفه مع بلاشر وماسكارا ابتعدت عن المكياج الثقيل لان وجهها بساطته احلى كل شي فيه يتميز ,

انتظرت فهد وهي متوتره واول ما وصلت دقت عليها وطلعت ,, هي عارفه ان مستوى فهده الاجتماعي توب , بس نور كانوا عارفين انها بنت عز بس ما كانت تتكلم واجد عن حياتها ,, مشينا انا وفهده وجاني اتصال من عاليه : حطي على السبيكر خل اكلمكم مع بعض

فهده : واحشتني يا علويه صدق انك دبه ,,

عاليه : تذكروا كل صغيره وكبيره عشان تعلموني اذا جيتوا اوكي

الجازي : من عيوني ,,



وصلنا حي راااقي والقصور ممتده في كل مكان ,, عمري ما غبطتهم عليها واقول الله يهنيهم كلن له نصيبه في هالدنيا

وقفنا عند بوابه ضخمه حيييل ودقينا على الحارس اللي اكد لنا انه قصر الدكتور ابو نواف ,,,

طبعا شكلنا اول الحضور دخلنا ساحة القصر وما نزلنا من السياره ,, دقيت على نور : نواري حنا تحت وينك فيه

نور : والله جااااايه هوااء

نور فزت وهي مع امها ونواف يتقهون : عن اذنكم جازي وفهده وصلوا

وطلعت بسرعه

نواف : وش يطلعون ذولا

ام نواف : زميلاتها في المعهد طااايره بهم

قام نواف للمدخل وعينه على باب القصر ووقف ورى فتحه الباب الجانبيه من خوفه على اخته تختلط مع نوعية اللي هو يعرف تطيح كل القيم اللي يعرفها ,, من كثر ما عرف بنات اشكال والوان قدر يميز النظيفه من الوصخه بعضهم يبون فلوس بس وبعضهم له اهداف ثانيه

شاف بنتين يضمون نور بحب كبيير والفه غير عاديه وحده طويله فيهم عليها رقبه ووجه مو طبيعي كنها صوره

اسمعها :لا يكون تأخرنا عليك

نور : شويه صار لي ساعه احتريكم خصوصا الحريم بيجون بعد ساعه

مالت على نور وحبتها في خدها ثاني : سامحيني انا اخرت فهده ,,

رجعت على ورى ودخلت غرفة الطعام ,, لقيت امي عتيقه ترتب مع الشغالات المكان

نواف : يمه تعالي ابيك شوي

عتيقه : آمر يا ولدي وش عندك

نواف : فيه ثنتين طلعوا مع نور فوق ابيك تعرفين وش اساميهم ومنهم منه ,, فيه وحده طويله شوي شوفي ذي اسمها وشو

عتيقه : تآمر امر

نواف انا انتظرك في جناحي فوق بتجهز لين تجين ,,



دخلت نور هي والبنات لغرفتها ,, خذت عبايتهم وعلقتها وهي تصفر يوم شافت ملابسهم

فهده لابسه فستان من فالنتينو ,, رقي لابعد درجه بللون الاحمر الصريح ,, مع ستراس ابيض على الكتف ,,

ومسوي شعرها ويفي رووعه ,, مكياجها دخاني كثيف مرره ومعطي عيونها لمحه سحريه,,

اما نور كانت لابسه شيفون رمادي طبقات لحد الركبه ومروله شعرها بطريقه جديده مو معتاده ,,

ما يمديهم يدخلون الا عتيقه داخله عليهم ,,

عتيقه : يالله حيه يالله حي ذا المزاييين ,, نور القصر ذا الليل ,,

البنات يردون عليها بأسلوب يقرب لها قعدت شوي وهي تسالهم انتي بنت مين وانتي بنت مين لين خذت العلوم كلها ,,

نادت ام نواف نور تبيها في شغله اطلعت وهي تاكد انها بتجيهم خلال ثواني ,,

ضيفتهم عتيقه وارسلت على الشغلات يجيبون شاي عصير

كانت الجازي قاعده على الكنبه تسولف مع عتيقه وفهده عند التسريحه تعدل مكياجها ,,

الا بدخلة نواف وهو متعمد : نوووووووور

وقف وعينه على البنت الطويله القاعده مثل الصنم اول ما شافته غمضت عينها بسرعه وهو وقف يتأملها دقيقه

نواف وعينه ما تحركت منها : يمه وين نور

قامت له عتيقه وهو يتراجع على برى والجازي اللي تحس انها انحرقت من الفشيله تدور شي تغطي به شعرها

فهده ما سكه ضحكتها : جزوووي قعد يتمقل فيك كنه ما اشف خير

مسكت يد فهده من الاحراج وهي تحط يدها على يدي : ووول ذا كله احراج يدك بااااارده مررره

ما انتبهت الا بصوت نور وراي : سوووري بنات هذا اخوي نواف يعتذر منكم مادرى ان عندي احد ,,

مع اني عارفه ان نواف عارفه انهم جووو بس مدري ليه سوى ذا الحركه البايخه لصديقاتي مدري وش قصده ,,



عتيقه وهي واقفه عند مدخل القصر مع نواف : اسمها الجازي بنت ..... مع نور في المعهد ,,

نواف يحب راسها : الله يخليك لي وطلعت وانا عندي كذا فكره مدري وشلون بحققها ,,,,

(( الجزء الثاني ))



:بعد ما صلى نواف الجمعه قعد مع اهله في المجلس وفيصل ماسك لاب توب للأطفال ويوري ابوه شغله عن القاموس الانجلش

استغل نواف هالشي وكلم نور ,,

نور ممكن تروحين غرفتي ابي منها شغله ,,

نور : انت تامر امر ,, اول ما راحت نور قمت وخذت جوالها وشفت المكالمات الصادره والوارده وشفت اسم الجازي على طول حفظت الرقم وخزنته عندي ,,

دخلت نور بشنطة المكتب حقي ولاحظت ان جوالها في الطاوله اللي جنبي ,, من نظرتها مستغربه بس طنشت لها ,,

اول ما طلعت غرفتي جيت برسل لها بس اثرت اني اخليها لبكره يكون احسن





مسك ماجد الجريده وهو وده يقطعها قطع ويرميها ,, حاس بأكتئااب بعد العمليه .. مايدري وش يحس به الحين بس متضايق من تصرفه مع الممرضه اللي دخلت عليه ,,

حس انه صغير ,, هي ما سوت شي غلط بس وش له تقل ادبها كني اشتغل عندها ,, وين قاعدين ,, تستاهل ماجاها ,,

لا لا مالها دخل بس انا ما احس اني ذووق مع البنات دفاشه تمشي ,, الظاهر ان الشكل اللي احاول اتشبث به قدر الامكان تجاه النساء بينهار ,, هالبنت في عيونها كلام لي بس مدري ليه ابي اهرب منه ,,

اتذكر اخر مره دخلت علي من يومين شكلها استسلمت لكلامي ,, ما اظن تتجرى وتدخل هنا ثاني ,, خساره كله مني لو انا قدرت اتحكم في نفسي كان الحين اقدر اشوفها اكثر ,,, كلامها سعودي مع ان ملامحها عربيه اجنبيه يمكن طريقة كلامها مع الممرضه فيها رقي ,,

يمكن دارسه برى ,, بس مدري ليش احس وراها علامة استفهام ,, قررت اسئل نعمه عنها واعتذر منها حرام ما سوت لي شي ,,

بس مدري ليه فيه شي يمنعني ,,,,





دخلت جازي المطبخ ,, مر على عزيمة نور يومين كنها شهرين من كثر من سولفناعنها انا وعاليه ,, عالم راقي جدا ماحسيت نفسي فيه ابدا

يمكن عشان هاذي اول مره احضر عزيمه عند ناس بهالمستوى ,, بس شي يتعب ,, كل ما تذكرت نظرات الحريم لي احس باحراج ماكنهم حريم كنهم رجال نظراتهم فيه تدقيق ,, غسلت اخر صحن واسمع مهوي تكلمني

مها : جازي بابا ابوي يقول ودك نطلع نتمشى

الجازي : والله اكيد ودي يالله خل اغير ملابسي وطلعت مستعجله ودي اخذ شاور سريع

اول ما دخلت غرفتنا شفت الجوال في مسج على طول فتحته اكيد من عاليه او فهده

لقيت رقم غريب (( انتظرتك على الوعد ومادقيتي اقدر اكلمك الحين ))

استغربت من الرقم شكله غلطان مسحت المسج وطلعت لابوي اللي ينتظرني بالسياره

انشغلت الجازي بالرقم شوي بعدين نست الموضوع تماما ولاهما اي شي حتى ما ذكرته مره

ابومحمد وقف عند الباسكن روبنز وخذ لهم ايس كريم مع ان جازي ما تحبه جبتها لها كوب قهوه على كيفها ,,

تمشينا شوي وبعدها رجعنا للبيت وحنا اخر روووقان ,, جهزت ملفي للمعهد بكره بنخلص شهر هاليومين بحاول اشوف عاليه وش اقدر اسوي ,,

دخلت للحمام ابي اغير ملابسي سمعت رنة المسج ,, طرى علي المسج اللي جاني ,, مدري ليه حسيت بفضول وطلعت اشوف الجوال

فتحته من نفس الرقم : جازي هذا كله تغلي عشان اسمع صوتك ,, مشتاق حدي ,,

كانت واقفه وقعدت على السرير ,, وش ذا , ومن يطلع ,, يا ربي هذا مغلط لا يشككني بعمري ,, عمري ماعطيت احد رقم ولا شي

اوووف انا شلون افكر اصلا ,, ترددت اني ارسل له واقول له انت غلطان بس قلت لا بالطقاق فيه يرسل لين يشبع ,, ما راح ارد عليه ابدا

بس كيف عرف اسمي ,, غريبه لايكون حد من قرايبنا يسوي لي اختبار ,, بس ماعمرها صارت لي الحركه وش معنى هالحين ,,,



بعد شوي دق الرقم على جوالي تركته على الصامت لأني عارفه نفسي يمكن اتطاق معه ويزعل ابوي ,,وادخل في سين جيم ,,,سكرت الجواال ,,,ودخلت في سريري انام ,,



مع يوم جديد في المعهد اشوف اني فقدت الحماس اللي كان من اسبوعين وكله من هالماجد ,, ضيق علي دنيتي صايره ما افكر الافيه ,, وش فاكر نفسه ,, بس له حق يشوف نفسه ,, جميل ,,, عليه وجه خيال ,, بس جامد هذا حتى ما حاول يشوفني الا اذا كان يسرق نظرته يمكن ليه لا ما انتبهت ,,

لبست نور بنطلون جينز مع توب بني ,,ولبست سلاسل على الصدر تدور بشكل دائري ,, واساور في اليد مع مكياج خفيف وطلعت للمعهد

مادوامت في المستشفى صار لي يومين ماخذه اجازه مرضيه ,, وافكر معد اروح ثاني ,, خلاص شكلي بهون من هالسالفه انسدت نفسي مرره ,,, اول مادخلت شفت عاليه والجازي يحتروني ,,

الجازي : حيا الله نور وينك مختفيه ليه غايبه امس ,,

نور : والله حسيت بكسل ومافيني اضغط على نفسي سوري ,,

عاليه: تصير داايم الواحد ماله خلق وثقيل للطلعه ,,,

نور : اي والله مافيني مرره وين فهده ,,

الا صوتها يجينا : جتكم فهده ,, هلووو

نور : يا هلا وغلا بفهوده ,, وينك فيه لا تتصلين ولا تسالين؟؟

فهده : طلعت مع ابوي للشرقيه الجمعه وجينا البارح بالليل ,, انبسطنا اخر انبساط,,,



دخل نواف لساحة القصر جاي من برى ,,وشاف سيارة نور بتطلع فيها الشغاله وقف السواق ,,

نواف : وين ,,

السواق : بجيب نور من معهد ,, لقاها نواف فرصه وخذ مكن المعهد من السواق : خلاص روح انا بجيب نور

طلعت وانا كلي امل اني اشوفها لو من بعيد ,, اثارت فضولي انها ما ردت على المسجات ولارفعت السماعه من باب انها تبي تعرف,,

وصلت للمعهد ودقيت على نور انها تطلع لي برى,,,





نور هي والبنات كانوا ينتظرون سيارتهم ,, طلعت قبلهم عاليه جت سيارتها وقعدت نور تسولف مع فهده والجازي ,, رن جوال الجازي

الجازي : هلا يبا وينك ,, بس عاليه طلعت ,, لا لا خلاص بشوف ,,

نور : وشفيك

الجازي : ابوي بيتأخر ساعه ,, مو مشكله بنتظره ,,

نور : خلاص امشي سيارتي بتجي بوصلك يالله

الجازي : لا لا وين توصلني انا وين وانتي وين

نور : خبله انتي مو عازمتنا نهاية الاسبوع امشي خل ادل بيتكم قومي يالله

وانا احايل في الجازي جاني اتصال نواف ,, والله الليل ,, الحين ما بغيت اقنعها يجي نواف ياخذني من وين الشمس طالعه

سكت ما قلت للجازي ومشينا بعد ما سلمناعلى فهده اللي جت سيارتها في نفس الوقت

مشيت مع نور للسياره وانا جد خجلانه منها ,, فخمه سيارتها دخلت من الجهة اللي ورى السواق هي اللي بجنبي وراحت نور من الناحيه الثانيه

دخلت السياره شميت ريحة جلد مع عطر رجالي حلوو مختلطه ببعض احس بفخامتها ,, شفت نور راكبه قدام ما استوعبت الا باللي لابس شماغ قدام شهقت ,, وسمعت ضحكة نو ومسكت نفسي

نور : حيا الله اخوي نواف

نواف : الله يحيك ,, اخبارك

نور : تمام الجازي معي نبي نوصلها بيتهم في حي ....

دعيت على نور انها تعرس ,, وغصت في ثيابي من الاحراج هذا اللي دخل علينا ذاك اليوم ,, حسيت اني مقدر احكي بالمره حتى لا اقول شمال يمين ,,

طالعت من الدريشه وانا اشوف الاشجار رمادي وهو يمشي بهدوء ,, استغربت من سواقته ,, رفعت عيني للمرايه لقيته مركز علي

صديت على طول ,, شكله ما يستحي هالرجال اول ما قربنا لحينا

نواف : وين بيتكم

الجازي : خذ يمين ومشى على اللي قلت له دخل في كم لفه لحد ما وصلنا للبيت , اول ما وقف السياره وجيت بطلع

ابي اقوله شكرا سمعته يقول لنور بصوت واطي

انتي متى عرفتي هالاشكال

حسيت انه طعني بخنجر وش يحسب صحيح ان حنا مستوانا عادي بس مو مساكين نشحذ الناس

التفتت لي نور وهي ما ردت عليه,, اكلمك اذا جيت البيت

الجازي : اوكي كنت بقوله شكرا لكن حسيته ما يستاهل حر ام نور يكون لها اخو بذا الشكل ,, ,, نزلت من السياره وانا احاول امسك نفسي لحد ما ادخل البيت ,,

نور : نواف وش دعوى هالكلام مالك داعي سمعتك البنت

نواف : بالطقاق من زينها

نوروالدموع متجمعه بعيونها : يعني هي تبي تكون اقل من الناس هذا نصيبها لكنها احسن من مية وحده بأخلاقها واسلوبها ,,,

نواف :....

يمكن حسيت بتأنيب الضمير شوي ,, بس تجربتي مع زوجتي الاول خلتني اكره الحريم ودي امرمط بهم القاع ,, ويمكن عشانها ماردت على المسجات احتريت منها ,, كان ودي تطلع نفس الباقين ,, لكن بشوف كيف بجيب راسها





دخلت نعمه على ماجد وهو يقرا له كتاب خذت له الروتين اليومي وجت بتطلع فسألها

ماجد : لو سمحتي ممكن اسئلك عن الممرضه اللي كانت تجي معك

نعمه : مالها

ماجد : شسمها

نعمه : نور

ماجد : موجوده الحين

نعمه : هي من اليوم اللي ما بيتسماش ما رجعت للمستشفى تاني ,, اصلك سميت بدنها يا شيخ هي عملت لك ايه

ماجد : طيب لو سمحتي اذا جات ابي اكلمها اوكي ,,

صديت عنها ما ابي ازيد معها في الكلام خلتني ما اسوى كلش,,,



اول مادخلت غرفتي لقيت مهوي للحين نايمه ومشغله المكيف والغرفه بارده ما تخليك تقاوم النوم بس للحين كلمته براسي ما قد عمري حسيت بالنقص من اي كان ليش يبي يحسسني اننا مساكين وما نسوى ,, مادرى اني اشوف نفسي احسن منه ومن مستواه التعبان ,,ماديات على الفاضي واهلها حتى ما يملكون ادنى درجات حسن التعامل مع الناس ,,

في قصر ابو فهده الهدوء يحيط به من كل جانب ,, لدرجة انك بتقول انه فيه اشباح ,, دخلت سيارة فهد للساحه ونزلت وخطواتها بطيئه حست بتعب في جسمها من الحر ,, فكرت انها تاخذ شاور لكن ما باقي شاي كلها شوي وابوها بيجي ,,

مرت من جناح ابوها متجهه لجناحها سمعت ضحك غريب ,, لا يكون الشغالات يصورون في غرفة ابوي يسونها عقب ما صدتهم وهو يصورون في المجلس ,,

قربت ابي اسمع الاصوات زين دق قلبي اكثر هاذي ضحكة رجال ,, مت من الخوف لايكون فيه حرامي بيتنا في لحظه سمعت صوت ابوي : واناعندي اغلى منك

انهرت بغيت اطيح على وجهي وما تمالكت نفسي فتحت الباب الا ابوي ومعه وحده لابسه عبايتها وشكلها بتطلع يطالعون فيني

انصدم ابوي مني : فهده

فهده : ....... وطلعت لغرفتي بسرعه وانا اركض ,, وقفلت الباب علي ما ابي اشوفه

ابو فهده : فهده افتحي الباب ابي اقولك شي ,, ما سمعت الاصوت شهقاتي وطق الباب اللي صم آذاني ,,,



حطيت راسي على المخده وانا اطالع في السقف ,, ماحسيت الا بالدمعه اللي طاحت على خدي ,, آلمني كلامه ,, صحيح لمحته مره بس ما يبين عليه انه متكبر ,, صدمني ,, معقوله شايف حاله على الناس ,, سمعت صوت الجوال وشفت الرقم الا هو نور بغيت اطنش لها ماعندي شي اقوله لها بس ماهانت علي ودي ترتاح باقي يومها,, رفعت الخط وجاني صوتها الحلو من بعيد

نور : جزوووي حبيبتي شخبارك

الجازي : طيبه

نور : جازي ترى نواف ماكان يقصد شي بس هو فيه عقده من الحريم عشان تجربه سابقه بس ماكان يقصد صدقيني شي ,,

الجازي : مافي داعي تبررين اي شي يا عمري اهم مافي السالفه انتي راس مالي والباقي مو مهم ,,,

نور : ويلوموني فيك اشهد انك دواء للمريض ,, اخليك ترتاحين تشااااو

حطيت السماعه وانا مرتاحه اني ريحت نور من همي لكن لسى في نفسي شي مجروح



سكرت نور السبيكر بعد ما اصر نواف انها تكلمها ويسمعها وش تقول لها ,, نواف كان متراهن مع نور ان الجازي هاذي بنت بيئه من حيهم باين عليه ,, واكيد ناس الفاظهم ميح ,, واذا ما سبت نواف لها اللي تبي ,, لكن نور اكدت له الجازي غير عن كل البنات عشان كذا ماكان عندها مشكله تحطه على السبيكر,,



تفاجئ نواف من اسلوب الجازي ,, كلامها ثقيل وعاقله ,, لسى فيه حد كذا يمكن ....

طلعت غرفتي وانا ناوي اكلمها ,,, دقيت الرقم وماجاني الا رنين لين انقطع ,, ارسلت لها مسج

جازي حبيبتي نسيتي اتفاقنا انا انتظرك ,,

بعد ساعتين وانا متمدد اشوف التلفزيون جاني مسج (( اخوي الظاهر انك غلطان الجوال مو للجازي ))

ضحكت من قلبي تبي تسوي فيها ذكاء علي ,,, رجعت دقيت مره ومرتين وثلاث لحد ما انقطع واخر مره دقيت بعد كم رنه انفتح الخط

نواف : الوو ,, الووو ,, الووو بس ما سمعت صوت

نواف : جازي حبيبتي

وما شفت الا تسكيرة الجوال بقوه ,,, ضحكت بقوه على تصرفها شكلها بريئه مرره وهالشي عجبني ,,,

فقررت اني اخذ الخطوة الثانية بس اهم شي ان نور ما تدري ,,,,



فكتبت لها مسج (( انا رجل اعمال قالوا لي عنك انك بنت فيها خير وعاقله ,, انا مطلق وعندي ولد ابي له اخوان من بنت متربيه

انا عندي شرط اذا بتوافقين عليه ,,, انا مستعد ادفع لك عشرين مليون ,, فكري في عرضي واذا يناسبك تكلمنا في الشرط


ارسلت المسج واناخايف اني خربتها مره معها بس حتى لو ما ردت بشوف طريقه ثانيه

الجازي وهي تشوف التلفزيون دخل عليهم ابوهم وهو ضايق حبه بس يحاول ما يظهر لهم شي ,, طول عمره كتوم ,,

ابومحمد : كيفك يالجازي

جازي : تمام يبا انت وشخبارك

ابومحمد : تمام كل شي تمام ,,

الجازي وهي تقرب من ابوها وتمسك يده :,,يبا وشفيك انت تشكي من شي

تنهد ابو محمد تنهيده تقطع القلب ,, لا يابوك مافيني شي مشاكل بيسطه وبتنحل ,,

حسيت بغصه في قلبي لايكون فيه شي كايد حاولت معه لكنه صرفني اجيب له قهوه ,, لقيت امي تزينها ودمعه على خدها ,,

الجازي : يمه شفيكم انتي وابوي صاير شي ماندري عنه ,, يمه ما يصير كذا تخبون علي ,,

ام محمد وهي صاده عن الجازي : وش اقولك ,, ابوك رهن البيت لبو راشد عشان الدين اللي خذ منه ,, والحين ابو راشد مرسل عامله يا ترد الدين يا تطلع من البيت وربك يفرجها لازم ,, ندور حل ,, الله ما يضيع عبده ,, الله يساعدك يابو محمد ويرزقك من حيث لا تحتسب ,,

شلت صينية القهوة وجيت عند ابوي ,,

الجازي : يبا انا بكره بقدم على شغل في اي وزاره بخلي عاليه تتوسط لي ,, باخذ سلفه لا تحاتي يبا ,,

ابو محمد وهو ينظر لها نظرة حزن ,, ليتها تعرف ان ابو راشد يبيها زوجه له هالشايب المريض ,, ما فكر الا في جازي الورده الصغيره ياخذها ,, ما بقى الاهو ياخذها ان شالله اعيش تحت شجره ما فرطت في بنتي ,,,

قمت للجوال ابي اكلم عاليه تشوف ابوها يتوسط لي ,, عمري ما طلبت منها شي ,, وهاذي اول مره احس اني محتاجه حد يساعدني

اول ما مسكت الجوال وشفت المسج انذهلت معقوله ربي مرسل لي حد يفرج علينا بهالسرعه ,, لكن هذا نفس رقم المزعج ,, خزنته عندي بذا الاسم ,, عشان اعرفه ااذا اتصل ,, قريت الرساله مره وثنتين وثلاث ,, معقوله ,, عسى ماشر وشمعنى انا يختارني من هالعالم وكيف عرفني

اسئله كثيره تدور في بالي بس مو عارفه لها اجابه ,,

غامرت وارسلت له مسج (( وش شرطك ))



جاني فضول اعرف شرطه ,, اذا يناسب ليه مااخذه وريح ابوي يعني وش كنت مأمله فيه يجيني ,, انا راضيه بنصيبي وعارفه ان ربي بيكتب لي اللي فيه خير لي املي بالله كبير وماراح يضيعني ,,



فهده كانت في سريرها والدموع مافارقتها ,, تمنيت االارض تنشق وتبلعني ولا اني اشوف ابوي مع وحده في غرفته لا وفي غرفة امي ,, حراااام عليك يبا ليه تسوي كذا ,,

دخل علي وانا متمدده في فراشي واطالع في لاشي مسك يدي بين ايديه ثم باسها وحب جبهتي ,,

ابو فهده : فهودتي ,, اكيد زعلانه علي

فهده ودموعي تزيد وشهقتي تطلع غصب عني ,, : ليه يبا انت لو تبي تتزوج انا بخطب لك بس مو كذا تجيب حريم في بيتنا لاااااا حرام عليك ,,

ابو فهده وهو ما قدر يمسك دمعته : فهده انا رجال ولي احتياجات انا مو دي اغثك بزوجة ابو ,, انا اهم شي عندي سعادتك ونفسيتك ,,

ولا كان من زمان متزوج وجاي لك اخو على الاقل تدرين ان امك ما بغت تحمل بك الا بعلاج ,, فهده انا ابيك تنسين اللي صار ولا يأثر علينا,,واعتبريه خطا مني واناجاي اعتذر لك اهم شي راحتك يابنتي ,,,

فهده : يبا لو سمحت ابي انام تعبانه ,, قام ابوها وهو مايدري وش يقول لها اكثر من اللي قاله ,, ما توقع انها تجي من المعهد بهالسرعه ,, كان دايم يجيب صديقته في البيت ,, بس هذه اول مره تطيح في عين فهده ,,,



قبل ما تنام الجازي جاها مسج من صاحب الرقم المجهول .., (( شرطي ان الطلاق يكون نهاية الزواج ذا ))

استغربت الجازي من المسج كنه الغاز ,, عرض مغري ,, بس هي كذا كنها تبيع نفسها عشان الفلوس اللي ماهمتها ابد بس ابوي في ضيق ,,

رفعت السماعه على عاليه : الوو

عاليه : بسم الله وش في صوتك غريب

الجازي : علويه في موضوع ابي استشيرك فيه تقدرين تمريني بكره بعد المعهد تتغدين عندنا ,,

عاليه : لايكون حد خاطبك

الجازي : الله يقطع سوالفك ,, بكره اعلمك اوكي اشوفك على خير

ماقدرت اسولف مع عاليه كثير قمت وتوضيت وصليت ابي ارتاح من اللي في قلبي ,, احس انه لغز ولا اقدر احله

طيب هو مين ولد مين وكيف عرفني ,, اسئله كثيره تدور في بالي ومالقيت لها اجابه ,,,



نور قاعده ترتب اسطوانتها شافت مجلة فوغ وخذتها تبي تشوف اخر العروض المفروض سفرهم بعد اسبوعين متحمسه للسفر

بكره بتداوم في المستشفى وموعارفه وش صار على ماجد واي مرحله وصل فيها هي كلها كم يوم اللي غابت فيها



قامت الصبح وهي كلها نشاط وحيويه لقت امها وابوها يتريقون شربت معهم شاي وطلعت للمعهد

اول ما وصلت لقت الجازي وعاليه بس فهده ماجت دخلوا للكلاس كلها اسبوعين وتنتهي الدورة اللي سجلوا فيها

عاليه قالت لهم في البريك انهم بيطلعون على المانيا عشان اخوها والحادث اللي صار له

ونور علمتهم عن بيتهم اللي في سويسرا واجازتهم المعتاده فيه اما الجازي امتنعت عن الكلام لان السفر مو اساسي عندهم ,,,

مر اليوم بسرعه وتفرقوا اخر النهار

طلعت الجازي مع عاليه لبيت الجازي ونور راحت لقصرهم قررت اليوم ترجع للمستشفى ابوها معد سئلها عن ايامها في المستشفى من كثر ماهو مشغول مع المرضى


التوقيع





؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}7        24-04-2009, 08:07 AM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



اول ما دخلت الجازي غرفتها هي وعاليه صرفوا مهوي وجابت لهم شاي وبسكويت واستعدت نفسيا انها تقول لعاليه كل شي من طق طق لسلام عليكم



الجازي : شوفي بقولك السالفه بس ودي تشورين علي زين انا احس اني مشتته ابي حد يساعدني ,

عاليه : انتي قولي بس ويصير خير


طلعت نور للمستشفى وهي مو عارفه هل ماجد مازال في غرفة العناية والا طلع فوق ,, دخلت لقت نعمه في غرفة الغيار تكلم مصر ,, انتظرتها ,, واول ما سكرت حضنتها نعمه وبصوت حنون : وحشتيني يا بنت ,, انتي روحتي فين ,,

نور : مشاغل وش اسوي اخبارك انتي ,,

نعمه : كلو محصل بعضو يا قمر ,, الا استني ,, شوفتي اللي مابيتسماش ,, العيان اللي اسمو ماجد

نور : وش فيه

نعمه : سأل عنك وقال لي اسمها ايه ,,

نور : ليش

نعمه : مش عارفه بس قال لي لما تجي عاوز يكلمك ,, هنا صار قلبي يرقع بقوه ,,

نور : وش يبيغي ,, غريبه

نعمه : ما تدخلي ليه وتشوفي بعد بكره حيطلع فوق ,,

نور : لا مافي داعي ابد ادخل له الله يسهل عليه ,,

كملت شغل مع نعمه ومرينا على المرضى واول ما وصلنا غرفته استئذنت من نعمه ورحت لغرفة الغيار ,,

لقيت ملفات المرضى ,, فخذيت ملفه وشفت بعض التفاصيل اللي كان ودي اعرفها عن اقامته في المستشفى ,,

لقيت صوره من بطاقته قريتها مره ثانيه بهدوء ,, اسمه الكامل ووقفت عند اسم العايله ,, نفس عايلة عاليه ,, لا يكون اخوها اللي مسوي الحادث ,, بغيت اموووت من الروع ,, معقول يكون اخو عاليه ,, للحين ماسكه ملفه وما انتبهت ان فيه حد دخل الغرفه على كرسي متحرك رفعت عيني الا هو في كرسيه يدفه بنفسه ونعمه وراه ,,نزلت الملف من يدي على الطاوله وعينه في الملف شكله لمح اسمه ,,

ماجد : فيه شي مثير في ملفي يستحق القرايه

ارتجفت من جوو كشفني بسرعه : ما اعتقد

ماجد : ما بغيت اطلع فوق وانا ما اعتذرت منك على تصرفي اللي حصل ,,

نور : ما صار الا الخير

عطاني كرت في يده ,, قلت له وشو

ماجد : التفت لنعمه وقال بتعرفين اذا قريتيه

خذيته منه واول ما شفته كاتب فيه رقمه حطيته بوسط الملف وطلعت ,, اعذرني اخ ماجد وراي شغل ,, كان ساد الطريق وجيت بطلع مسك يدي من غير شعور منه : انتي مسامحتني ولا لا,

نور : انت وش مفكر عمرك ,, عشان تعطيني رقمك :: انا بنت ناس اخ ماجد

ماجد : اسف ما قصدت اجرح مشاعرك ,, اعذريني ورجع ورى على كرسيه ولف للممر وانا اطالعه وقلبي من داخل يتقطع بس اسلوبه حسسني اني وحده ما تسوى يرقم وشو له ,,



قعدت على الكرسي بعد ما طلع فقالت نعمه : الظاهر انك خذتي قلبو يا نور ,, اول ما دخلت الغرفة سئل عنك ولما قلت له انك مش حتدخلي تاني عنده على طول قال دليني عليها ,,



رجعت لغرفتي وانا متندم على اللي سويته ,, انا ماكان رضيت ان اختي عاليه تنحط في نفس الموقف ,, شلون اعطيها رقمي ولا وبالسهوله فكرت انها راح تاخذه ,, كبرت في عيني هالبنت ,,





عاليه والجازي في مدوالاتهم واخير نطقت عاليه

عاليه : اسمعي استفيدي من خبرتي اكبر منك بيوم اعلم منك بسنه وانا تطلقت وهذا انا اعاني مرارة التجربه

لكن شوفي وش رايك تسوين لك خطه

الجازي : كيف ؟؟

عاليه : توافقين عليه طااايب

الجازي :وبعدين

عاليه : تاخذين حبوب منع الحمل فتره لحد ما تحطينه في مخباتك انتي اصلا اللي بياخذك بينهبل عليك

الجازي : انتي وش قاعده تهببين صاحيه انتي

عاليه : شوفي ,, شكله راهي وعنده خير بيغرقك فيه بشروطه ,, خلاص استفيدي من العرض واذا قدرتي تخطفين قلبه الحلو زاد حلاه

الجازي : شكلك مرووووقه مره علويه ,, انتي حطي نفسك مكاني وش بتسوين ,,

عاليه : كنت بسوي اللي قلت لك بشتغل عليه لين يحبني ,, واذا ما حبني بالطقاق فيه

الجازي : والولد اللي يبيه وشلون تبيني اتركه واتطلق لو صار هالشي

عاليه : يا حبيبتي الحين اعرسي بعدين بنشوف صدق مب صاحيه ,, عشرين مليون مو بشوي وبتفرجين على ابوك

وبتضحك لك الدنيا ,, صديت منها واناعيني على صورة ابوي اللي عند راسي ,, شجعتني عاليه على الموافقه ,, يمكن لو ابوي في وضع احسن ما افكر ابدا لكن الظروف تجي عكس ما نبغي ,,



وصلنا لنهاية الاسبوع وابوي على وضعه يحس بخنقه كل مادخل البيت واخر يوم طلع للشرقيه يشوف ولد خالته هناك يمكن يقدر يسلفه ,,

حزنت من وضع ابوي فأرسلت لصاحب الرقم المجهول مسج (( موافقه ))


الليله بتجيني عاليه ونور وفهده ,, دخلت المطبخ من الظهر وحاولت اسوي الاكلات اللي اعرفها وامي بتطبخ الرز مع الدجاج تسويه رهيب بروحه يكفي ,, سويت ساندويتشات الدجاج بالسلطه ,, ولفيت ورق عنب ,, واخر شي سويت تبوله خضراء ,,

رتبت المقلط وحطيت فيه زهور من حديقتنا الصغيره ,, وما بقى الا غرفتنا جهزتها وغيرت شراشفها ,, حاولت اسوي لنا فيها زوايه على جنب حطيت فيها تكايات ,, وجهزت سجاجيد للصلاة ,, اخر شي عطرتها وبخرت المكان ,, خذ مني كل هذا مجهود كبير ولولا الله ثم مهوي كان ماامداني اخلص ,, كان كل شوي اشوف الجوال ابي اشوف صاحب الرقم رد والا لا ,, لكن للاسف ما شفت شي ,, لايكون تراجع عن عرضه ,, اقنعتني عاليه اني اتزوجه واكيد بخليه يغير رايه ,, المشكله لو ماكان نصفي الثاني شلون بعيش معه ,,

فكرت في ابوي هو اهم عندي من نفسي ,, المهم الحين انه يعطي ابو راشد فلوسه ,,



كلمت فهده ابي اوصفها البيت ,, لكنها ماترد على الجوال كم مره اكلم ولاردت غريبه هالبينت ,, غايبه ومع ذلك ما اتصلت ولاشي لايكون فيها حاجه,,,,

اتصلت عليها ثاني ماردت بعدين ارسلت لها الرجاء الرد للاهميه فيها حياه او موت ,, بغيت اخضها شوي ,, دقيقه الا يجيني صوتها ثقيل وكنها تصيح ,,

فهده : الووو

الجازي : والله ياست فهده وينك فيه

فهده وهي تصيح وما سمعت الا بكاها في الخط حزنتي اني استهبل عليها وهي في وضع مو زين,,,

الجازي : فهده : عسى ما شر يا عمري طمنيني ,,

فهده : تعبانه شوي مقدر اجيك سامحيني

الجازي : لااااا لاتقولين كذا انا مجهزه لكم مفاجأت

فهده : اعذريني جزوي والله تعبانه مقدر اشوف احد مشكله بيسطه وانحلت ,,

الجازي : تكفين فهده عشان خاطري قومي غسلي وجهك الحين باقي على الوقت ساعتين يمديك تاخذين شاور ,, وتغيرين ملابس بروووقان

عفيه حبيبتي فهوده ,, الله يزوجك كذا واحد ماجابوا الحريم زيه يالله قومي ,,, سمعت ضحكتها وتشجعت اكثر

لا اجل مافيك شي قومي يالله ,, احتريك زين ,,

فهده : اوكي ,, سكرت من الجازي وانا اول مره احس نفسي احسن ,, للحين مصدومه بس الدنيا ماراح توقف على هالشي ,,

لازم اكيف نفسي مع ابوي بس ما راح اسمح له يكمل المشوار اللي هو فيه ,, لازم اخطب له بنفسي ,,,



نواف وسعد قاعدين في المزرعه بيجون شباب من جده واتفقوا يظهرونهم للخرج ,, ويقعدون يومين معاهم ,, اول ما شاف المسج من الجازي ,, استغربت موافقتها,, اكيد فيه شي حدها توافق ,, هل استشارت احد,,مدري ليه حسيت انها بترفض ,, لكن حلو الكلام كذا ,, ودي اكلمها واقولها انا مين بس خفت تقول لنور وانا للحين ماعلمت اهلي ,, خلاص اول ما ارجع بتصرف ,,,



ماجد في سريره ويفكر في نور ,, فيه شي يجذبني لها ,, بعد اللي صار جذبتني اكثر واكثر ,, فكرت انها سهله وممكن تكلمني ,

انا ماودي ابدى معها غلط لكن ابي اعرف مشاعرها تجاهي ,,

ضغطت زر الممرضه وجتني نعمه : ايوا يا استاذ,,

ماجد : لو سمحتي ابي اعرف اسم نور الكامل

نعمه : تكونش عايز تخوطبها ,,

ماجد : والله يخلي لك عيالك ابي اعرف اسمها ضروري

نعمه : شوف بقى يا استاذ ماجد انا صبري عليك بدى يقل ,, انا مقدرش اديك اسمها بالكامل ,, دي اسرار خاصه يا بني ,,ودلوقتي اسمحي لي بقى,,

طلعت نعمه وانا منصدم منها ومن تصرفها ,, ليه ماتعطيني اسمها كامل وش السر فيه موظفه مثلها الموظفات ,, وش يعني ,,



استعدت الجازي لاستقبال البنات ,, كانت لابسه تنوره جينز مع بودي توب ابيض في ورود زهر ,, بسيط بس روعه عليها وعكفت شعرها فرنسي ,, طالعه طالبه في الثانوي ,, حطت لها مسكره خفيفه وروج زهر يناسب بشرتها

جت عاليه قبل الجميع عشان تساعد نور ,, وتكلموا عن صاحب المسج

عاليه : شكله اختبص يوم قلتي له انك موافقه,,

الجازي : الا تلاقينه الحين بيسحب عرضه ماهانت عليه فلوسه ضحكنا على تفكيرنا ايه صح ,, وقلنا الايام بتكشف لنا ماكان غابي علينا ,,,

جت نور ,, ذوووق هالبنت رااقيه بكل ماتحمله الكلمه من معنى ,, لابسه فستان ناعم كيوت من رالف لورين , اسود له ياقه بيضاء وقصير لحد الركبه ,, معه لاغنز اسود بتشكيله الدانتيل ,,

دخلت وسلمت على امي ومهوي اللي بيروحون لجارتنا يسلمون عليها ,, خذيت منها عبايتها وعلقتها واول ماقعدت سألتها

الجازي : نواري وش هالكشخه يا حبيبتي رووعه

نور : عيونك الحلوووه يا عسل,, ازيك يا عاليه وش اخبارك

عاليه: تمام يا عمري اخبارك انتي ,,

نور : عايشين ,, الا وش صار على اخوك اللي في المستشفى

عاليه: الحين احسن بكثير يا ختي كلها كم يوم ويسون له علاج طبيعي

اعتقد شهر كامل في المستشفى وبعدين فترات العلاج الطبيعي كل مره بيروح للمستشفى

نور : الا هو وشسمه,, حاولت القي السؤال وكني مو مهتمه

عاليه : ماجد بن .....فديته وفديت اسمه ياعالم ,,,

حسيت وعاليه تقول الاسم كنها تصب علي مويه بارده ,, صخيت في مكاني وحسيت العالم يدور علي شلون الدنيا صغيره مره ,, طلع اخو عاليه ,, مدري افرح والا احزن انه اخوها ,, مشاعر فوضويه بداخلي بس لا الوقت والا المكان ملائم اني اترجمها ,,







دخلت عليهم فهده اخر شي وهو بصوت واحد ,, واخيرا طلت علينا سنديرلا ما بغت ,, ضحكت فهده من قلب على حركتهم ,,

نور : بس اطلعي في الشارع وارمي جزمتك ,, كود يجون الحراس ويدورنها والا الأمير بنفسه ,, وصوت ضحكنا زين ما وصل للجيران

قعدنا قعده اهليه مثل ما يقولون ,, البساطه تخليك تنسى العالم اللي انت فيه والرسميات والأبهه والبرستيج اللي يخليك مثل الاله تمشي بدون ما تحس للأشياء طعم ,, فرحنا بقعدتنا عند الجازي انها ليله ما راح ننساها ابد ,, وخصوصا ان عاليه طلعت اللي في قلبها لنا وقالت لنا عن تجربة زواجها الفاشله ,, ضحكنا وبكينا على مواقفها ,,, عاليه بنت تنحب ودخلت قلبي بسهوله وحسيت انها يمكن توافق على ابوي اكثر من الجازي خصوصا انها قد مرت بتجربة زواج قبل كذا ,, فكرت اني الأيام الجايه اجس نبضها واشوف وش بيصير ,, ,, قمت ادق على ابوي عشان اقول له اني عند الجازي

فهده : هلا يبا انا عند صديقتي الجازي وبرجع بعد ساعه ,, الشغاله معي

ابو فهده وهو مبسوط على اتصال فهده : طيب يا حبيبتي خلي بالك من نفسك ,,,,



تفرقنا على امال وطموحات ومستقبل تأملنا فيه كل الخير ,, واملنا انه يكون لنا نصيب من احلامنا الورديه ,,,

مر يومين وما جاني رد من الرقم الغريب واستسخفت نفسي اني انتظر منه شي وخفت لايكون الموضوع كله مقلب من احد يعرفني ,,

لكن طلبت ربي انه يعدي الموضوع على خير ,,, رجع ابوي من الشرقيه امس ,, ومن هيئته عرفت ان ولد خالته ماساعده ,, وحسيت بالقوه اللي داخلي بدت تضعف ,, عاليه قالت انتظر عليها كم يوم لين تقدر تشوف ابوها وش يقدر يسوي ,,

بعد ما صلينا العصر اقترح علينا ابوي انه يطلعنا نزور قريبه له حرمه كبيره ,, كود اذا وصلناها ربي يفرج علينا ,, اتذكر هالحرمه على امكانيات ابوي البسيطه,, عمره ما نسى من قريبته وعلى طول كل شهرين يشتري لها زاد ويوديه لها ,,

اول ما لبسنا نبي نطلع الا بصوت جرس الباب ,, ابوي وهو يقوم يالله عسى خير : محمد يابوك شف من عند الباب

طلع محمد قبل ابوي ,,شوي الاهو يجي ويقول له يبا هذا رجال يبيك ,,

قام ابوي وطلع للرجال واحنا ننتظر في الصاله ,, دقايق الاهو يقول زينوا قهوة يا بنات عندي ضيف,,

دخلت المطبخ وانا متضايقه ,, يعني ما بغى يجي هالضيف الا وحنا طالعين ,, دايم تصير لي هالحركه مع ابوي مو اول مره ,, جاء حمود بعد شوي وخذ الصينية ,, وقعدنا ننتظر ابوي في الصاله وامي تتلهى بمكالمة جارتنا ,,

بعد ساعه الاربع حسيت خلاص يمكن الطلعه تتكنسل ,, دخل علينا ابوي وهو فيه نظرة راحه ,,

ابو محمد : يالله نروح ,,

ام محمد : من اللي عندك يابومحمد ,,

ابوي وهو يطالعني بنظرة محبة : هذا نواف اخو نور صديقة الجازي جاي يخطب الجازي

اول ماخلص ابوي كلامه كنت واقفه ابي البس نقابي رجعت على ورى مو مصدقه ان صاحب الرقم طلع اخو نور ,,

ماحسيت بنفسي الا بين يد ابوي : اسم الله عليك يا قلبي وشفيك كنك سامعه اسم شبح ,,

الجازي بصوت كسلان : لا يبا حسيت بدوخه بس ما كلت شي عدل اليوم ,,

ابو محمد : جزوي حبيبتي لا تفكرين اني بوافق على اي احد وانتي مو راضيه ان شالله عنده كنوز الارض ,, انتي راس مالي بالدنيا

ولك مهلة تفكرين فيها على راحتك واستخيري يابوك وردي علي ,,,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}8        24-04-2009, 05:22 PM
»همسْ ـآلخجل?
?? ?? ?â?q????«?™









رد: قلوب رقيقة / للكاتبة ريم الحجر كاملة

--------------------------------------------------------------------------------



تسلمي عذوبه على البارت..

يعطيك العافية..




»همسْ ـآلخجل?
مشاهدة ملفه الشخصي
إرسال رسالة خاصة إلى »همسْ ـآلخجل?
البحث عن كافة المشاركات المكتوبة بواسطة »همسْ ـآلخجل?
إضافة »همسْ ـآلخجل? إلى الإتصالات الخاصة بك
مشاهدة المدونة
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}9        25-04-2009, 08:33 AM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



منوره القصه حبووبه


((الجزء الثالث ))


دخلت غرفتي بعد ما قلت لابوي اني ما ابي اروح معهم ,, مدري وش صاير في الدنيا ,, عسى ماشر ومابغى اخو نور يخطب الاانا

قالت لي نور انه صايره له سالفه ومتعقد لايكون بيحط حرته فيني ,, والولد الحلو اللي شفته عند نور اكيد ولده ,, كسر خاطري هذاك اليوم

احسه ناقصه شي وم قادر يعبر ,, اكيد امه متطلقه ومو معاه ,, بس غريبه من نور ماقد جابت طاريها ,, يمكن ما تحبها ,,

الا هو ليه يرسل لي مسجات ذا كله اختبار لي ,,وش يحسب اني ببادله مسجاته والا وشو صدق انه فاضي ومال امه داعي,,

ودي اكلمه واشرشحه شوي ,, ليه يسوي فيني كذا ,,

لا وابوي يأكد ان اهله ما يدرون اذا بوافق بيجيهم

اما لو اعلم نور هالحين كان يصير انفجار في بيتهم ,,

خفت اكثر من هالتجربه مستعد يدفع لي مبلغ خيالي مقابل اجيب له ولد واتطلق ,, اللي عنده عشرين مليون اجل كم ثروته ,, لايكون يستهبل علي ذا ,, يبيني اطمع في الفلوس

انا يكفيني منها شويه بس قيمة بيتنا اعطيها ابوي ,, حطيت جنبي على سريري وانا افكر في كل اللي قاله ابوي ,, لو تدري عاليه منهو صاحب الرقم يمكن تجيها فاجعه ,,,



بعد اسبوع ماجد يتمشى في المستشفى على كرسيه ,, صار له كم يوم وهو في جناح المرضى والدكتور ابو نواف ما قصر معه خلووق هالانسان,, ما كنت ادري ان المستشفى له الا لما قال لي المريض اللي في الغرفه اللي جنبي شكله يعرف الدكتور ,,

نزلت للطواري بعد ما صليت العصر ,, ودي اشوفها واسئل عنها كل يوم يزيد تعلقي بها ,, وما تروح من بالي ,, صورتها تتهياي لي كل لحظه معقوله ذا الحب ,,

دخلت قسم الطواري ولقيت نعمه قدامي ,, ول ياذا المخلوقه ما طقتها ,, يمكن عشانها ما ساعدتني ,,

قربت للكاونتر وتمعنت في وجيه الممرضات وماكانت احد منهم ,, تروعت عليها لايكون فيها شي ,, لقيت نرس فلبينيه

ماجد : وين ممرضه نور

النرس : اي دونت نو

ماجد : نور تشتغل هنا ,,

نرس : ااه نور خلاص ما يجي ومرت من عندي الا نعمه ماسكه يد الكرسي

نعمه : ازيك استاز

ماجد : الله يسلمك يا نعمه ,, وين نور

نعمه : نور عزلت خلاص مش حتيجي تاني ,, ومشت من عندي ما تبي تكمل عنها ,, اااااه يا قلبي حسيته طلع من مكانه

,,,

نواف كان مع سعد في الفيلا ,,

سعد ": طيب بتوافق تعتقد

نواف : ضحكتني وليش ما توافق ,, عشرين مليون بسيطه ,, اصلا هي لو بنت نعمه كان وافقت وهي ما تشوف الطريق اجل بنت فقر وش بيكون ردها ,, يا حظك يا سعد اللي ماتعرف الحريم ,,

سعد : ابعد عن الشر وغني له كذا كويس حاجتي بحصلها وغيره ما ابي الله يفكني منهم ,,

نواف : احسن لك ,, شفت جوالي يدق ومسكته الاهو رقم ابو محمد خليته لين انقطع بغيت العب في اعصابه شوي

وبعد نص ساعه دقيت عليه ,,

نواف : مرحبا

ابومحمد : هلا بك يا ولدي ,, كيف الحال وشخبارك

نواف وانا في نفسي اقوله :جيب من الاخر : تمام الاخبار عندك يا عم

ابومحمد : توكل على الله البنت موافقه ,, سكرت منه وانا اشوف سعد يترقب وش بيقول ,,

نواف : قلت لك ما صدقتني الفلوس مغريه يا سعد ,,

سعد : الله يرزقك منها ولد بس ,, اذا الدعوى ذي كلها عشان اخو لفيصل

نواف : الله يسهل بس ,,



جمعة البنات عند فهده بكره ,, ومدري هلى اخو نور بيقول لهم عن الخطبه والا لا ما ابي اكون معها وهي مغفله عشان حضرة اخوها

بس الله يستر قلبي خايف من ردة فعلهم عندي احساس ان نور لو عرفت ما راح تعارض ابد تحبني مرره ,, بس ليه ما قالهم لين يضمن موافقتي ,,



دخلت القصر وانا ناوي اكلم امي وابوي عن الجازي ,, امي من زمان تلح اخطب الله حقق لها اللي تبي ,,

لقيتهم متجمعين عند التلفزيون ويتابعون برنامج اوبرا ,, امي تحب تتابعه ,, مدري وش عاجبهم فيه بس وكاد انه جايز لها

نور كانت شبه متمدده على الكنبه شكلها ما نامت اليوم والجوري ماسكه اللاب توب ,,

فيصل اللي كان العقبه الوحيده

نواف : الجوري قومي خذي فيصل وديه لغرفته يكمل لعبه هناك

قامت امي عتيقه معهم تعرفني هالحرمه من نظره ,, ليه لا وهي اللي ربتني على يدها

الجوري : اوكي ,,

طالعتني امي بنظرات حذره شوي ,, وابوي كان ماسك كتابه بيسكره ,, شفت نور قعدت على الكنبه وهي ترفع شعرها وتبي تشوف وش عندي

نواف : انا قررت اني اتزوج ,, واذا ماعندكم مانع انا اخترت البنت وابي اقولكم عنها

نور : والله زيييييين ما بغيت ياخوي اهم شي تكون بنت ناس

ام نواف : الله يفرحك فرحتني يا حبيبي انا انتظر اليوم ذا على نار ,,,

نواف : ما تبون تعرفون من هي

نور : ولووو اكيد نبي نعرف ,,

نواف : الجازي صديقتك

نور وقفت : هاااااااااااااااا يااااااااااو واللله

ابو نواف : نور وش هالصراخ اقعدي

ام نواف : نواف انت من جدك تبيها ,, هذولا ناس مستواهم اقل من العادي ,, بكره اذا سألوني الحريم بنت مين وين يشتغل ابوها وش تبي اقولهم

نواف : ليه انا بصور مع ابوها والا مع مستواه ,, انتي عارفه هدفي من ذا الزواج خلاص حنيتي علي لين ودي بنفسي اخلص منه ,,

نور : نواف انا مو وافقه على هالشي

نواف : ومن سئلك عن رايك موافقه والا لا ,,

نور : اجل ليه تعطينا خبر اذا ما تبي تعرف راينا

نواف : العلم بالشي ,, وبكره بجيب الملك وبملك عليها انا كلمت ابوها ووافق وانتهينا ,, يبا ابيك تروح معي بكره لهم اذا انت فاضي

ابو نواف : والله مدري اللي انت تسويه زين والا لا ,, بس تأكد انا ربيتك على كل القيم اللي تعلمتها فما ودي انك تشذ عنها حط هالشي في بالك ,,,

نور : حراااام نواف عليك لاتسوي في الجازي شي ,, والله ما تستاهل انتقامك ,, البنت مسكينه ونظرتها للدنياحلووه تجي تحطمها ليش

نواف : قالك بتاخذ شبح يعني ,, تحمد ربها اني باخذها ,,,

وطلعت وسط ذهول من اهلي ورحت لغرفتي , وعلى طول ارسلت لها مسج

((بكره بنجيكم ماقلت لنور عن اتفاقنا ,, هذا الشي خاص وما ابي احد يعرفه حتى اهلك ))

وعلى طول كلمت ابو محمد ,,

نواف : مرحبا ياعم ,, هل يناسبك اجيب المملك بكره هلي بيسافرون بعد اسبوع ودي املك قبل يسافرون ,,

ابومحمد : اللي ودك يابوك مني برادك ,, هلا وسهلا الله يحيكم ,,بس ما يحتاج للفحص

نواف : لاما يحتاج دبرتها يا عم ,,

دخل علي ابوي وهو فرحان من زمان ما شفت ابوي مرتاح نفسيا ,,

يابوك كلمني نواف ويبي يجون بكره يملكون ,, اهله بيسافرون وما وده يأخر ,, وده تجهزين لين يرجعون وش رايك

الجازي : وش قلت له

ابومحمد : والله قلت له مني برادك ,, في نفسك مادريت عنه

الجازي : خلاص اللي تبي يبا بس انا ما امداني اجهز

ابومحمد : خلاص احنا بنسوي الملكه بكره وبعدين بنشوف الترتيبات ,,



اول ما طلع شفت رقم نور يولع في الشاشه ,, مادريت وش اسوي هل ارد عليها والا لا بس ما اقدر اردها انا لازم اكلمها ,,

الجازي : الووو

نور : هلا وغلا بمرة اخوي ,, انا اقول اخوي طب محد سمى عليه لو اني عارفه كن عزمتك من زمااان

الجازي وهي تكلم نفسها ياليتك تدرين يانور وش صااير كان ماتمنيتي شي ,, لو هو ماطلب ان كل شي في ظل الكتمان كان علمتك ,, كفايه علمت عاليه ,,

الجازي : غلاااي انتي ,,

نور : وش فيك شكلك مو فرحانه بأخوي

الجازي : افااا عليك لا بالعكس بس خايفه من موضوع الزواج نفسه ,, الوحده اللي في بيت اهلها مو مثل اللي في بيت زوجها

نور : انتي قدها يا عسل ,, والله لو متزوجه سلطان بروناي كان جبتي خبره كيف الا اخوي الضعيف وضحكتها ملت علي دنيتي اللي ضاقت من يوم قال ابوي عن الملكه ,,

نور : على فكره احنا بكره عندكم دريتي ,,,

الجازي : اي قال ابوي الحين ,, نور ممكن اطلب منك طلب ,,

نور انتي تآمرين امر ,,

الجازي : انا مو مستعده لشوفه ولا شي ياليت تلمحين لأخوك ,,

نور : اقول يحمد ربه لو يشوفك بثوب البيت ,, جزوووي ترى الموضوع ما يستاهل اخوي حليووو ,, تبين اروح معك الصبح تاخذين شي انا مستعده

الجازي : لا لا مافيه داعي عندي ملابس ,, خلاص خليها للظروف ,, اشوفك على خير

المفروض بكره نتجمع عند فهده ,, كلمتها قلت لها عن عريس الغفله بأسلوب ذووق وناديتها تجي دام نور بتكون موجوده واكيد عاليه من صلاة الصبح مفزعتني ,,

ماصدقت فهده الخبر ,,

فهده : معقول جزووي كل ذا من ورانا متى يمديه يخطب ومتى يمديه يملك ,,

الجازي : مدري وش اقولك ,, هو خطب من اسبوع بس يبي يملك قبل يسافرون اهله ,, لكن الزواج مو الحين

فهده : اجل ليه مستعجل يا كافي يخليك تجهزين حق الملكه ,,

الجازي : والله مدري عاد هذا اللي صار ,,

سكرت من فهده وانا توتري كل دقيقه يزيد ,, مستغربه من هالرجال ,, وش اللي رماه علي ,, هذا نصيبي اللي ربي كاتبه لي ,,



نمت وكل ما تذكرت فجعة عاليه يوم درت انه اخو نور ,, اتذكر كلمتها لابالله مو صاحي اكيد ماقد تعالج في شهار ,, امووت ضحك

(( حد مستغني عن فلوسه كذا وخطط ومسجات اكيد فيه عقده نفسيه )) اضحك زياده على همي اللي في قلبي ,,,

صدق شر البلية ما يضحك ,,,



,,,

شفت فيصل وهو في سريره مادري وشلون بقوله الخبر ,, هو اللي حدني على ذا الشي والله لولاه ما اعرست ثاني ,,

حطيت راسي على المخده ابي اتذكر شكلها ,, لها طول حلوو ,, اتذكر وجهها ذاك اليوم ,,,

حلووه مافي كلام ,, شكلها عاقله ,, بس انا ابي منها شي وتروح في حالها ,, مستحيل اثق في حرمه ثاني ,, خلاص ,,





من الصباح بدري قمت ونظفت البيت ,, رتبت مجلس الرجال ارضي ,, والمقلط فيه طقم كنب عادي ,, والصاله مفيه جلسه عربيه على جنب ,,

اتفقت مع امي ان ام نواف تكون في المقلط ,, حاولت ازيده مفارش حقت العيد علشان يكون شكله شوي حلوو ,, هو ماياصل مستواهم بس مااهتم لذا الشي اهم شي عندي الترتيب وانه يجمل وبس ,,

جتني عاليه ,, قعدت تساعدني في الغرفه عشان اذا جو البنات ,,

خلصنا مع صلاة العصر ,, جات فهده قبل المغرب بشوي مع اكلات لذيذه فديتها ما نست مني ,, صحون فضيه مليانه اشكال والوان ,,

شي شكوليت شي شي خفايف شي ما انتبهت له المهم انه تقديم راقي ,, قالت لي البارح ترى لاتسوين للضيوف شي جهزي نفسك وبس ,,

توعتها تنسى جاء في بالي كذا لكنهاعند كلامها ,,,

قعدت اتجهز لنور واهلها ,, مدري هل هو بيطلب انه يشوفني بس جاني احساس كذا انه ماوده يشوفني ,, شي حسيت به لثانيه يقولون انها الحاسه السادسه ماتخيب ابد ,,

لبست نفس الفستان اللي شريتها لعزيمة نور ,, الفستان البني مع الكريستال اللي فيه ,, فهده شاطره في الميك اب خذتني بين ايدها ولمدة نصف ساعه خلتني شي ثاني ,, روووعه مكياجها فديتها ,,, لبست اكسسوارتي البسيطه اللي عندي ,,

وما بقى الا اتعطر ,, دخلت امي علي بالبخور وقعدت تبخرني ,, والبنات يسون لي حركات تفطس من الضحك بس اشوى كنت ماسكه عمري عشان امي ما تقول عني خبله ,,,

من صوت السيارات عند الباب عرفت انهم وصلوا ,,,

شوي ودخلت علينا نور جابتها اختي مها ,, رااقيه ذا البنت ,, كانت لابسه فستان تركواز فاتح وتاركه شعرها على كتوفها بطريقة العارضات على جنب ويفي ,,,

نور اول ما شافتني : وااااو وش هالزين منهي ذا الكوافيره اللي زينتك

فهده : كم تعطينها عشان تجيك ادفعي انتي مرره لو تقولك الف قلتي زين مع انه بوم ميتين ,,, ضحكنا على تعليق فهده هالبنت طاهره بشكل ,, يابخته اللي بيتزوجها حياتها محدوده كنها في دائره ضيقه ومحفوفه بناس محدودين ابوها من صغرها ما يسمح لها بالتداخل مع بنات المدرسه حتى ,,

نور : انتوا علموني عنها بس بعدين كيفي اعطيها الف الفين وش عليكم

صوت عاليه يجي من وراها : والله يا نور الله يعينه زوجك شكلك بتخسرينه ,, فتحت عيوني لعاليه اما لو اقولها الله يعين اخوك لو ياخذني شكلك بتصيرين سكيورتي على مخباه قبضت لساني في اخر لحظه,, جازت لي فكرة اني اصير زوجة ماجد ,, صدق احلاااام تنهدت بقوه

عاليه : اسم الله على قلبك من اللي ماخذ عقلك ,,

نور : محد صدقتي فاضيه والله قوموا يالله خليت امي بالحالها ,,

في الفتره ذي تم التعارف بين الرجاجيل في المجلس ابوي كل شوي يجي عند المطبخ وياخذ القهوة والشااي وبعض اللي جابته فهده ,,,

بعد شوي جانا محمد وصوت علي اطلع لابوي ,,,

لقيت ابوي في اخر الممر ياشر علي ومعه الدفتر ,, يالله يابنتي المملك مستعجل وراه شغل ,,

شفت الدفتر وحسيت اني في حلم ,,, خلاص في لحظه بصير زوجته ,, ارعبتني الفكره ,,, توكلت على الله وسميت ووقعت في الدفتر

رجعت للبنات واول ما شافوني صوتوا لي : كلللوووووش جزوي يالله انتي اول وحده ,, يالله يا بنات مين الدور عليه ,, صاحت فهده بقوه عاليه ,,, ونور معها : عاليه عاليه

عاليه : لاوالله عندكم معرس مادريت جيبوه يالله واصوات ضحكنا بتظل ذكرى حلووه في حياتنا ,,,

جتني امي اطلع للحريم اللي في المقلط كانت ام نور ومعها عتيقه اللي مربيتهم وجارتنا ام فهد ,, وام عاليه ,, مشيت مع البنات ودخلت ورى نور اللي كانت تمشي قدامي ,,, اول ما وقفت عند ام نواف سلمت علي وما فاتني انبهارها بشكلي ,, ما نزلت عينها مني ,,

راااقيه بشكل احس رقي نور مستمد منها ,, لابسه فستان اسود ومسويه تسريحة تناسب شكلها مع انها اكبر من امي لكن مبين انهم في نفس العمر ,, الله يعنيها امي كبرتها الهموم والشغل ,,, مكياجها رااائع ,,

امي فديتها مساعدها لو الهموم كثيره مساعدها بياضها وشعرها الكثيف هذا اللي خذته منها اما تقاطيعي الثانيه وارثتها من جدتي لابوي ,,,

قعدت بين البنات وهم يضحكون علي ,, تكلمي شوي والا القطوة كلت لسانك ,, كله من عاليه مرجوجه هالبنت ,,

قلبي عندهم وفي نفس الوقت في المجلس هل بيطلب يشوفني والا لا بس شكل الاصوات خفت من المكان اكيد طلعوا الرجاجيل ,, بعد شوي شغلت مهوي المسجل وقاموا البنات يرقصون وطلعوا اللي في خاطرهم كله ,, ام نواف بعد ساعه من الجلسه بدت تاخذ مع امي وتعطي في السوالف وكان دور ام عاليه كبير في ربط السوالف بينهم ,,,

كل ما التفت لعتيقه اشوفها تراقبني ,, من فتره لفتره واول ما احط عيني في عينها تصد ,, خوفتني بنظرتها مع ان شكلها طيوب ,,

لمحت شي عند رجلها شكلها شنطه ,,

بعد ما ضيفت مهوي الحريم تكلمت ام نواف : عتيقه وين الشبكه ياعمري ,,

نادت علي ام نواف اجي جنبها : تعالي ياجازي عندي ,,

طلعت لها عتيقه علبه فخمه جدا فيها عقد مبهر بكل ما تحمله الكلمه من معنى واصوات البنات وااااااااو وااااااو

لبستني العقد هي ونور ,, حسيت بتوتر واحراج منهم ,,

وساعه ما تقل عن العقد فخامه ,,,

ام نواف : احنا بنسافر ابو نواف عنده اجازه وبجهز فستان الفرح من برى ,, والباقي جهزيه على راحتك ياعمري

توقعت انها بتسوي فستان الزواج شكلها مو واثقه من ذووقي اني بسوي شي على مستواهم

ومدت لي مظروف في علبه افخم مثل العقد ,,

تكلمت كلمات بسيطه وتدعي لي وقامت عشان يمشون ,,

نور : انا برجع مع فهده يمه طااايب

ام نواف : على راحتك يا قلبي ,,

احس اني في دووامه من اللي صار كله وعقلي مو معي ,, فرحتي احسها ناقصه ,, زواج مدبر ومقابل مادددي وحياه مدري كيف بتصير

وضايقني بعد انه ما طلب يشوفني ولا جاء يلبس الشبكه ,, معقد ميه في الميه ,, الله يعيني عليه ,,,

بعد الحاح مني على ام عاليه طلبتها انها تسهر معنا وتوصلها فهده وما بغت توافق بعد طلعة الروح ,,,

دخلنا لغرفتي بعد ماعطيت امي الاغراض تتركها عندها

سهرنا للساعه 1 واحنا نرقص ونسولف ,, وناكل من اكل فهده اللي ماقصرت بالمره معي هي وشغالتها اللي قامت بالمكان بعد ما راحواالرجال والحريم ,,,



دخلت ام نواف للقصر معها عتيقه وهم يسولفون عن الملكه وابونواف مع عياله نايف ونواف يشوفون الاخبار

ابو نواف : مبروووك يام نواف

ام نواف : الله يبارك فيك ياعمري ,, قام لها نواف يحب راسها : وش هالجمال والله محظوظ الوالد ,,

ام نواف : اذكر الله ,, الزين والله خذته الجازي ,, الله يبارك لكم يا عمري

ما صلح لي كلام امي ,, حتى لو زينه ما ابيها ,, اكيد فكرت اني ودي اشوفها ,, ما درت ان اخر شي اتمناه اني اشوفها

قعدت معهم شوي واني ودي اشوف امي عتيقه ابي اعرف وش صار داخل ,,

لقيتها تشوف فيصل ووتتاكد انه نايم

نواف : هاه يمه وش اخبارك وش صار عندكم ,, مغصوبه البنت ,,

عتيقه : والله يا ولدي شكل البنت عاقله مررره وثقيله فوق ذا ربي عطاها زين موعلى احد ,, قليل اللي مثلها

نواف : ما ابيك توصفينها لي , انا ابي اعرف ابوها حدها على ذا الزواج وهي ما تبي والا هي تشوفينها راضيه

عتيقه : والله شكلها مبسوطه يوم جت تسلم على امك انحرجت وعقب لبستها الشبكه لهووا شوي بس لا لا شكلها راضيه يا ولدي ,, انت من يردك يا ولدي,, عساها ناصية مباركه عليك ياولدي وتبرد خاطرك ,,

نواف : انا طالع انام تبين شي

عتيقه : سلامتك يا ولدي ,,,

دخلت غرفتي وانا افكر في اللي صار ,, خلصت من خطوه ,,, فكرت في وضعنا هل ادخلها في بيت اهلي بس لا ما ابي فيصل يتعلق فيها ,,هل اوديها فيلا لحالها ,, بس ما اقدر استغنى عن فيصل انا في مكان وهو في مكان ,, احترت في الموضوع بس بحصل حل مو مهم الحين ,,



مشوا البنات من عندي ,, وانا فرحانه بوجودهم حوالي ,, طلعوا وبقيت اني ومهوي نرتب غرفتنا وما انتبهت ان مهوي تشيل الاغراض وهي ما تلتفت علي الا بعد كذا مره لاحظت انها تطالع الناحيه الثانيه

مسكت الشراشف من يدها الاهي تصيح: مهوي شفيك ,, خذتني بقوه وضمتني وقعدت تشهق مثل البزارين ,, مهوي يا قلبي شفيك وش صاير

مهوي بصوت مخنوق : ما ابيك تطلعين من عندنا ,, هنا انا انهرت وقعدت اصيح معها كني بفارقها للابد ,,

بعد ماهدينا شوي تكلمت معها كلام احسه طالع من قلبي : مهوي انتي عارفه ان مصير الوحده تتزوج اذا ربي كتب لها ,, والحين انا ما راح اروح بعيد ,, بقوله يسوي لي بيت جنبكم ,,لا تخافين يا عمري ,, والا وش رايك اسكن عندكم فطست ضحك مهوي على هالكلمه

مهوي : امااا عاد هو بيخليك تسكنين هنا يالله عاد انا مو بزر تلعبين علي ,, وضحكناعلى بعض شوي ,,

دخلت علي امي وهي تقول لي ان ابوي يبيني

جيته في غرفته وهو متمد على فراشه ,, حبيت راسه وضمني لصدره وهو يقول : ما تدرين وش كثر فرحتي بك الليله وانا اشوف اني عطيتك اللي يستاهلك

هذولا ناس لهم وزنهم ونواف رجال شاريك يابوك اول ما وصيته عليك ,, قال بحطها في عيوني :: حسيت ان نواف ذا ذكي من الدرجه الاولى ,,

ابو محمد : يا بوك هم جايبين مبلغ مهرك وشكله كبير ودي تروحين هاليومين تفتحين لك حساب وتحطين مهرك فيه وتجهزين حالك شكل العرس بعد شهرين ,,

قمت اطالع الشنطه اللي فيها شبكتي ورحت على طول وفتحتها ,, وخذيت المظروف وعلى طول فتحته ,, وطلعت المبلغ شكله كبير جدا لكن قسمته نصفين من الوسط وعطيت ابوي نصفه ,,

الجازي : هذا لك يبا سدد ديونك اللي عليك

ابو محمد : لا يابوك هذا مهرك لا تتصرفين فيه كذا حنا ماعليناا ,,

الجازي وهي تمسك دمعتها : اذا ماخذيتها مني بكلمهم يجون ياخذون عفشهم ويضفونه معهم الله لايبارك في ذا الفلوس اذا ما نفعتك يا بومحمد

مسكني ابوي وحب راسي وهو يقول الله يكملك بعقلك يا بنتي ,,,,

مر الاسبوع الثاني بسرعه اكبر

نور وعايلتها سافروا على جنيف وفهمت منها ان اخوها نواف ما راح يسافر ,, فهده بتروح مع ابوها لباريس شهر ووعدتني تجيب لي عطور الزواج هديه من عندها

وعاليه واهلها سافروا مع اخوها ماجد لالمانيا ,, ومابقى في صيف الرياض الا انا وعريس الغفله صدق اللي لا ارسل حتى كلمة مبرووك

,, حسيت اني وحيده بعد سفر البنات ,, ومالي نفس اتجهز ,, وقررت اني ما اسوي اي شي لحد ما يرجعون ,, هو اصلا ماقرر الزواج متى ,, خلاص بكيفه اذا رجعت عاليه بتفق معها على كل شي ,,



نواف وسعد اتفقوا يطلعون لدبي كم يوم يغيرون فيها جو مع انها حاره هالحين بس االبحر الحين روووعه

فكر في الجازي ولا عبرها من يوم الملكه ,, ولا طرت عليه احيانا ينسى انه ملك عليها ,, وده احيانا يهرب من المسئوليه ,,



ماجد وهو يركب الطياره حس انه ترك قلبه في المستشفى وخصوصا غرفة الغيار اخر مره شاف نور اللي صارت فص ملح وذاب ,, عجز يسئل عنها ومحد جاب خبرها والكل نفس االاجابه نور خلاص مافي مستشفى ,,

احيانا يفكر انها خيال وراح ومعد يقدر يشوفه لو في احلامه ,,


((الجزء الرابع ))



صار لنا اسبوع في سويسرا ,, طلعنا بعد فتره لفيلتنا على البحيره تشوف جبال الالب ممتده فيلا كبيره حديقتها جنااان ومع السحاب يعطيك المنظر رووقان ,, يخلي القريحه تتهيض والكتابه تحلوووو والرسام يزيد ابداعه ,, نواف ما بغى يجي معنا ,, فخذينا فيصل وامي عتيقه ,,

,, طلعت امي وابوي للكوفي ,, صغير في طرف القريه ,, لبست جاكيتي طويل لحد الركبه ,, واسكارف الف به رقبتي الجوو حتى لو صيف بارد شويه ,, وخذيت الجوري عشان نتمشى وناصل محل الورد في اخر الشارع (( لاتزعلون علي ترى مو متحجبه في سويسرا )) مشينا وتف تف مطر بدى ينزل علينا استانسا عندنا فقر مطر ,,

دخلت المحل بعد كيلو مشي ولقيت صاحبته العجوز ,, من زمان اعرفها ,, عندها بنتين يساعدونها في المحل ,,

اول ما شافتني فتحت لي يديها : نووور ضمتني بحنان ,, اخبارك عزيزتي

نور : كويسه ,, وسألتها عن اخبارها واخبار بناتها والقريه ,, وجهزت لي طلبي المعتاد ازهار مريم ريحتها تعجبني وشكلها احلى واحلى ,,

بعد نصف ساعه كلام معتاد طلعنا منها ومشينا للحانوت قديم جدا تبيع فيه عجوز اذا شفتوها قلتوا بنت ما يبين عليها ,, عندها انواع الجبن البلدي ,, ما احبه بس نجيبه عشان ابوي يوصي عليه ,, عندها حلويااات تذبح ,, خذينا منها مجموعه وطلعنا ,, لقيت محل المجواهرات الصغير فاتح دخلته ابي اسلم عليه ,, اهل القريه حافظين وجهي من كثر ما كل سنه نجيهم ,, لقيت صاحبه رجال كبير ,, سلمت عليه براسي تحيه ,, وسألني عن ابوي ,, قلت له وش الجديد وقعد يورني الخواتم بس سالته عن الحروف ,,

وطلع لي بعضها وانا في بالي حرف معين ,, لقيته في وسطهم مطعم بالالماس ,, وشلته بين ايدي

قعدت اتامله وكلمتني جوري: مين حرف ميم ,,

نور : خبله والله تسألين ابوي شسمه

جوري : اااه بابي (ابوي اسمه مشعل )) بس بيني وبينكم انا شريته عشان اللي اسمه ماجد للحين ماكل مخي ,, خذيت الحرف وقلت له يدور لي قلب صغير ويجيب حرف نون وحطيته في بريسلت صغير وحطيته في يدي شكله تحفه ,,, طلعنا وانا مبسوطه حسيت لما حطيت حرفه انه صار قريب مني ,, احساسي يقول كذا ,, وبعد ما ابيه يروح عن بالي ابد ,,,,,

******

دخلت الامارات مول اتمشى انا ويا سعد وطفنا المحلات وطلبني سعد نروح لمحل غوتشي يبي جوتي سبور للمشي ,, مشينا وكنت لابس كاجول وشعري مبعثر ومسوي ديرتي ,, كنت حاط البلوتوث ب هلالي ,, جاني عليه في غضون نص ساعه ست بلوتوثات

رفضتها كلها ,, بنات خليجات اشكال والوان ,, مرت من جنبي سعوديه تضحك تبي تلتفت انتباهي وتكلمت بلهجتها النجديه الصرفه بغى سعد يكلمها وماخليته على راحته من يوم ملكت على الجازي جتني صده من الحريم مادريت وش سببها ,, هل هو شي نفسي ,,

والا مرحله مؤقته ,, والا ابي اثبت لنفسي شي من الماضي ,, شي ما تعودت عليه ,, ما حسيت انها تعني لي شي كثر ماهو الموضوع بحد ذاته اني دخلت دائرته ,,

سعد : يعني حنا جايين عشان السوق بس

نواف : فاضي انت حق السوالف ذي بعدين حنا ربعنا معنا ما يصير عليك هالكلام يا سعد ,,, احاول اسوي فيها عاقل وانا لو في نفسي كان بس فيه شي يمنعني ,,,

وصلنا محل غوتشي ,, درنا فيه ولفيت فيما سعد يختار اللي يبي وشفت الازياء النسائيه

عجبتني اشياء كثيرها منها فستان اخضر صريح معروض بس انه قصير ,, تخيلت الجازي لابسته وبنفس السرعه طردت الفكره من مخي ,, اكيد انجنيت اللي افكر كذا ,, شي صعب ان افكارك تطلع للسطح وتحاول تخترق عقلك وتأكد لك اشياء انت رافضها ,, المفروض ما اسمح لها تدخل حياتي بالمره ,, مستحيل امر باللي مريت به ثاني انا للحين اعاني مرارته ,, ما ابي ,, خلاص حسيت بغثيان جاني فجأه

وعلى طول طلعت من المحل ولقيت كنبه في مواجهته وجلست اخذ نفس ,, وش صاير لي ,, انا عارف انها اشياء نفسيه ,,,,



******

فتحت البراد في المطبخ بسوي قهوة نوديها لماجد في المستشفى ,, امي وابوي يحتروني ,, اخوي مشاري مع نوف طلعوا على تايلند وبيمرون على جزر جنبها ,, كلموني من شوي يقولون لي عن اخبارهم ,,,

ماجد قاعد في مستشفى يبعد عننا مشوار والله ما لقينا جنبه فندق زين وبنحاول نشوف كم مدة المستشفى يمكن نطلع بعدها مكان يكون له نقاهه ,, اخوي سعود جاني يستعجلني عشان نروح ,, جهزت كل شي وطلعت لبست عبايتي ونقابي ,, وطلعنا للمستشفى ,, مشوار حلووو

وشوي الا احنا في المستشفى يا ساتر من المناظر ,, حوداث مرووعه,,

وصلنا غرفة ماجد ,,غرفة وسط فيها سرير شخص واحد

وحاطين كم كرسي علشن الزواربعد ما قعدنا شوي طق الباب ودخلت بنت شقراء طويله معها ورد وحطته عند الطاوله ,, ضحكت لماجد وطلعت

ام ماجد :هآآآو يا ولدي وش ذي الشمحوطه (( الحلوه الطويله ))

ماجد : هاذي اخت المريض اللي بجنبي ,, كل يوم تجيب شي لا اعرف هرجها ولاتعرف هرجي ,,

ضحكنا بصوت عالي وخصوصا ابوي ,, شفها اذا بتاخذني ,, يمكن اتزوجها

ام ماجد : ماعاد الا هي تاخذها وانا وين رحت ,, وزاد ضحكنا وما سمعت صوت الجوال في الشنطه الا على نهايته ,, قمت خذيته شفت رقم نور يتصل لاشعوريا قلت : نووووور

ماجد وهو يقوم من سريريه يبي يقعد مين نووور كنه ضايع له ضايعه ,,

عاليه : هاذي صديقتي

ماجد : تشتغل ممرضه

عاليه : لاااااا وين ممرضه هاذي طالبه معي ,, شفت ماجد يطيح على مخدته وهو يزفر بقوووه , سئلته امي وشفيك يمك

ماجد : الم بسيط بعد التمرين ,,,,



*******

اطول عشرة ايام مرت علي من سافروا البنات ,, اتواصل معهم بالمسجات لحد ما حسيت انهم بالفعل مشغولين ,, حزنت على حاالي ,, انا صحيح مو متعوده على السفر ,, بس مخنوقه من سالفتي ومن الاخ اللي ولا عبرني ,, بس وش ارجي من وراه الحين يشوفني ماديه درجه اولى اللي وافقت على عرضه ,, وضقت من البنات اللي سافروا وحسيت اني وحيده مالي احد ,,

قمت بدلت بيجامتي ولبست جلابيه ورفعت شعري لورى ,, وطلعت لامي وابوي في الصاله ,, ابوي بعد ما سدد الديون ارتااح نفسيا ,, اقنعته يغير سيارته ورفض ,, قالي يا بوك هذا مهرك وما راح نتصرف بالباقي الا لين تتجهزين وتخلصين ,, ما قصرتي قضيتي ديني الله يقضي عنك كل هم ويفرج عليك كل كربه يا بنتي ,,

ام محمد : تذكر يابومحمد لما جبت الجازي ,, اتذكر اني اصيح ابي ولد وانت ماسكها بين ايدك وتقول هي اخير من الف ولد

ابو محمد : شلون ما اتذكر ,, يا ام محمد كل بنت يجي معها رزقها ,,

طرت علي فكره وطرحتها على ابوي : يبا وش رايك نروح للعمره ,, ودي نعتمر ونشكر الله سبحانه وتعالى اللي فرج علينا ,,

ابو محمد : غاااالي والطلب رخيص ما طلبتي شي يا بوك ,,,بشوف الحجوزات وبرد عليكم ,, خذت تنهيدة ارتياح ,, ودي اشوف مكه ودي اطوف بالبيت ,, ودي اغسل قلبي من الهم اللي فيه ,, اشوف الدنيا قدامي كئيبه ,, ماكنها نزلت علي ثروه غير متوقعه بالمره ,,,



********

دخلت فهده مع شغالتها محل عطور شهير في باريس ودها تتقضى للجازي ,, كم مره تدور تبي احسن شي وفي الأخير فضلت ذي الماركة على غيرها ,, حست فهده انها وحده ثانيه بعد ما تعرفت على البنات ,, عمري ما حصلت حد قلبه علي مثلهم ,, كل اللي يعرفوني يبون مني ,, الا صديقاتي ذولا بالرغم انها كلها شهر ونص بس كنها سنه ونص ,, الله لا يحرمني منهم ,,

اتصل علي ابوي يذكرني بالعشاء اللي عازمني عليه في مطعم رااقي ,, وقلت له اني على الوعد ,,, هالمره اذا كان مروووق ابي افتح له موضوع عاليه ,,,

شريت عطور كامله بمجموعاتها وشموعها ,, وطرى علي اني اتقضى لها جزم ,, وحبيت اني اعرف مقاسها قبل اخذ شي بس بخليه للمره الجايه ,,,

خذت الشغاله الاغراض ,, ومشينا ,,

لبسي فضفاض احب البس بناطلين ومعاها بلايز واسعه لحد الركبه او فوق شوي ,, اتحجب بس البس نظاره فقط ,,,

ومع ذلك الشباب مو تاركيني لحالي هذا والبنات اللي كاشفين شعورهم على قفا من يشيل ,, بعد اللي في حالها ما يخلونها وراها وراها ,, طلعت من المحل وامشي لسيارتي الروز رويس ,, الا ذاك الولد يكلمني طيب نظره ولو جبر خاطر

ما رديت عليه انا متعوده على هالاشكال دامني في السفر سفهته وركبت سيارتي ومشيت ,,

او ما وصلت للفندق ,, على طول نزلت لموعدي في الspa

وبعدها بطلع مع ابوي للعشاء ,,



*******

اول ما وصلت البيت الا ابوي ونايف يلعبون مع بعض تنس طاوله في الحديقه شكلهم ما طولوا في الكوفي ,, وامي تطالع التلفزيون وهي شبه مكسله ,, جاني فيصل يركض زعلان : ليش تروحين ما قلتي لي زعلان عليك ,,

نور : خلاص ولا يهمك حبوب بوديك الحين ,, طلعت اسلم على ابوي واقول لنايف يرجع معي نشتري لفيصل شي ,, قال نايف خلاص اقعدي انتي وانا بطلع مع فصولي ,, ارتحت نفسيا شوي ,, قام ابوي جته مكالمه ,, وقعد يتكلم باللغه الانجليزيه شوي ,, وعقبها مسكني ومشينا لأمي في االصاله ,,

ابو نواف : هذا المستشفى في بون يبوني امر عليهم نهاية الاسبوع الجاي بيسون تكريم للدكاتره اللي اشتغلوا فيه من قبل ,, ولزم علي البرفيسور اني احضر ,, امشي معاي ونخلي نايف هنا عند خواته ,,

ام نواف : عاد ما بقوا يختارون الا نهاية الاسبوع عزمت زوجات الاطباء ربعك اللي هنا ,, خلاص التزمت فيهم

نوووور : يبا انا برووح معك تكفى خذني ,,, انا عارفه ان عاليه واهلها في المانيا بس ما اعرف اي مدينه ,, لكن مبسوطه اني في نفس الاجواء ,,

ابو نواف : خلاص يا نور استعدي تروحين معي بس هااا ترى كلها يومين مو اكثر خذي شنطه للطياره بس

نور وهي تضم ابوها : من عيوني يا احلى اب في الدنيا ,,,,

رحت غرفتي وانا اخذ نفس عميق واشوف سلسالي رفعته لشفايفي وحبيته ,,, كل ماله ويغلى اكثر في قلبي ,, لو تدري عاليه

,, بس مستحيل اقولها انا احب اخوك لو تنطبق السماء على الارض ,, ولو ما بقى الا هي ,, وش بتقول عني ,,,

********

كلمني ابوي تحت في اللوبي عشان انزله ,, فسكرت السماعه وانا اقوله الحين بجيك ,, كنت لابسه فستان حريري من ايف سان لوران مشجر بورود كبيره ,, وعليه معطف من الجلد راقي طويل لحد نصف الساق ,, خذيت حجابي الملون ولفيته زين ,, ولبست نظارتي وطلعت ,, انا شمس قمر ليل نهار نظارتي ما تطيح لاني احط كحل عربي واكثف المااسكار من شاف عيوني مدحني وانا ما احب حد يشوفها ,,, نزلت له لقيته ينتظرني ومعاه ربعه اللي تفرقوا اول ما شافوني ,,

كان لابس رسمي ,, ابوي ما وصل للخمسين بس شكله شباب مرره وروحه شباب اكثر ,, وضعيف جسمه متناسق ,, ويحب الاكل الصحي بس يدخن مررره ,,, راااقي فديته ,,

ركبنا سيارتي وعلى طول للمطعم ,, في الطريق قعد يمدح شكلي ,,, دااايم يرفع معنوياتي فديته ,,,

وصلنا للمطعم وخذونا للطاوله اللي انحجزت باسمنا وقعدنا نشوف المنيو ,, اخترنا اكل بحري ,, شوربة ربيان ,, وكالماري مع صوص ابيض.. وسلطة ثمار البحر ,, مع اصناف بحريه ماعرفت اسمها بس قعد يمدح فيها صاحب المطعم



اول ما صرنا بالحالنا سكتنا شوي ,, ابوي كلامه شوي ,, وانا مثله ,, فماعندي روح المبادره احس بتفشل او يمكن باله مو معي ,, فتعودت على الصمت معه ,,

فهده : يبا ممكن اكلمك في موضوع

الوليد : موضوع واحد بس انا ابيك تكلميني في مواضيع

اول شي شخبار صديقات المعهد عساكي مرتاحه معهم

فهده : جدا جدا جدا ما تصدق يبا

الوليد : الحمدلله هذا اللي ابي انك تكونين مبسوطه

فهده : يبا انت ما تفكر تتزوج

كان ابوي ماسك الكاس في يده ,, ونزلها وهو يطالعني

الوليد : فهده وش فيك ياعمري لاتفكرين اني ابي احد ,, انتي عندي بالدنيا والزواج خلاص شلته من بالي

مدري ليه حسيت ان ابوي يلعب علي ,,وقلت له : يبا خل نكون واقعيين ,, انت للحين صغير ,, والف وحده تتمناك ,,

وانا عندي عروسه تناسبك مررره

ضحك ابوي على تفكيري : من جدك يافهوده ,, زين امك متوفيه ولاتسمعك الحين ,,

فهده : امي الحين مبسوطه اني اعينك على الخير يبا الزواج مو حرام وانت لازم تحصل حد يشاركك حياتك ,, طيب لو تزوجت ورحت من اللي بينتبه لك من اللي بيسافر معك ,, طلبتك يبا وافق

الوليد : اول اضمني موافقة العروس بعدين كلميني انتي عارفه رأي انا ودي اني اسعدك بس اذا تزوجت ابي وحده تفهمني

فهده : بصراحه هي اكبر مني بسنتين بس مطلقه

الوليد : ااااااه كذا وتبين تحطين صديقتك في راسي وتحلين مشكلتها ,,,

فهده : لا لا مو كذا بس بنت تجنن وروحها حلووه لو عانت شوي من مشاكل الطلاق ,, بس متأكده انك بتحبها

الوليد خلينا نتعشى وبعدين يصير خير,,,

******
حجز ابومحمد بعد يومين وطلب من الجازي تجهز حالها هي واخوانها مهوي ومحمد ,, ورتبت لهم ام محمد ملابس الاحرام واللي تشوف انهم ممكن يحتاجونه هناك ,, كان الجميع متحمس ,, طلعت الجازي مع امها للسوق وخذوا لهم جلابيات قطن ,, وكم جزمه مريحه للحرم ,, ومحارم مرطبه ,, واقي للشمس ,, طلعوا العصر ,, وظلوا يلفون لين رجعوا قبل العشاء ,, دخلت ام محمد تجهز لهم عشاء ,, سوت لهم مكرونا بالفرن ,,في صحن بايركس وسط ,, مع خضار مسلوقه لابومحمد بدون بهار ,, دخلت الجازي تساعدها وتغسل الصحون ,, الا بدخل ابوها عليهم

ابو محمد : يبا الجازي هذا نواف جاي يبي يسلم علي كلمني في الطريق شوفي المجلس يابوك وافتحي المكيف ,, كان فيه شي في يدي ما اذكر وشو بدون شعور حطيته على الطاوله مدري هو فلفل بارد ولا خس اتذكر الوان خضراء على الطاوله ,, فقدت الشعور للحظه ,, وش جايبه ذا صار لنا فتره من الملكه لاسال ولا عبر ,, كنه طالع من لا شي ,, هو الفتره اللي راحت واهله مو هنا ,, ما حاول يكلم ولا ادري هو موجود ولا لا ,, بس ما يهم وهو ما يسال ,, طالعت شكلي بالمره ما يناسب اني اشوفه ,,

الجازي : اذا قالك يبا يبي يشوفني قل نايمه انا مستحيل اطلع كذا وبعدين ليه حضرته ما يعطيني موعد

ابو محمد : يابوك الرجال بعذره كلم يبي يسلم يالله لاتأخرينا روحي جهزي المكان ,,,

*******

رجعت للرياض انا وسعد بيطلع مع اهله فرنسا ,, وانا مدري وش في بالي ما ابي سويسرا ,, وفي نفس الوقت محد موجود طفش مرره

صار لي يومين من رجعت اصحابنا اكثرهم مسافرين ,, الصباح امر الشركه والعصر ماعندي شي ,, تذكرت ابومحمد وبنته المصون ,,

طرى علي ازوره عشان ما يشك بشي ,, عندي احساس ان بنته قالت له عن الصفقه ويمكن غصبها عشان كذا وافقت ,, ويمكن احساسي خطأ

كلمته فجأه بعد العشاء وقلت له اني بزوره اتقهوى عنده ,, يالله اسلي وقتي شوي واصل الرجال عشان اشوف وش اخباره ,,

بعد فتره بسيطه وصلت لبيتهم ,, بيت صغير من طابق ارضي ,, في حي عادي ,, وقفت سيارتي عند الباب لقيت ولد صغير يمكن عمره عشر سنين حلوو طالع على اخته ,, هذا اكيد محمد ,, مدري حتى اخوانها كم :: بس شفت ابو محمد هذاك اليوم كل شوي يرسله داخل ,,

فتح لي الباب وطلع لي ابو محمد وهو يحي بكلمات الترحيب المعروفه ,, قلطني في المجلس ,, مرتب ومافيه زود اثاث جلسه عربيه ,,

قام ابومحمد داخل وقعدت اطالع المكان بسيط جدا طرى علي انه ما يفصلني عنها الا جدار ,, رفض عقلي اني اطلب اشوفها ما ابي كلش ,, لايكون تفكر اني ابي اشوفها ,, يمكن جيتي هنا تدل على هالشي ,, بس بكيفها خل تفكر زي ما تبي

جاب ابو محمد القهوة ونوعين تمر شغل بيت ,, صحونهم تدل انهم مرتبين وكل شي يلمع ,, ارتحت لهالشي معناته انهم نظاااف يهمني هالشي ,, مو على مستواهم,,, ليه الفقر يدلك على الوصخ والقذاره ,, بس هم مو فقر مرررره عادييين ليش احطهم فقران ,,,

قعد ابو محمد يسولف علي والله سوالفه حلوووه ,, جيت بستئذن الا هو يحلف علي بعشاء البيت ,, ما بغيت ارده ,,

قام واسمعه يصوت على الجازي : حطي العشاء في المقلط يابوك ,, حسيته يحب بنته ,, ياليته يعرف انا وش ابي اسوي بها ,, يمكن يعرف ,, يمكن قالت له ,,مدري احترت من كثر التفكير بس وصلت انه لو يعرف كان بين عليه شكله ما يعرف بالموضوع كلش,,,,,,

قلطني في المقلط ودخلنا انا واياه وولده محمد ,, سفره متواضعه بس فيها اكل ريحته شهيه مررره ,, كليت معاه كني من زمان ما كليت ,,

وخذتنا السوالف ,, عنده روح النكته ,, سالته عن عمله ,, كان ودي انقله عندي الشركه بس ما بغيت انقله وعقبه اطلق بنته يتلعوز الرجال ,,

سألته عن عياله وقال لي ماعنده الا ذا البنتين ومحمد ,, وماله قرايب الا عجوز كبيره في السن ,, قمنا نغسل لقيت حركات عند المغاسل ,, ورق اخضر في مزهريه صغيره شكلها من زرعهم ,, وصابون جديد ,, شكلي خبصتهم بهالجيه ,, دخلنا المجلس وشربنا شاي مضبوط مره ,, واستئذنت وطلعت ,, اول ما شغلت سيارتي ,, ارتحت نفسيا على اداء واجب علي ,, وتأكدت ان ابوها ما يعرف بالسالفه طبيعي معي بالمره ,, لكن هي اللي اكيد مصلحجيه ,, تبي الماده ,,

********

طلعنا من فرانكفورت متجهين للفندق اللي بننزل فيه ,, مبسوطه جدا بهاليومين ,, ما بغيت اكلم عاليه كلش واقولها اني في المانيا ,, كلها يومين ومستحيل اني اقدر اشوفها فيها وبتكون مع اهلها احراااج مرره ,,,

دخلنا الفندق ,, وقال لي ابوي انه يبي ياصل للمستشفى قبل الساعه خمس عشان لا يطلعون الدكاتره اصحابه يبي منهم مذكرة عشان التكريم بكره وجدول الحفل ,, وفي الليل بنطلع نتعشى ,, شاورني ابوي اقعد في الفندق والا اجي معه وحبيت اطلع بدال ما اقعد واتملل لحالي ,, لبست بنطلون جينز ومعاه بووت طويل من غوتشي وبلوزه قطن بيضاء ماسكه فوقه جاكيت وسط ,, ربطت شعري على فوق ونزلت الباقي على كتفي ولفيت الاسكارف على رقبتي وخذيت نظارتي وحطيتها على عيوني ,, ,, خذيت شنطتي جيمي شو وحسيت اني راضيه عن نفسي ,,لاننا بنمر بعد المستشفى على اصدقاء قدامى لابوي من المدينه ذي زوج وزوجته شيبان شوي بس تعرف عليهم ابوي لما كان يشتغل في ذا المستشفى ,,

دخلنا المستشفى وقعدت في الاستقبال وتركني بابا شوي وبيرجع ,, بعد ربع ساعه وانا قاعده انتظر حسيت بملل من الانتظار خذيت حالي ومشيت لقيت ممر طويل من الرسيبشن يودي للحديقه الخارجيه وكلها نوافذ كبيره ,, مشيت شوي وقعدت اطالع الزهور احب شكل الورد يلفت انتباهي مره ,, قعدت اتمعن في الاشكال واصور الورد بجوالي للذكرى ,,, مشيت شوي واشوف اللي جاي في آخر الممر على عصا

اول ما لمحته انصعقت جتني رجفه في قلبي في يدي في رجلي ,, صدق الدنيا صغيره ,, وش هالمفاجأه لو هي مرتبه ماجت كذا ابد ,, بهت فيه وهو يمشي بس كان راسه للارض ,, اول مالمحني لفيت وجهي للحديقه ووقفت اشوف الورد ما ابي اشوفه ,, خله يفكر اني اجنبيه ولا اي شي ما ابي يعرفني ,, مع اني لما كنت في الرياض كنت ملتزمه بحجابي في المستشفى ,, حسيت فيه مركز علي التفت له ثاني لقيته يناظرني وفمه مفتوح شوي كنه يبي يقول شي صديت بسرعه وقلبي يرقع بقوه اكبر ,, نادني : نوور

في نفسي قلت له لبيه ,, بس لا لا ما اقدر ارد عليه ابد خله يفكر اني اجنبيه قعد يردد نور نور ,, ما التفت له خله يفكر اني صماء اي شي المهم ما يعرفني ,, وش اقوله اي انا نور والا اقعد احكي معه عادي ,, لكن جاني صوت ما اخطيه ابد صوت ابوي وهو في اخر الممر : نووور التفت لأبوي بسرعه ورحت له وانا امشي بسرعه بدون ما التفت لماجد ابد ,, انكشفت اكيد عرف الحين انا بنت مين ,, وامشي لأبوي وهو عينه وراي على المريض اللي وراي ,, ابوي بصوت مرتفع شوي ماااجد انت هنااا ومشى ابوي وانا بجنبه وهو تقدم لنا شوي ولا التفت لي ابد ,,,

ماجد : حياك الله يا دكتور انت هنا بعد ,, متى جيت ,,

ابونواف : اول السلام عليكم خذتنا المفاجاه

ماجد :وعليكم السلام ورحمه الله وبركاته

ابونواف : نور هذا ماجد اللي سويت له عمليه في اول يوم دوام ,, وهو يضحك

نور اشرت براسي ودنقت وعيوني ترمش من الأحراج ,,

,, وهاذي بنتي نور ,,

ماجد : الله يحيكم ,,

التفت لأبوي : انا انتظرك في الرسيبشن ,, خذ راحتك ومشيت واسمعه يقول لابوي اناجيت من فتره عندي علاج طبيعي ,,

قعدت على الكراسي انتظر بابا واي حد يدخل المستشفى يمر من جهتي بس اكون على يسارهم ويدخلون الممر يعني انا كاشفتهم هم ما ينتبهون لي لبست نظارتي وقعدت انتظر ابوي ,, شوي الا سيارة مرسيدس نازل منها رجال وحرمتين لابسين عباياتهم ,, عرفت عاليه ,, يووووو وش هالمفاجأه دخلوا للممر وعطوني ظهورهم لو تلف وجهها ثانيه بتشوفني لكنهم كملوا للممر وتقدم ابو عاليه لابوي يسلمون على بعض ,, رجع لي ابوي وطلعنا من المستشفى وانا مفهيه كلام واجد قاله ابوي ما كنت معه ابد احسها حروف ووواجد عقلي مو مستوعب شي ,, ابي اكون لحالي الحين وبس ,, ابي ارتب افكاري ,,,,



*******

تووو امي وابوي طالعين مني راجعين للفندق بعد ما شافوا اني ابي اناام مع انه مو وقت نوووم بس شوفتها قلبت حالي ,, معقوله تكون بنت الدكتور ,, ول ول ول شكثر سئلت ولفيت المستشفى ادورها محد يعرف انها بنت الدكتور ,, اكيد نعمه تعرف ,,, ما صدقت عيوني يوم شفتها ,, عليها طول عارضه وجمال راااقي ,, غير عن الرياض يمكن مع الشعر واللبس حسبتها بنت اوربيه اول ما شفتها ,, ما قدرت امسك نفسي وناديتها نور ابي ترد علي اي انا نور انا اللي تشوفها كل يوم في بالك ,, انا اللي هزئتها بقوه هذاك اليوم وتركتها بحزنها ما قلت لها شي يرضيها ,, انا اللي حسبتها مثل هالبنات بتقبل بالترقيم عادي ,, الحين عرفت من نور يا ماجد ,, لكن للأسف ناديتها نور نور ما ردت علي ابد لدرجة اني فكرتها ما تعرف عربي لين نادها ابوها ,, يالله دكتوري ابوها يا كبرها والله ,, مفاجأه ما حسبت لها ابد ,, بس حسيت بغصه في قلبي من شكلها انها مو متحجبه ,, الشي الثاني اللي ضيق علي مستواها اذا هي بنت الدكتور ابو نواف صاحب المستشفى والجراح المشهور وصاحب سلسلة الشركات المعروفه ,, هل تقبل بي زوج لها وانا في اول المشوار صحيح عندي شركه لكن في البدايات ,, ضقت من الفكره ومن ردة فعلها ,, ومدري اصلا هي تفكر فيني والا لا ,, ويمكن مخطوبه ويمكن متزوجه ,, تضايقت اكثر واكثر يوووووو يا ربي ارحمني كيف اعرف ذا كله ,,,,,

********

طلعت من الصبح للبوتيكات المشهور بما ان نفسيتي مفتوحه للشراء قررت اجهز الجازي من الى ,, بشتري لها كم فستان وملابسها الداخليه وش بقى العطور خذتها والجزم بختارها مع الفساتين ,, امممم اي بشتري لها كم شنطه ,, يا حبي لك يا الجازي مع انك اكبر مني بس احساسي اني اختك الكبيره وبكون مسئوله عنك لحد ما تروحين بيت زوجك ,, دقيت عليها وانا في الطريق ابي اخذ مقاس فستانها ,,

فهده : يا حيا الله هل الرياض

الجازي : ياهلا والله فهوده وش اخبارك يا لقاطعه رحتوا ونسيتوا مني ,,بعد انا صرت في الحرم

فهده : والله تقبل الله وو وش اسوي لاهية بجهازك,,

الجازي : هااااا لاااا امااااانه يا فهده لاتشترين شي بس مثل ما اتفقنا العطور عشان بختها غييير

فهده : اسمعي يا بنت انا اختك الكبيره وطيعي كلامي ,, كم رقم فستانك بلا خرابيط

الجازي : شوفي خلاص بحول لك مبلغ وتجهزي لي ما يخالف ,,

فهده : اقول اذا رجعت الرياض باخذ منك الحين علميني لاني صرت قدام المحل يالله ,, وبعد حنه مني على الجازي خذت جميع المقاسات كلها ونزلت ,,

اول ماجيت بنزل لقيت شاب طويل شكله خليجي يمكن سعودي شعره فاتح شوي ولابس نظاره بنيه ,, يطالعني ,, ما تحرك وانا ابي انزل من السياره ,, ما احب الفضولين ,, بس فيه شي يجذب بصراحه ماعرفت وشو يمكن طريقته وهو واقف يناظرني ,, نزلت اول ماعديت جنبه الا هو يقول لي : سعد خمسين ويكمل الرقم وانا مو مستوعبه انه يرقم ,, مشيت ودخلت البوتيك وانا ارتجف ,, طلعت على طول فوق قسم الفساتين ,, وقعدت اشوف وش ابي وانا للحين خايفه من اللي صار تحت ,, للحين امسك اول فستان الا هو اقرب لي من الفستان نفسه ,, ويمسك الفستان اللي بجنبي وهو يقول : وش هالزين قمر والله قمر ,, طاح الفستان من يدي ومسكته الموظفه ومشيت من عنده وانا ما اشوف الطريق جيت بنزل من الدرج الا هو وراي رجعت زين ما صدمت فيه وطلعت الدرج فوق بدل ما انزل بروح قسم ثاني ,, الا هو وراي ,, تنرفزت منه ومن طريقته ,, وقفت ويوقف مواجهني ,,

فهده :اخوي لو سمحت ترى اللي تسويه عيب ,, مادري ليه كلمته بس ازعجني بملاحقته وبغيته يوقف عن اللي يسويه

سعد : بمشي بس اوعديني تكلميني ,,

فهده : منت بصاحي وش مفكر حضرتك ,, اقول والله لما تمشي انادي السكيورتي هالحين

سعد : اعصابك يا قمر ,,, تحسبين في السعوديه هيئه ,, هذولا يرطنون ماعليك اخذي الرقم بس ,,

فهده : صدق شين وقواة عين ونزلت من الدرج

وماغير اسمعه : الله يسامحك انا شين وهو يضحك ,,

بصراحه مب حوله الشين بس بغيت اكسر فيه شوي وش مفكر عمره بنات الناس لعبه لو هي اخته ما رضى عليها ,

******

رحنا لصديق ابوي وزوجته عجوز طيوبه ,, خذتني للحديقه نشرب فيها شاي ,, وتوريني الزهور وانا مير عقلي مب عندها ,, وهي تشرح لي اشوف طيف ماجد وهو يناديني وصدمته اول ما شافني ,, يا ترى وش شعوره هالحين ,, هل يفكر فيني والا لا ,,, بكره بروح مع ابوي للتكريم ابي اشوف من الحين وشلون بيكون شكلي ,, تنهدت وانا اسمع للعجوز الا هي تقول يو

: انتي في حالة حب

نور : نو نو نو لا انا افكر بس في امي

السيده : وواضح انا اشرح لك عن زهرة اللافندر وانتي في مكان ثاني ,, من نظرتك عرفت انه الحب ,,

ضحكت معها واشوي وحاولت قدر الامكان اني ارجع لجوهاا عشان ما تلاحظ علي شي ,,,

وصلنا للمطعم عشان نتعشى وخذتني السوالف مع ابوي عن اشياء كثيره , وامنها اني طرحت عليه بشكل عفوي

نور : يبا هذا مريضك صار احسن ,

ابو نواف : متحسن مره بعدين يمكن يبي له بس اسبوعين ,, هو خلص اسبوعين علاج ,, بس يمشي زين صحيح على عصا بس راح يتحسن ان شالله

بصراحه خوش وولد ,, اخلاااق وشخصيته رائعه ومتفاهم مع الأطباء مو مثل بعض المرضى اللي الحبه يسونها قبه ,,

نور : هو من اي عايله

ابو نواف : من عايلة ال ....

نور وانا متعمده هالشي : صديقتي عاليه اللي تعرفت عليها في المعهد من نفس العايله يمكن يقرب لها,, ابي اسوي فيها ذكاء على بابا ,, انه ممكن يقرب لصديقتي وانا الخبر عندي من زمااان ,,,


ابو نواف : يمكن وشتبين عشاء وطلعنا من موضوع ماجد وانا ابي احكي ما خلص الكلام اللي عندي بس قررت اسوي حركه يمكن يفهمها غلط بس ماقاومت تفكيري فيها ,,,


التوقيع





؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}14        26-04-2009, 08:50 AM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



صار لنا يومين واحنا في الحرم ,, راحه ايمانيه ونفسيه لا يعادلها شي ,, انزل مع ابوي لقيام الليل لين الاشراق ,, ووقت طويل بس ارتاح وانا اقرأ القرآن وكل ما زادت الصفحات اللي اقراهاا ارتاح اكثر واكثر ,, دعيت ربي في السجود انه يسخر لي هالزوج ويقر عيني فيه و

يقر عينه فيني ,, ويكفيني العقد اللي فيه ,, قلبي مو متطمن من ناحيته ,, استغربت لماجانا قلت اكيد فيه لهفة الازواج يبي يشوفني لكنه صدمني بعدم طلبه لهالشي ,, ابوي مرتاح عليه ويمدحه انه رجال وماعليه ,, ودايم يردد : دام نواف زوجك قلبي مرتاح ,,

ياليتك يبا تعرفه على حقيقته ,, وشروطه وعقده النفسيه ,, شمعنى هو مع الناس عادي ومعي لااا ,, طيب ذا كله محبه لولده يبي له اخو ولا اخت

وهالفلوس اللي عارضها اكيد عنده مودبلها الا دبل دبلها اللي بيعطيني هالمبلغ ,, طيب انا شلون وافقت على طلبه انا لو يجيني منه ولد مستحيل اخلي ولدي مقابل ذا الفلوس لو ايش بكيفه ياخذ فلوسه ,, بس انا وافقت على شرطه ما راح يخليني على كيفي

, لكل حادث حديث هذا اللي طرى علي الحين وكملت قراية المصحف ,,, جاني جوال من فهده معقوله مابعد نامت حنا قريب صلاة الفجر ,,

الجازي : هلا وغلاا ما نمتي

فهده : لا لا الحين بنوم انتي باقي في الحرم ,,

الجازي : اي يا عمري فيك شي

فهده : ابيك تدعين لي بكل دعوة حلوه ويخلي لي ابوي ,,,

ابشري الله يوفقك يا فهده قليل اللي مثلك ياعمري ابشري ,, سكرت منها وانا مستغربه نبرتها ,, فيها شي بس ما بغيت اضغط عليها اكيد هي بتقول لي على راحتها مو اول مره تفضفض علي ,, قالت لي عن رغبتها انها تخطب عاليه لابوها وبغت مني اساعدها ,, مدري عاليه بتوافق والا لا لكن بشوف وش اقدر اسوي احس مخي مو معي هالفتره ولا اظنه يكون معي لحد ما اخلص من سالفة هالزواج اللي لا على البال ولاعلى الخاطر ,,,,



*********

قمت الصبح اتجهز قبل ابوي يجيني ,, فتحت شنطتي مالقيت فيها الا بنطلون جينز وبلايز رالف لورين القطن ,, لمت نفسي اني ماجبت شي طويل ,, ماكان عندي شي طويل الا الجاكيت ,, لبست وتجهزت ,, وانتظرت لحد ماجاء ابوي نزلنا نتريق في البوفيه وبعدها طلعنا للمستشفى ,, اول مادخلنا ,, قال بابا ان الاحتفال في قاعة في اليمين ,, بس انتظري في الرسيبشن شوي لحد ما خلص اجتماعي اول ,,

راح مني وانا انتظر الفرصه ذي من البارح بالليل ,, على طول رحت للرسيبشن وسئلتهم عن غرفة المريض ماجد ال .. وبعدين رحت لمحل الورد اللي في المستشفى واخترت زهوري اللي احبها ,, وخذت بطاقه وكتبت فيها (( الحمدلله على السلامه ...)) وارسلتها لغرفته بدون اسم ,, انا عارفه انه ما يحق لي ارسل له شي ,, لكن جاء في نفسي اسوي ذي الحركه احب الأكشن في كل شي ,,

ارسلتها وانا قلبي يدق بقوه بعد ما شفت البنت توديها لغرفته ,, وااااااو راح عن بالي انه بيسئلها من عطاك اياه ,, خساره ما وصيتها تقول اي احد ,, اوووف صدق اني غبيه ,, رجعت للرسيبشن ,, وقعدت انتظر ابوي ,, خفت ان ماجد يجي وقمت سئلت الرسبيشن عن مكان الاحتفال ونفس المكان اللي قال عنه ابوي رحت له وارسلت لبابا مسج انا في القاعه ,,

بعد شوي بدا المرضى يجون شوي شوي للقاعه ,, وشفت ماجد وهو يدور بين الكراسي ,, اكيد شكله يدور عني ,, حاولت التفت للجهه الثانيه ,, بعد فتره شفته مر من جنبي بيروح للصف الأمامي ,, بس وقف والتفت طالعني بنظره لووو اموت ما راح انساها ابد ,, وسمعته يقول وهو يلف مشكوره على الورد ,,, يااااي انخقيت مره وحده ,, بغيت اطلع من المكان ,, لكن ابوي بيرتاع علي وبيقول وين اختفت ,, بعد نصف ساعه ابتدى الحفل والتكريم ,, واستمر الحفل ساعه وانا عيني كل شوي على كرسي ماجد في الصف اللي قبلي بصفين ,,

طلعت مع ابوي وانا احس بخنقه اني بروح ويمكن ما اشوفه ثاني ,, التفت لكرسيه لقيته مو فيه اكيد طلع لغرفته ابوي يمشي ويرد على تهاني اصحابه ,, وانا وراه ,, في الاخير سمعت تهنئه سعوديه عرفت انه ماجد يكلمه حاولت ما االتفت ابد قبل ما آصل الباب لفيت شفته يطالعني بحنان غريب وخوف علي ,, صديت والدموع متجمعه في عيني ,, سمعت ابوي يقول له ترجعون بالسلامه وخلنا على اتصال ,,

اخر مره خانتني ارادتي شفته للمره الاخيره وعيوني مليانه دموع ,, وحسيت في عينه كلام لي ,, لكن ما اقدر اسمح لنفسي اني اعرف وش يبيغي ,,,,



*******
ااااه راحت وانا ما كلمتها ,,, بالبا دمعتها اللي حارت في عينها ,, هل بيرضى ابوها اني اتزوجها ,, هاذي فرصه جتك لحد عندك ياماجد ,, اخطبها وتوكل على الله ,, اكيد موافقه ,, والا ما ارسلت الورد اللي عبر لي عن رضاها ,, ما صدقت يوم جابت الموظفه باقة ورد مختاره بشكل راائع وسألتها من وين ,, عطتني الكرت ولما شفت الكلام قلت لها من عطاك اياه ,, وصفتي لي نووور ,, فديتها هالبنت ,, على سوء الموقف اللي صار بيننا اول مره على ,, انه قلبني مية مليون درجه ,, حبها تغلغل في روحي ,, احس اني ااشاركها روحها ,, انا حاس انها تحس بي ,, خلاص توكل على الله ,, اخطبها وربي بيفرجها اذا من نصيبك ,, محد راح ياخذها منك ,,

صابتني غيره غير طبيعيه عليها وعلى شكلها وماودي الناس يشوفونها ,, بموووت من القهر اذا حد شافها واعجب بها وتمناها لنفسه ,, لا لا يا نور ليه كذا تخلين هالجمال فرجه للعالم ,, ابي ذا الجمال لي انا ,, تحسرت على نفسي اني ودي املكها ولا اقدر هي للحين بنت عند اهلها اذا صارت من نصيبي يصير خير ,,,,



******

ركبنا الطياره راجعين لجنيف وانا دموعي ما وقفت ,, حطيت الاسكارف على وجهي وسويت عمري نايمه ما ابي ابوي يشوفني ,, اول مره قلت له اني فرحانه عشانه ,, ودموعي كلها فرحة انه حصل تقدير لجهوده ,, لكن عاد مصختها ,, اذا بجيب عذر ثاني خليني نايمه ابرك ,, يا ترى هل بتجمعنا الظروف مره ثانيه ,, على قرب عاليه لي ,, على انه مستحيل اصارحها بذا الشي ,, يمكن اطيح من عينها ,, هذا اذا ما طحت من عينه ,, شكله مو سهل مع الحريم ,, اتذكر كذا مره عاليه تراعي في الوقت عشانه ,, وكم مره لمحت انه حكر ,, اجل يوم شافني بدون حجاب اكيد بيقول ذي فاسقه ,, ما حبيت انه ياخذ مني موقف مو زين ,, بس انا شفت في عيونه كلام معبر ومو قليل ,, كأن الحروف تزاحم في عينه ,, يا ترى هل بيجي اليوم اللي اسمعها ذا الحروف ,,

******

مر اسبوع وما بقى على رجعتنا للرياض الا اسبوع ,, يمكن نزيدها كم يوم وتصير عشره ,, وانا تقريبا خلصت جهاز الجازي ,, خذت لها فستان الكسندرا مكوين ,, على ميسوني ,, على فالنتينو,, على كذا شنطه ماركه ,, , احسها ما تبي لها شي خلصتها من كلووو ,, سويت انجاز ,, ما بقى الا تجهز حالها ,, فكرت اني اوديها للبنان اقص شعرها واغير صبغته ,, ونغير اللوك شوي ,, ضحكت على نفسي وعلى تفكيري ,, ما بغيت عاد الا الجازي شعرها ولوكها كل يتمناه ,, بس فكرت تفكير جدي اكون معها اسبوع العرس اجهز لها كل شي ,, حسيت من قلب ابي اساعدها ,, وقفت في الشانز على زوايه ,, ما احب انزل للقهاوي ,, كلها شباب ديرتنا على خليجين كثر النمل ,, اروح بس اذا ابوي معاي والا غيره مستحيل انزل ,, كلمت القهوه اللي اتعامل معها وجهز لي كافي لاتييه بنكهة القرفه ,, ومن كثر ما يوصل لي للسياره صار يعرف مكانها ,, شفت الولد هذاك اليوم اللي في المحل واقف ويطالعني ,, رجعت على وراء وسحبت ستارة السيارة شوي قدام ,, وش جابه ,, بعد شوي مر من قدام السياره وهو يضحك ومشى ,, صدق غريب ,,

لما وصلت لغرفتي في الفندق ,, هي عباره عن جناح ومعه غرفتين ,, وصاله كبيره ,, شغالتي معي ,, ددخلت غرفتي ومالي مكان من كثر اكياس الجازي اللي ابي ارتبها في صناديق لوي فيتون قبل اسافر ,, فصخت جاكيتي وفكيت حجابي وخليت شعري ياخذ حريته ,,

نزلت جزمتي ومديت اصابعي قدام شوي احس الدم وقف من كثر ما مشيت في المحل وانا اخلص جهاز جزوووي ,, رجعت ظهري على ورى ابي ارتاح في السرير شوي قبل اقوم واخذ شاور ,, الا جوالي يرن شفته رقم فرنسي ,,فتحته : الووو

:::: : هلا وغلا بذا الصوت

صخيت شوي ما امداني اميز راعيه حد يعرفني ولا ايش

فهده : مين

::::: اللي مشتاق يسمع صوتك من هذاك اليوم

سكرت التليفون ,, وقمت وانا اتنافض وارجف ,, شلون قدر يجيب رقمي ,, يالله الليل وش يبي ذا صدق ما يستحي ,, وماعنده عزة نفس وحده صدته وش يبي بعد ,,

كلمت جزوي وعلى طول كريت عليها السالفه من يوم شفته الى هالحين شكل راعي القهوه عطاه رقمي ,, من غيره ما عندهم ذمه ولا ضمير ,, واللي بتصرفه معه رجعت جازي تقوله لي ثاني ,, لا تفتحين رقمه ثاني ولا تردين الا على رقم انتي تعرفينه تمام خليه بيدق كذا مره واذا شاف انك صديته بيتركك من حاله ,, ارتحت لكلام الجازي وعقب قعدت اسولف لها عن اغراضها ,,كانت سعيده اني سويت لها ذا كله ,, لكن كم عندي الجازي ذهب بكل ما تحمله الكلمة من معنى ,,,

*****

فكرت في زواجي ما بقى الا اسبوع ويجون اهلي ,, يعني كلها اسبوعين بالكثير واتزوج ما راح أخره اكثر من كذا ,, اشتقت لفيصل بس شعوري بفرحته وانا مغير جوو مع جدته وعماته اسعدني ,, فكرت وين احطها ,, ما ابيها تدخل القصر ,, وتأخذ على امي وابوي ,, وفيصل ,, في نفس الوقت ما ابي فيصل يطلع من القصر ويسكن برى معي ابي قريب من جدته وامي عتيقه ,, وما ابيه معها اكيد راح يتعلق فيها ,, اووووف وش اسوي اني ودي اعزلها لو يحق لي عزلتها ومنعتها انها تجيهم ,,, بس بعد اذا كانت في بيت بروحها ما اضمنها وش تسوي وراي ,, اول تجيب لي ولد ولا بنت ثم تذلف لاهلها تلعب على كيفها ,, اوووف دخلت ساحة القصر وقعدت اشوفه واخيرا لمحت بيت الضيوف اخر القصر على الجنب ,, كان ابوي مسويه لأصدقائه اللي دايم يزرونه من اوربا ,, في السنوات الاخيره صار مهمل ومعد اهتم فيه احد ,, ابحطها فيه وبكذا ربحت كم شغله في بالي ,, يس خلاص ابي اجهزه واحطها فيه ,,

من بكره لازم اكلم المهندس يجي اقوله افكاري ولازم يخلصه في غضون اسبوع ,,,,

*******



رجعنا لبيتنا من يومين ,, وانا للحين متاثره بروحتي لمكه وايمانياتي زايده ولله الحمد ,, كلمني ابوي ليه للحين ماجهزتي شي يا بوك ترى ما اظن باقي على الزواج كثير ,, كلها كم اسبوع وانتي للحين ماجهزتي حاجه ,, طمنته اني خلاص تجهزت وان فهده ما قصرت قامت بالواجب ,,

الجازي : بعددين خله يحدد موعد عشان اتجهز في نفسي ارتب شعري واشوف وش بسوي كلها شغلات ما تصير الا قبل الزواج يبا ,,

الظاهر انه الاخ نواف يسمعنا ,, اتصل على ابوي ذكره ان الزواج راح يكون بعد اسبوعين بالضبط بتاريخ ...... يعني ما يبقى على الجامعه في ذاك التاريخ الا عشرة ايام وتفتح ,, مدري بكمل دراستي بيسمح لي ,, والا وش تفكيره ,, لكن ماعلي منه راح اكمل دراستي ,,

******

بنرجع للرياض بكره نواف اكد على امي تاريخ الزواج وخلاص المدارس والجامعات على الابواب ,, لازم نرجع عشان نستعد ,, كم مره اكلم الجازي احس انها تغيرت بعد الملكه فاقده الاهتمام بكل شي فيها نبرة حزن ,, والا انا اتصور هالشي ,, الله يعنيها على اخوي

وربي الله يعينها على اخوي ما نسى اللي صار له وشلون بيتعامل مع الجازي انا متأكده انه راح يشوفها نفس زوجته الاولى ,,

رجعت لترتيبات الزواج نواف علم امي انه جهز ملحق الضيوف اللي برى ,, عقب ما دريت ما تشجعت على زواجهم المفروض يدخلها في فيلا خاصه لها والا يجيبها عندنا ,, هو شكله معزم يطلقها عشان كذا ما بغاها تجي معنا عليك افكار يا نواف صدق عجيبه ,,

*****

حسيت اني في هالسفره ما انبسطت بين المستشفى والفندق ,, امي ما تحب التمشيه ولا السوق وابوي نفسها ,, كان الوقت اللي نقضيه عند ماجد هو احسن شي ,, على الاقل سوالف وتغير من جو الفندق ,, كل ما كلمت الجازي مو يمي ,, متغيره ذا البنت لايكون اكتئاب قبل الزواج ,, اخبر الاكتئاب يجي بعد الولاده من كلام الكتب ,, توها بدري على هالكلام ,, حزنت منها ومن هالزوج اللي لا طلب يشوفها ,, ولا عبرها ولا حتى بمسج ,, صدق الرجال طينتهم وحده ,, يسمون البدن ,, الحمدلله بعد ثلاث ساعات بنوصل الرياض ,, اشتقت لها ولشمسها وحرها وزحمتها ,, اشتقت لحينا وعيال حارتنا ولعبهم قدام الساحه بالكوره ,, اشتقت لجزوووي ونور وفهده ولايام المعهد ,,

حسيت بخنقه مو طبيعيه ,, بتتزوج جازي وبتروح عند نور وبينسون مني ,, مسحت دمعتي ,, معقول الجازي بتحب نور اكثر مني ,,

******

*وصلنا للرياض وانا عندي افكار ووواجد ابي اسويها ,, واولها قسم نواف اللي برى ,, لازم لمسة انوثه فيه ,, ودي الجازي تشعر انها في بيت مو جناح ,,, تذكرت الفستان اللي شرته لها امي من غاليانو ,, روووعه قليله عليه ,, احسه على جازي راح يكون خياااال ,,, يمكن يبي تضبيط عند الخصر ,, جازي خصرها صغير مره ,, شفت فيصل وامي عتيقه تمسكه في يدها ,, حنونه هالحرمه ,, ماغاب عن عينها ابد ,, تخيلت الجازي تمسكه ,, يوووو كان حطته في عينها جزووي قلبها طييييب مره ,, طلعنا من المطار للقصر ,, وانا في بالي اشياء كثيره لكن واحد بس مستأثر بكل شي ,,

*******



انتظر نواف اهله عند مدخل القصر ,, اول ما شاف السياره تدخل من البوابه ,, مشى لهم واول ما نزل ابوه سلم عليه وحب يده ,, اما امه لما شافته ضمته بقوه وهي تحسه نواف الصغير مهما كبر ,, بس كان فيه واحد واقف عيونه عليه اول ما التفت له جاه فيصل يركض وهو يفتح يدينه له ويشيله فوق ويدور

فيصل : اشتقت لك يا بابا ,,

نواف : اجل انا وش اقول وش اشتريت لبابا

فيصل : شريت لك حاجات كثيره ,, فيصل وهو يدفن وجهه في صدر ابوه اللي فقده في هالسفر ,, سلم نواف على البنات وعلى امه عتيقه ودخلووا جوووه عشان يكملون سواليفهم ,,,

نواف : متى بيجي نايف

ابو نواف باقي له مع ربعه اسبوع وبيجي ,,

نوور : ما شالله عليكم يا الرجال ماخذين راحتكم

نواف : هذا الناقص بعد تاخذين راحتك في الدخله والطلعه وصوت ضحك ابو نواف عليهم تركهم يضحكون معه ,,,,

********


دخلت فهده الطياره بعد ابوها وقعدت جنبه في الدرجه الاولى ,, اول ما جات بتلف عشان تقعد شافت الكرسي اللي وراها ,,

شهقت بصوت واطي زين نظارتها عليه والا كان بان من عيونها الصدمه ,, هذا الولد اللي لاحقها ذاك اليوم ,, معي في الطياره بعد

لكن المفاجأه الاكبر لما وقف وسلم على ابوها ,, لا وابوها يكلمه بطريقه وديه مره وكنه يعرفه من زماااان

اول ما قعد ابوها وخذ راحته في المكان سئلته بطريقه عفويه

فهده : تعرف ذا يبا

الوليد : بصوت واطي شوي ,, اي يبا هذا سعد ولد صديقي سلطان ال :::

فهده بصوت هادي : اهااا وصدت للدريشه بس لاحظت زوله وراها فقدت في نص الكرسي وحافظت على جلستها كذا لا تروح يمين ولا يسار لدرجة انها ما قامت لدورة المياة تشوف شكلها عشان ما تطيح عينها في عينه ,,

******

ما بقى على زواجي الا يومين ,, وانا توتري كل يوم يزيد ,, ما قصروا البنات بعد ما وصلوا خذوني للمشاغل وجهزوا كل شي لي ,, فهده خلت جهازي عندها لين قبل امس ودته لنور تجهزه في جناحي ,, وخلت عندي الاشياء الاساسيه ,,

عاليه ما فارقتني من الصبح تجي ولا تروح الا بالليل ,, وفهده غير ياناس هالبنت يا بخت زووجها بس ,, ما خلت شي ما سوته لي خذتني لمشغل وسويت لي عبايات وشرينا مكياج وعطور عربيه ,, ولفت بي كم مكان انا وهي وعاليه ,, اما نور يا قلبي عليه الظاهر انها ما تطلع من الجناح اللي قالت لي عنه ,,, على طول فيه ,, وكل يوم تراكض في محلات المفارش والاثاث ,, بصراحه ودي اخدم كل وحده من عيوني ,, واتمنى ربي يقدرني وارد لكل وحده نفس اللي سوت لي واكثر ,,,

******



باقي يومين على زواجي ما صدقت ان فيصل بيفرح كذا عشان بس اجيب له اخ لا ما يبي بنت بعد يبي ولد ,, المره الثانيه يبي بنت ,, لا وفيها مره ثانيه بعد ,, انا عشانك بس غامرت واتخذت هالخطوه ,, ولا انا الحريم عافتهم نفسي ,, كلهم نجسين ,, تذكرت الجازي

اتذكر ملامحها مثل الضباب وشعرها اسود لكن اني اتذكرها بالضبط ما بقى في مخي شي من صورتها الا ملامح ,, احاول اتذكر زين ,, مدري من طول الوقت والا من قل اهتمامي بها ,, تكملت مع المهندس عن الاشياء الضروريه اللي يحطه في القسم وباقي الاشياء خليتها على ذوووقه ما كنت مهتم باي شي في المكان ابدا ,, الافكار الرئيسيه واضحه والاثاث مو مهم عندي يحط اللي يبي ,, تفاجأت نور باللي سويته وهاوشتني انت جامد قلبك من وشو ,, جزووي ما تستاهل ذا منك ,, الله يعينها عليك بس ,, ما ارتاحت من جت من السفر وهي كل يوم طالعه تجهز وتشترى اثاث ثاني اشكال والوان وتحف وخرابيط حقت الحريم لا لها اول من آخر ,, دخلت على ابوي وامي وهما قاعدين ,, امي مبسوطه على خطوتي الجايه ودها اني اتزوج وترتاح ,, دخل نايف واحنا قاعدين وضمته امي وهي تقول له عقبال ما افرح فيك انت بعد

نايف : واللي يسلمك يمه خليني استانس في حياتي شوي لاحق على المسئوليه ,,

كملنا سواليف وقمنا على غرفنا وانا اشوف ان الوقت يمر بسرعه وما يفصلني عن مصير حطيت نفسي فيه الا ساعات معدوده ,,,,

*******



قمت من الفجر مع اني مفروض انام لين الظهر واريح نفسي بس والله ماجاني نووم فيني قلق مو طبيعي,, قعدت اتقلب في فراشي لين قمت وصليت ,, طلعت في الحوش كني اشوف بيتنا للمره الاخيره ماكني بتزوج وبجيهم على كيفي ,, دخلت داخل ثاني وخليت النور مطفي عشان مهوي راقده ,, شريت لها فستان جاهز يناسبها ويليق بها ,, هاذي اخت العروسه اكيد بتكون محط الانظار ,,

وصلت الساعه 8 وانا صاحيه وعقبها رجعت نمت من التعب ,, الزواج في قاعة نيارا ,, ما قد انعزمت فيها , يعني بكون شكلها بالنسبه لي جديد ,, هالاسبوع حاولت نور وفهده عاليه انهم يدربوني على الزفه بس انا رفضت قلت بتكون طبيعيه احلى ,,, خلها بدون تدريب ولا شي انا مو متحمسه ,,

مر الوقت بسرعه ووصلوا البنات بنتجهز في بيتنا وجبنا المزينه عندنا ,, وسيارة فهده ونور بتأخذنا كلنا ,,

اشوف نظرات الفرح في عيون امي ,, الله يخليها لي فديتها اكيد فرحانه عشاني لكن ما تدري ان بنتها من داخل تحترق ومحد حاس فيها ,, عاليه اللي حاسه بكل شي بس تحاول ما تبين شي وتضحكني كل شوي ودها نفسيتي تزين ,, ما قصرت فهده ياعمري هالبنت واقفه على الكوافيره خلصت الجوري ومهوي ,, وبعدين مسكتهم وحده وحده ,, اتفقوا البنات يطلعون للصالة وتبقى بس فهده معي عشان المعازيم ,,

مشوا البنات وامي وبقى البيت فاضي علينا حسيت بهدوء عقبهم ,, قعدت المزينه تسمع كلام فهده ,, وتقولها : ما شالله عليك دارسه بلبنان

فهده : الا في بيتنا واحلى مدرسه كمان ضحكنا عليها وهي تقلد باللبناني ,,

رفعت شعري على شكل لفات على ورى وغرتي حطتها على جنب ,,وحطت لي ورد على جنب ,, مثل ما يقولون عروس صحيح ,,

اول ما خلصت ساعدتني في الفستان ,, فصخت الروب اللي كنت لابسته وساعدتني هي وفهده لانه بالرغم انه هفهاف لكنه طبقات كثيره ,,

ما بقى الا الرتوش الاخيره ,, واجهز ,, خلصتها فهده ولبستني عقدي وساعتي وما بقى الا عطوري ,, قالت اذا وصلنا القاعه بنعطرك ,,

******

وصلوا اغلب الضيوف لمجلسنا في القصر ,, اقتصرت الدعوات على عدد معين من اصحابنا ما كثرت بما انه مو الزواج الاول ,,

ابو محمد في وسط المجلس جنبي ,, بصراحه برغم ان مستواه عادي لكن ما شالله عليه رجال وكلامه سنع ,, وله هيبه عند الرجاجيل ,,

*****



وصلنا الصالة وانا كلي حياء من الحريم اني بطلع لهم ,, قالت لي نور ان نواف ما راح يجي ,, اذا سلمت على الحريم بيجي ياخذني وبنروح لجناحنا ,, والمصوره بتطلع معنا ,,

ارتحت انه ما راح يجي عند الحريم فكني من نظرات العالم يناسبها ما يناسبها حلوه مو حلوه شين الا زين ,, والله شغله,,



قعدت ساعتين في الصاله وسط زفه اعتقد انها كانت خياليه ,, وطلعوا البنات خبالهم كله ,, ما خلو رقص ما رقصوه ,, والضيوف بعد ما قصروا ,, وجو البنات يصورون معي وام نواف ,, يا ناس ذووق هالحرمه ,, صورت معي وعيونها فرحانه بي ,,

خذنا صور جماعيه والفرحه مرسومه على شفاهنا ,, وامي اللي دمعتها ما وقفت اخر العرس نغصت علي فوق اللي في قلبي حابسته ,,

اشرت علي نور انه كفايه كذا يالله لازم تقومين اخوي برى ,,

مدري ليه قلت مو اخو ذا هذا شبح ,, خذتني فهده وزادت من عطري وبخرتني ونور تقول لها لا تكثرين اول ما ناصل البيت ببخرها ثاني ,, وانا في دوامه احس بوجيهم واشوفها بس خلاص يمكن يغمى علي من التفكير والخوف ,, بردت يدي فجأه وصارت ثلجه ,,

طلعتني نور بعد ما حطت العبايه علي وانا اشوف امي ومهوي والبنات يصيحون فهده احسنهم شوي متماسكه اكثر عاليه حزنتني ,, ما توقعت تصيح كذا ,, فهده كانت على راسي لاتصيحين ويتخرب كل شي ,,



طلعت مع نور شفته واقف عند سيارته ,, جت معنا المصوره,,

كان لابس ثوب ابيض وشماغ ابيض بس ماعليه بشت ,,, شكله مو متحمس للزواج ,, بكيفه ,, ركبت ورى وركب بجنبي وطلع السواق بنا ونور اكدت لي انها ورانا ,,

ما تكلم كلمه وحده ,, مدري جاني شعور انه بركان وينتظر اشاره عشان يثور ,, فعشان كذا صارت احاسيسي فجأه بااارده ,,

وصلنا لبيتهم اللي مو بعيد عن نيارا ابد ,, ونزلنا في ساحة القصر قريب من القسم اللي تقول نور انه مؤقت ,,

جيت بنزل وبغيت حد يساعدني ,, مد يده لي حسيت بحرارتها ,, سحبتها ومسكت فستاني عشان اشوف الطريق زين لان طرحتي علي ,,

دخلت القسم والشغالات قدامي بالبخور والعود ,, خذت نور العبايه ودخلتني المجلس واخوها يمشي بجنبي كنه صنم والله ,,

تحركت المصوره وهي تقول قربي شوي الا بصوته يقول لها لازم تصوير مو ضروري

انزعجت بقووه انا عارفه مصير هالزواج اضحك على نفسي وذكريات وخرابيط ليش فتكملت بهدوء : نور لو سمحتي ما ابي تصوير ,,

نور : والله مو على كيفكم حبايبي بس صورة للذكرى اسمعها تكلم المصورة ,, يالله بسرعه خذي وحده ثنتين ثلاث وبس اسمع شك شك شك صوت الكاميرا بس مني بيمها ,, رن جواله وشفته يرفعه وهو يقول اوكي وطلع بدون ما يقول شي ,,

جتني نور بسرعه : اخوي عليه عراات لا يهمك بس وجابت لي البخور والعطور مره ثانيه ,,

الجازي : خلاص نور ماله داعي كثييير ,

نور : شفيك انتي مره ثانيه ,, شوي الا يدخل ومعه ولده فيصل ,, اول ما شافني جاء يمي وباس خدي وقال لي مبروك يا خالتي ,,بهدوء رااقي ,,

حزنت الا تقطع قلبي على الولد ,, احسن من ابوه وفيه نبره حزنتني ,, لا يفكر اني باخذ ابوه منه ,, مسكته بجنبي وحطيت يدي ورا ظهره وقلت للمصوره : خذي صوره ,,

اشوفه يلتفت لي مستغرب يمكن مدري ما طالعته زين بس لمحه ,, خذت لي كم صوره وبعدين سمعته يقول حق نور : خذي فيصل معك يا نور ,,

بعد نص ساعه صار المكان فاضي الا من صوت المكيف واحنا للحين في المجلس ,, شكله ما يبي يفتح معي موضوع ,,

ظليت على وضعي ساكته يمكن انه يراقبني ما قدرت التفت له كنت طول الوقت قاعده واطالع الارض ,, بعد فتره يمكن ربع ساعه في حدودها سمعته يقول : ما يناسبك دور البراءه خليك طبيعي ابرك ,,رفعت عيني بهدوء ما فهمت وش يقصد بس سكت

نواف : لاتكونين مو فاهمه كلامي ترى احكي عربي

نرفزني طريقة حكيه وما بغيته يحطمني : ما فهمت قصدك

نواف : وحده تحب الفلوس وش ارجي من وراها يعني ,, انتي عارفه كل واحد منا له مصلحه عند الثاني ,, فبلا تمثيل وحياء ابرك

بجد هنا انا انصدمت ,, غثني وش اقول ,, غصت وحسيت بدوخه من حكيه ,,

التفت له : ممكن ابي ابدل ملابسي وقمت ابي اتحرك من مكاني بس كانت الطاوله قدامي ,, مشيت وانا احاول امسك نفسي حسيت الدنيا سوداء وان حياتي بتنتهي ماحسيت بنفسي الا طايحه على جنبي ,,,,,,

((الجزء الخامس ))



قمت من مكاني وانا موعارف وش صاير لها قامت تبي تروح داخل الا هي طايحه ,, شلتها بين يديني نفسها زين بس لها صوت انين بسيط ,, شلتها ووديتها لغرفتها ,, حطيتها في السرير وانا مدري كيف اتصرف اقول حق نور تجي واالا وش اسوي ,, التفت للتسريحه لقيت عطور خذيت وااحد بخيت في يدي شوي شممتها اياه ,, خذت نفس ,, وحاولت تفتح عيونها ,,
نواف : قومي وشفيك ,, تبين المستشفى ,,
ما ردت علي اشوف بس دموعها تنزل ,, والله النشبه صياحه بعد ,, ما احب الدموع ,, خذيت لها مويه وعطيتها تشرب ,, شربت شوي ,, وكنها بدت تصحصح شوي ,,
نواف : وشفيك تكلمي ,, وانا اكلمها بحده شوي ,,
جازي : ابي انام ,,
نواف : محد طاردك تنامين بس انتي جتك دوخه تبين تاكلين ,, متى اخر مره كليتي ,, لا يصير فيك شي بعدين ابوك يقاضينا ,,
التفتت لي بحزن ,, مافيني الا العافيه ,, بس اجهاد شوي ,,
ابي ادور نفس ما في الغرفه نفس ,, يمكن وجوده في الغرفه ارعبني ,, هو عنده مصلحه ويبيها ,, لكن انا مافيني ,, انا شكلي بتراجع عن كل شي ,, ما ابي الفلوس بشتغل وبسدد له دين ابوي اللي خذته ,,,, تضحكين على مين ياجازي ,, انتي خلاص وسط المعركه لا تتراجعين تنهزمين عقب ,, تقدرين تسوين شي ,,
قعدت وانا كنت شبه نايمه على السرير ,, نزلت رجولي في الارض وانا ابي اقوم الا صوته
نواف : وين وين ,, خليك في السرير لا يغمى عليك ثاني
جازي : بصلي انا للحين ما صليت ,,
قامت يالله انها تمشي شوي بعد ما فصخت جزمتها ورمت اللي كان على شعرها ,, طاح نصف شعرها ومتعلق بعضه للحين ,, شكلها تبي تعرف وين الطريق اللي يودي لغرفة الملابس ,, اشرت لها بيدي وراحت داخل وسكرت الباب وراها ,,
طلعت من الغرفه وانا شعوري جامد من ناحيتها ,, حسيت في لحظه انها بتروح فيها ,, مدري عليها قل تغذيه مع ان جسمها زين رويان ,,
ولا خايفه مني اغمى عليه لا يكون انا شبح وانا مدري ,,
نور قالت لي انها حطت عشاء على طاولة المطبخ ,, دخلت ولقيت سفرة رووعه مرتبتها نور ,, فيها خفايف ,, جووعان حدي من صباح الله خير ما كلت شي ,, قعدت آكل وانا افكر فيها الحين بتجي تاكل ولا بتنام من غير اكل ,, كنت مجهز لاشياء واجد في بالي ,,
منها ابي اكلمها عن اتفاقنا وكيفية تنفيذه بالشكل المناسب ,,, وابي اقولها عن طريقة تعاملها مع اهلي يعني ما تكثر الروحه جوووه ولا تدخل في حياة فصيل ابد ,, لمن دوختها ذي وطيحتها خربت علي كل شي ,,

كلت شوي وبعدين خذت صحن حطيت فيه كم فطيرة جبن ,, وعصير من الثلاجه وخذته معي لها ,, ما اعتقد انها راح تطلع من غرفتها خل اكسب فيها اجر ,,
فتحت الباب وهي تلف شرشفها,, والله شكلها سريع امداها تغسل شعرها ,, لابسه جلابيه لونها اخضر هادي ساده ,, وشعرها نازل كله مبلول شوي ولسى تبي تلف شرشف الصلاه على شعرها ,,
نواف : هااا احسن هالحين
الجازي : الحمدلله ,,
نواف : زين خذي اتعشي ,, انا بروح لغرفتي انام ,, حطيت الصحن على الطاوله ولفيت ابي اطلع من الغرفه ,,
وعند الباب سمعتها تقول : مشكور ,,,

دخلت غرفتي وهي شاغله تفكيري ,, هااديه وراكزه ,, معقوله تمثل علي ,, تبي تكسب الوقت في صفها ,, صاير شكاك ,, كله منهم هم اللي خلوني اشك ,,حطيت جسمي على السرير ورحت في سابع نومه ما حسيت ,,,

******

خذت الجازي نفس عميق ,, وطوت شرشف الصلاه ,, قعدت تناظر في فخامة المكان ,, ماحست نفسها فيه ,, شي ما تعودت عليه بالمره ,, تشوفه في المجلات في التلفزيون ,, لكن انه يصبح لها ,, هذا اخر شي تتوقعه ,,
ما قصرت نور ,, رتبت اغراضها بدقه غير طبيعيه ,, حست كبدها حايمه ,, فقررت انها تاكل الفطيره اللي جاب لها ,, زين منه هالحركه لأنه لو ما جاب لها شي مستحيل تروح تدور شي تاكله ,,

كلت شوي شوي وهي تمضغ بهدوء ,, غريبه ذا الزواج ,, ما توقعت في حياتي ان زواجي بيكون بالصوره ذي ,, تمنيت لو انه صار زواج زي الزواجات ,, واحلم فيه ونبني امالنا مع بعض ,, لكن هاذي اخرتها ,, زواج مثل ما قال مصلحه ,, لو اقوله عن دين ابوي واني ما قبلت الا عشان كذا هل بيصدقني ,, هذا حتى ما هان عليه يناديني بأسمي كلش ,,
حطت العصير على الطاوله ,, وقامت تشوف غرفتها زين وتعرف وين اغراضها ,, دخلت غرفة الملابس ,, فتحت اول باب لقت العبايات اللي فصلتها مع البنات ,, بعدها جت الفساتين ,, شفت اللي قالت عنهم فهده ,, رووووعه بشكل الا خياليه تخلي االبنت اميره ,, اخترت فستان ناعم مدري وش ما ركته ما قد شفتها لحظه خل اقراه زين ا ل كسن درر مكوين ,, وش ذي يا فهده بعد كفايه الماركات اللي منتشره تجيبين شي بعد ما ينعرف ليه ضحكت على تفكيري يهبل الفستان بس الله يهديك يا فهده ما البس عاري ,, روووعه من الشيفون الصفر الهادي مع دانتيل اسود بتشكيلة الطاووس ,, اتذكر انها قالت الفستان ذا للعشاء اللي بتسويه ام نواف ,, مريت على القطع اللي شرتها لي ,,
لقيت فستان رااقي من الحرير الثقيل وفيه شغل على الصدر بس خفيف ,, احمر ,, قررت البسه الصباح اذا قمت ,, عزمت اني انبسط وما اترك ذا المخلوق يكدر علي ,,
كملت اشوف مشتريات فهده بس في نصف الوقت حسيت اني تعبانه ومعد استوعبت جمال القطع ,, قمت وشفت سريري مغري ويخلي الواحد يحب النوم دخلت فيه بهدوء ونمت من التعب ماحسيت بشي ,,,

******

في الصباح متأخر قامت عاليه مكسله من العرس ومحزنه عشان جزوووي وعريسها اللي ما تدري وش راح يسوي معها ,, خذت نفسها وغيرت ملابسها ,, لبست تنوره جينز مع قميص قطن نااعم مشجر ,, وطلعت لأمها في غرفة التلفزيون ,, كانت امها قاعده على الكنبه وفي يدها الريموت تفر من قناه لقناه ,, وماجد نايم على رجلها ومتمدد على الكنبه ,,
عاليه : السلام عليكم ,, وصبحكم الله بالخير
ام ماجد : يا مرحبا وعليكم السلام ,, شكلك تعبانه عقب الزواج البارح ,, ما قصرتوا في الرقص انتي وصديقاتك
عاليه : فديتهم يمه عسل على قلبي هالبنات ,, ماجد من باب الفضول مرخي سمعه وش تقول عاليه
انتي ما شفتي صياحنا يمه عند الباب بغيت اموووت ,, حزنت على الجازي
ام ماجد : والله لاتحزنين ولا شي تلاقينها الحين نست منكم
ماجد : الا جازي من زوجها اللي خذته يا عاليه ,,
عاليه : انا اقولك ,, تعرف مستشفى :: اللي نمت فيه يوم الحادث,, وماجد اول ما سمع الاسم استقعد شوي ويطالعها على جنب
حق ابو نواف الدكتور الجراح وشركاءه ,, ,,
ماااجد : ايووووه بترقب
عاليه : نواف ولده خطب الجازي عقب ما تعرفنا على اخته نور في المعهد
وقف ماجد وهو يطالعني : انتي تعرفين بنته نور
عاليه : هآآآآو ماجد كم مره قلت لك عندي صديقتي نور
ماجد : بس ما قلتي ان ابوها الدكتور
عاليه : ما اتذكر طيب وش المهم
ماجد : هي تشتغل ممرضه
عاليه : اعتقد انك سالتني قبل وقلت لك لا هي طالبه ,,
خذ ماجد نفس عميق وطلع من دون ما يعلمني وش فيه الرجال اختبص فجأه اول ما قلت اسم نور ليكون يعرفها من وراي
معقوووله اخوي يعرف نور وانا مدري وشلون ,, بس لازم اتأكد بنفسي هذا مستحيل يعلمني ,,

******

قمت متأخر اول ما شفت الساعه 11 ارتعت كل هذا نووم ,, مدري وش صار على ذا اللي داخل حيه ميته جتها دوخه ثاني ,, ابتلشت فيها ,, قمت خذيت شاور ولبست ثوبي ,, تعطرت وخليت شماغي ماخذته قلت بشوفها اول وينها فيه ,,
طلعت من غرفتي مقابل غرفتها وبعدين تطلع على مدخل في الممر يفصله بس باب ,,
فتحته غرفتها بدون ما اطق الباب ,, طالعت فيها لقيت السرير مرتب ومالها حس في المكان اللهم خذيت تفس عميق
من روائح العطور اللي في الغرفه روووعه ذووقها رهيب في العطر ,,
رجعت على ورى وسكرت الباب وطلعت للباب الثاني اللي يوديني للممر ,, مشيت بهدوء تاام ,, وانا اطالع في الباب اللي يودي للمطبخ قلت يمكن انها هناك تتريق بس ما حصلتها ,, خذتني رجلي للمجلس ,,
الا واصوات دخلت الا ابوي وامي ونور وفيصل وامي عتيقه كلهم موجودين
اول ما شافتني نور :مبروووك اخوي منك المال ومنها العيال ,,
ما رديت عليها ابي اسلم على ابوي وامي ,, لقيتها جنب امي لابسه فستان احمرر زين ما بط عيني وشدعوه ,,
اول ما جيت بسلم على امي وقفت ,, مدري احترام والا وشو ,, سلمت على ابوي وقعدت جنبه سفهتها واقفه ,,واول ما قعدت رجعت تقعد ثاني ,, لفت امي يدها على كتفها بحنان وهي توريني يدها وتقول شوف الخاتم اللي شراه ابوك للجازي ,,
طالعت من غير اهتمام وانا ارد عليها : حلووو ,,
ما طالعت في وجهها ابدا ,, اشوف بس لون احمر على جنب ,, جابت لي امي عتيقه القهوه وقعدت تصب علي ,, وفيصل يدور عندنا وكل شوي يسألها سؤال ,, هاذي اولها يا فصول الله يعين على التالي ,,,
طلعوا اهلي ,, وبقت نور وفيصل ,,
شفت نور تهمس لها بكلام مدري وشو ,, غمزت لها تاخذ فيصل وتروح ,, ودي اقعد معها بروحنا ونصفي كل شي ,,
بعد شويه تلحلحت نوور ,, صايره تحرني نوور اكيد بتكون مع صديقتها ,, طلعت ومع صوت تسكيرة باب المدخل ,, التفت لها ,,
وهي قاعده فيها شموخ ,, ما طالعتني ولا التفتت بالمره ماسكه منديل بيدها وتعفسه كل شوي حسيت بتوترها الي اسعدني مرره ,,
نواف : شوفي يا بنت الناس ,, انا اتفقت معك على ....قاطعتني وهي تقول
الجازي : اسمي الجازي ,, انا مو من الشارع مالي اسم ,,
نواف : بكيفي اناديك اللي ابي واذا حكيت لا تقاطعيني فااااهمه بصوت مرتفع ,,
الجازي ........
انتي هنا عشان شي واحد ,, واذا جبتيه تاخذين فلوسك كامله وترجعين بيت اهلك واضح كلامي والا اعيده ,, ترى يمكن احكي هندي ما تفهمين علي ,,,
الجازي : غيرت رأي ,,,
نواف : وشو ,,,
الجازي : خلاص ما ابي فلوس مشكور ,, ولا عندي شي اعطيك اياه ,,
نواف : لا والله ضحكتيني من جد تتمسخرين حضرتك .. لا يا هانم انتي وافقتي برضاك محد غصبك وبتسوين اللي ابيه منك وعقبها اذلفي الله لا يردك ,,
قامت الجازي تبي تقوم من المكان اللي فيه وكلامه اللي طاح على راسها مثل الصاعقه ,, مقرف ,, انسان مقرف ,,
بس كان اسرع منها ومسك يدها وقربها لحد ما صار يفصل بينهم شي بسيط : وووووين ,, انتي وين تحسبين عمرك والا تحسبينها لعبه
شووووفي ترى انا ما ارحم ,, نفذي اللي قلت لك عليه بالضبط
الجازي : فكني يا مجرم ,, انت وشو قلبك ,, فكني ,, ما ابيك
نواف : اما عاااااد انا الللي ابيك ,, قومي ترى انا ما احب اوصخ يدي باشكالك ,, اسمعي الكلام فاهمه ,,
ما شفتها الا يوم سحبت يدها بقوووه مني وعلى طول ركضت سريع جوووه ,,

خذيت نفس ما احب افقد اعصابي ,, بس شكلها بتطلع رووحي ,, لكن تخسي لاهي ولا عشره مثلها ,,


*******

دخلت غرفتي وسكرتها بالمفتاح وانا اتنافض من فوق لين تحت ,, مرررعب هالانسان ,, صدق ما في قلبه رحمه وين عايش ,, وش هالعقده اللي عايشه معه ,, غريب ,,بغيت ادق على نور تجي تنقذني من الكارثه اللي انا فيها ,, لا يكون فيه شي ما اعرفه ولا قالت لي عنه نور ,, والله النشبه الحين وشلون اخلص نفسي ,, لا ومستكثر يناديني بأسمي ,, هذا وشلون يبي اعيش معاه وهو يعاملني كذا هذا حتى يوم دخل عند اهله سفهني قدامهم ,, لاااااا اكيد عارفين ولدهم ,, ما الومها زوجته الاولى لما تطلقت ,, وش تبي في وجهه صدق اذا قالوا الرجال مخابر مهم مناظر ,, زين على الخرطي ,, يالله الليل وش اسوي ,, بغيت ادق على عاليه اشكي لها ,, ابي احد يسمعني يشور علي ,, لكن ما قدرت من اول يوم اشكي وش بيقولون عني ,,,,

*****

طلعت غرفتي ,, معقوله نور صديقة عاليه ومن متى وانا اخر واحد يدري ,, لكن وش يدري عاليه على اللي في قلبي ,, اقولها ,, لا لا عاليه يمكن تخورها ,, خلني ساكت احسن بس انا لازم اسوي شي ,, يا ليت عاليه تعزمهم ,, ودي تجي هنا وتشوف مستوانا الحمدلله احنا ناس عندنا خير مره بس عاد مو مثل شركات ابوها اللي تارسه البلد ,, هل اخطبها,, مدري وش اسوي ,, ما ابيها تروح من يدي ,, لكن لو رفضوا اهلها مدري وش بيصير فيني ,,

******

فصخت هالفستان اللي ضيق علي الظاهر ان الاحمر اثار عصبيته ,, المفروض ادقق في الوان اللبس لايكون من اللي يتاثرون بالألوان
لبست جلابيه ناعمه مشجره ,, مفتوحه من على الجنب ,, وفكيت شعري وقعدت على الكنبه اللي في الغرفه ,, الحين وش بيفكر انك تلعبين عليه ,, مره توافقين ومره لا ,, المفروض اني اوضح له بهدوء ,, اقوله اني ما اقدر اعيش كذا ,, ما اقدر استغني عن ولدي اللي بجيبه مقابل فلوس الدنيا كلها ,,لازم يفهم هالشي ,, قعدت لين العصر وانا في غرفتي ,, لا طق علي الباب ولا كلمني ,,
ولا حد سئل عني ,, غريبه لهدرجه حياتهم في القصر كئيبه كذا ,, يا حلو البيوت الصغيره كلن يعرف عن كلن ,, الحين كم ساعه محد درى عني لو صار فيني اختناق ولا شي لاسمح الله ماكان حد اسعفني ,,
صليت العصر ,, وشفت نفسي في المرايه ولا كني عرووس مرره ,, جلابيه وشعري مرفوع فووق ,, باقي كحل الصبح مسحته ,,
تعطرت ,, وطلعت من الغرفه وانا ناويه اكلمه بهدوء ,, ما بي ااخر المواجهه ,,
طلعت ما لقيته في المجلس ,,ولا في المطبخ التحضيري ,, رجعت للممر اللي يجمعنا ,, وطقيت الباب ,, شوي الا هو يفتح لي الباب وهو لابس تي شيرت رمادي مع بنطلون قطني,, وشكله شبه مغمض ,, تشجعت وقلت بصوت هاادي : ممكن ابي اكلمك
نواف : تعالي ورااح جووه
وقفت عند الباب ,, ما بغيت ادخل الغرفه ,, اذا ماعليك كلافه ممكن تجي في المجلس ,,, ودنقت ما ابي اشوف ردة فعله معصب والا لا ,,
نواف : اقولك تعالي ترى يكون في علمك اخر شي افكر فيه اللي في بالك ,, حسيت برووع من كلماته ,, شكله انقرف مني ومن تصرفاتي معه ,, واااضح هالشي ,,
كمل طريقه وانا اشوف جنااااحه فخم مررره مشيت بشويش وانا خطواتي هااديه ما تنسمع واول ما لف وشافني جلس على الكنبه وقعد يدقق فيني ,, احرقتني عيونه حااااده ,,
نواف : ايوه يا ست الجازي وش بغيتي ؟؟
الجازي : للحين بتكلم بقوله وش ابي حسيت العبره تنط فوق عند حنجرتي وما خلتني احكي ودموعي تجمعوا بينزلون واحاول امسكها ,, :: بصعوبه
قدرت اقول له: انا ما ابيك تزعل ولا تعصب ,, انا ابيك تفهم اني وافقت لسبب واحد ,, وشهقتها ما خلتها تكمل ,, ابوي مديون وبغيت اسدد عنه ,, وماكان عندي الا عرضك عشان كذا وافقت ,,
نواف : وتبيني اصدق كذبتك
الجازي : انت مو ملزوم تصدق ,, انا ما اقدر اوافق على اللي تبيه ,,
دنقت براسها وقعدت تصيح بصمت بدون ما ترفع راسها بس دموعها تطيح في كفها ,,
نواف : وش مطلوب مني يعني ,,
الجازي : نقعد فتره كذا وبعدها تطلقني ,, وتحصل اللي بتسعدك وتجيب لك عيال ,,واوعدك اني ارجع لك كل فلوسك اذا اشتغلت,,
نواف : لا والله ومن هي ذي اللي بتجيب لي عيال
الجازي : الله يوفقك اتمنى انك تحصل اللي تبيها
نواف : وانتي ترجعين لأهلك سالمه معافاه والا ؟؟
مادريت وش ارد عليه ما عندي اجابه ,, مسحت دموعي بكفي وحاولت التفت ابي اشوف مناديل ,, الا هو يمد لي علبة المناديل جنبه
نواف : ايووه كملي
الجازي : انا رضيت تحت ظروف اجبرتني ,, لكن الحين انا مستحيل اتخلى لاقدر الله وجبت لك ولد مستحيل اتخلى عنه فاهم هالشي
نواف : يعني تبين تقولين طلع لك عقل الحين ,
تنهدت بقووه مدري وش اقول له بس فيه هدوووء رووعني ما اطالع في عيونه ابد خايفه تخترقني ,, اكلمه وانا اطالع في المكان يمكن انتبه بس غصب عني ,,

قام شكله طفش مني ,, تكلم بعد صمت قصير : شوفي اتفاقنا مثل ما خرقتيه انا بعد بطنش له ,, اوكي
وقرب لي وهو يرفع وجهي عشان اشوفه : ترى انا مو بع بع ولا اتنزل اشارك وحده مثلك حياتي ,, بس الزمان حدني ,,
الحين اللي بقوله تسمعينه زين فاااااهمه
الجازي حركت وجهي وطالعته وانا ابي اشوف وش عنده
نواف : ولدي فيصل مالك دخل فيه ,,ولا تقربين منه ولا تتدخلين في حياته مرررره
والقصر ما ابي رجلك رايح جاي عليه ,, انتي بتقعدين هنا في الملحق ذا لحد ما اتصرف معك بطريقتي فااااهمه والا لا ,,
الجازي : ان شالله ,
تحركت ابي اطلع وشفته ما منعني ,, الظاهر كل اللي عنده قاله وش اكثر من كذا ,, دخلت غرفتي وانا اشوفها ضباب من الدموع
سكرت بابي ورحت لسريري وانا ابكي من كل قلبي على نفسي واللي صار لي ,, اسوا شي في الدنيا انك تحس انسان مستحقرك وانت ما تقدر تدافع عن نفسك ,,
حسيت بأذلال من طريقته معي ,, هو له كل الحق انه يزعل عشان ما نفذت اللي يبي ,, بس مو كذا يهزئني ,, حسسني اني ولا شي
الله يسامحك يا عاليه لا وتقولين من خذك انهبل عليك ,, تعالي شوفي بعيونك الذل بعينه ,,

في وسط دموعي شفت نور تدق علي ما قدرت ارفع السماعه ,, قمت غسلت وجهي وخذيت نفس ودقيت عليها
نووور : اهلين بالعروسه ,, شكل اخوي خذ عقلك وهي تضحك ضحكه غريبه
الجازي : كيفك انتي شخبار البنات كلمتيهم
نوور : اييييييه يسئلون عنك قلت لهم انك تهبلين ومبسوووطه ويمكن تسافرين
الجازي : اسافر !!! وين
نوور : اسم الله عليك جزووي شكلك تكلميني وانتي نايمه
ليش ما قال لك نواف بترحون للمالديف بكره
الجازي :لا ماقال ليش من زمان قايل
نور :من كم يوم قال لنا ,,,سووري جزووي خربت على اخوي المفاجأه,,
الجازي : بسيطه ,, زين حبيبتي اكلمك بعدين ,, سكرت وانا احس بأحبااط من حياتي ,,
كل شي متوفر عندي ,, زوج شكله زين ومنصب وغني ,, مكان اقل ما يقال عنه قصر صغير ,, حياه مترفه بكل ما تعنيه الكلمه
لكنها كلها فااااارغه مالي نصيب منها الا الهم ,, رجعت ابكي ثاني والوم نفسي انا اللي حطيت نفسي في الموقف ذا ,, انا جبته لنفسي ,

****

بصراحه شوقي لجزوووي فاق توقعاتي ,, ودي اكلمها بس استحي يمكن زوجها فيه ,, غامرت ودقيت بعد شوي جاني صوتها واول ما رحبت فيها الا صياحها بهدوء يجيني
فهده : حبيبتي شفيك يا قلبي وش صاير
الجازي : ما شي بس مشتاقه لكم
فهده : وحنا بعد بس انتي الحين وضعك غير بنخليك اسبوع بعدين خلاص بكيفه ابو فيصل
الجازي : الله لا يحرمني منك بس وينكم وش اخباركم
ما حسيت الا بدخلته علي وانا اكلم وهو يجي يمي ,,
الجازي : اوكي فهده اكلمك ثاني
نواف : شوفي انا كنت حاجز نسافر كم يوم ,, وغيرت راي عشان حضرتك ,, بمر على امي وبقولها انا هونّا خلاص
الجازي : طيب ,,
طلع وهو يصفق الباب بقووه عكس الهدوء اللي تكلم به شكله يبي يخنقني حسيت من كلامه اني كاتمه على نفسه

مر اسبوع كامل ,,, ما اتذكر اني قعدت معه ابد ,, يطلع من الصباح وما يرجع الا بالليل ,, وين يرووح مدري ,,
ما شفت خالتي ام نواف الا مره في وسط الاسبوع نادتني على الغداء ,, فيصل ما جاء ثاني للملحق ,, اكيد ابوه قال له ,,
ونور انشغلت بتجهيز نفسها للجامعه ,, سمعتها مررره تقول : انتي عروس اكيد في العسل بنخليك لين تفضين لنا ,,
وانا في صومعتي ,, غرفتي اللي اشهدت دموعي ووحدتي ومشاعري الحزينه ,, ماكان يسليني الا اتصالات عاليه وفهده من فتره للثانيه
الحين جامعتي بقى عليها اسبوع ,, لازم اقوله اني بداوم ,, ,,
انا ودي اعرف هو اذا راح الشغل وخلص دوامه وين يروح جاني فضول ,, فمره قعدت عند دريشة المجلس ,, وقعدت اراقب البوابه ,, شفت سيارة عمي ابو نواف تدخل ,, وقعدت بعدها نص ساعه الا هو يدخل بسيارته ويوقف عند مدخل القصر ,, اهأأأأ كذا ,, انا غبيه اصلا اللي فكرت انه ما يجي القصر ,, وين بيروح يعني ,, اكيد بيروح لولده وجناحه اللي هناك ,,
كلمت فهده من الطفش وسألتها ما راح تجتمعون ,, ووعدتني انها بترتب شي عشاني ,, سكرت منها وانا اشكرها من اعماقي على اللي تسويه لي ,,,


*****

كلمت عاليه ابي اتطمن عليها وفي نفس الوقت يمكن تسولف لي عن اهلها وش اخبارهم بعد السفر ,, وش اخبار اخوها ,,
بس ما ابي اكشف نفسي ,, ودي اسئل بدون ما تحس ,,
نوور : وين يالقاطعه ما تكلمين ,,
عاليه . خليها على الله مشغوله عشان الجامعه اجهز ,, وفي نفس الوقت ربع اخوي كل يوم عندنا بالليل من جينا من السفر ,,
نوور : اخوك اللي صار عليه حادث ,,
عاليه : اي اللي تنوم في مستشفى ابوك تدرين مادريت انه لابوك الا لماخطب نواف الجازي ,, ما قد قلتي ,,
نوور : ماجاء على بالي والله ,,
عاليه : وش رايكم تجووني مشتاقه لكم والله قبل الدواام والزحمه ,, نور ما صدقت على الله
نور : والله فكره خلاص انا موافقه بس شوفي البنات ,, سكرت منها وانا اترقب ردها بسرعها ,,,

*****

ماعجبني صوت الجازي وصياحها ,, اكيد فيه شي ما بغت تقوله لي ,, وش صاير ,, كلمتني عاليه عن البنات بيجونها بعد يومين ,,
متحمسه اشوف الجازي ,,
اول ما شغلت فهده التلفزيون تبي تشوف لها برنامج يوسع صدرها جاها اتصال من رقم غريب ترددت انها ترد لكن في اخر لحظه
فهده : الووو
:............
فهده .: الووو
:........ هلا وغلا
فهده : من معي
:.... ماعرفتي صوتي ,,, هنا صحيح ارتفع ضغطي
فهده : صدق ما تستحي ,, ولا في وجهك حياء ,, تعرف اهلي ولك عين تدق ,,
....... لحظه لحظه
فهده : اسمع يا بن الناس ,, اذا رجعت ثاني تدق بعطي ابوي رقمك ,, وبقوله انت ولد مين فأحترم نفسك احسن لك ,,
سكرت وانا معصبه حدي من تصرفه البايخ ,, ما مرت خمس دقايق الا هو مرسل

((انتي فاهمه غلط ,, تبسم في وجه اخيك صدقه ))

الحمدلله والشكر صدق مخرف ,, يغازل ويحدث بعد والله شي ,,,

****

قمت الصباح بدري قبل يطلع من البيت ,, موحاله ذي صار لي اسبوع ما قدرت اكلمه في اي موضوع ,, ابي ازور اهلي ,, ابي اسجل للجامعه ,, ابي اروح مع البنات , ,,
في الملحق ثلاث شغالات يجون الساعه 7 ويطلعون الساعه 7 كأنهم مبرمجين على المكان ,, ينظفونه ويجهزون الاكل اللي يجي من القصر ,, اللي انا مستغربه منه نور ,, من تزوجت تكلمني بس ,, وما جات تزورني ولا تسئل عني كل مره تقول انا بطلع للسوق ,, انا مدري وشوو ,, اكيد اخوها رفض انها تجيني ,, صايره كني سجينه في المكان ذا ,, زهق ,, والله احس بروحي تطلع ,, متى بتفتح الجامعه واطلع من هنا ,,,
دخلت المطبخ ,, لقيته لابس رياضه ,, شكله جاي من برى ,, يمكن يجري ولا يتمرن في حوشهم ,, وقاعد بيتريق ,,
الجازي : السلام عليكم
نواف وهو يطالعني بنظره استغراب : وعليكم السلام
قربت من الطاوله : ممكن اكلمك
نواف : نعم !!
الجازي : ابي ازور اهلي
نواف : امممم وتنهد شويه ,, فيه شي ثاني
الجازي : الجامعه بعد اسبوع تقريبا وكنت بقولك عشان اداوم
نواف : آآآآهاااااا
رفعت عيني له واول ما طاحت عيني في عينه ارتجف قلبي من نظرته ,, كملت كلامي ,, وصديقاتي بيتجمعون ودي اروح لهم
نواف : شوفي هي كلها فتره بسيطه واطلقك ,, فأنتي ما تهمني كلش ,,
اللي بقوله لك ,, لو اعرف انك رحتي مكان بدون اذني ما راح يحصل خير بيت اهلك انا بوديك ,, لكن جامعه صديقات سوري
الترم ذا ما فيه جامعه ,, اذا صرتي عند اهلك ادخلي الجامعه ,, الا اذا تبين تروحين لأهلك من اليوم ماعندي مانع ,,,
طالعته بعيون كلها تسأول بس للاسف ما رد علي ,, تجرأت وقلت له : بيطوفني الترم
نواف : بالطقاق انا عشان ابوك ما ابي اصدمه وارد له بنته ماكملت اسبوع ,, اذا انتي عادي رجعتك الحين ,, وقام وهو يرمي المنديل
رفعت يديني لجبهتي وحطيت راسي بينها وقعدت افكر في وضعي ,,
ابوي ,, وجامعتي ,, نفسي ,, افكر في كلام الناس ,, افكر فيه اللي عشان ابوي بيصبر علي ,, قمت من مكاني وخذتني رجلي للمجلس ,, فتحته وقعدت على كنبه تطل على الساحه قعدت اتأمل الحديقه والورود ,, الوان تشرح الخاطر تمنيت حياتي بحلاة الالوان الرائعه ذي
ارخيت راسي على الكنبه وقعدت افكر ,, واقتصر تفكيري عليه ,, احسه يحيط نفسه بغموض خياالي ,, وما يبي حد يقتحم عالمه ,,
معقوله ماجاه فضول تجاهي ,, لا وكل ما تذكرت كلام عاليه اضحك في نفسي ,, صدق مغتره فيني ياعلويه ,,, تنهدت بقوووه
الجازي : اااااه
ما شفت الا هو عند الباب رفعت راسي من الكنبه وعدلت قعدتي ,, طالعني وكمل مشيه برى ,,,

ركبت سيارتي وانا افكر باللي سويته هل هو صح ولا لا ,, انا عارف انه ظلم لها امنعها من الجامعه ,, بس ما راح احرق اعصابي عليها متى راحت والا جت ,, خلها كذا ابرك ,, بس هدوءها ينرفزني ,, شكلها مستسلمه للوضع مرره ,, وليه لا مهي اللي رفضت تكمل اتفاقنا ,, معقوله انها ما تبي الفلوس ,, ما توقعت انها كذا ,, ولا سالفة دين ابوها اللي تقوله ,, ممكن كل شي جاايز ,, بس نفسي عافتها من يوم قالت ما ابي اكمل معك ,, لاتحسب اني عشان جمالها بطيح عندها اترجاها ,, ما باقي الا هي ,, مية وحده تطيح عند رجلي بأشاره ,,


******

دخلت غرفتي ودي انام شوي ابي ارتاح من التفكير ,, لقيت مسج من عاليه ,, البنات بيجون الليله لازم تجين مو عشانك عرووس ,,
مسحت المسج ونمت على السرير وعيني في السقف وانا اتخيل لو وضعي احسن من كذا شلون بتكون حياتي ,,,


******

كلمت نواف ابي اشوف هل بيجي الفيلا اليوم والا انادي الشله ما رد علي ,, صرنا قريب الظهر وهو مطنش ,, اجل ليه يرسل لي انا زهقان وش قصده ,, هذا وهو مخلص اسبوع زواج اجل لو مر عليه شهر وش قال ,, صدق اذا قالوا قفص عز الله مو ذهبي الا حديدي ,,
طرت علي البنت ,, ياليت اعرف اسمها ,, كل اللي اعرفه انها بنت فلان ,, كثير عاكست بنات وعلى طول يكلموني الا ذي ,, غريبه اللي في مثل وضعها غنى وتحرر يكون عندها ايزي ,, بس هي شكلها من العصر الحجري ,, مو راضيه تتفاهم ولاتعطيني فرصه ,, خاطري اشوف شكلها اول ما وصلها المسج وش شعورها ,, اكيد بتفطس ضحك
توني بدخل الفيلا الا بجوال نواف
سعد : هلا بالحبايب ليه ما ترد
نواف : انشغلت ,, وش الاخبار
سعد :وش عندك ,,و هالطفش وانت عريس
نواف : اقول خلها على الله ,,وش سويت
سعد : ماشي انتظرك
نواف : خلاص خلها بكره اليوم مضغوط شوي
سعد : وهو كذلك سي يو

*****

اول ما قمت العصر الا يكلمني ابوي ويقول لي انه بيزورني هو وامي طرت من الفرح ,, ما كلموني الا مرتين من تزوجت ,,
قمت من سريري وانا مستانسه وش اسوي لهم ,, طلعت للشغاله قلت لها تجهز المجلس وتسوي عشاء خفيف ,,
وارسلت لعاليه عذري ان اهلي بيجوني فكوني صراحه اجيب عذر الحمدلله ,,
شوي الا ونور تجيني ,, اول ما شفتها ضميتها من قلبي وصرخت فيها : انتي ماعندك دم تسألين ,,
نور : شوي شوي انا جايتني تعلميات انكم تبون تاخذون راحتكم عشان كذا خفيت رجلي شوي ,,
الجازي : قولي كلام ثاني
نور : والله نواف محرص علي ما اجي هنا ,, بعدين يا حبيبتي انتوا ما صار لكم اسبوع عادي يا عمري ,,
الجازي : سكتي زهقت والله ,,
نوربهدوء : جازي بقولك شي ,, نواف صعب ,, لكن حسب معرفتي الشخصيه بك انتي قدها وقدود ,,
خذيت نفس عميق ما بغيت ادخل في موضوع منتهي سلفا فغيرته على طول : وش اللي حذفك علي اليوم وانا اضحك ابي اغير الموضوع
نور : ايووووه اكيد عندك خبر في عزيمة عاليه
الجازي : يب بس ما راح اروح اهلي بيجون ,, ارسلت لعاليه مسج ,,
نور : والله يعني بروح لحالي ,, خساااره ,, لكن الشي الاهم يا قلبي امي بتسوي عشاء حق معارفنا على شرفك بكره ,, قبل الزحمه ,,
الجازي : ماله داعي والله قولي لها يا نور والله ما يحتاج
نور: وشعليك انتي بكره بجيب الكوافيره هنا وبتجهزك يا حلووه ,, يالله اعذريني برووح ,,

طلعت نور وانا مثل القارب اللي يتخبط بموج عاصف ,, مشاعر متضاربه ,, وروح مخنوقه ,لما تكلمت عن اخوها ,, خرب علي فرحتي باهلي ,, يتصرف على كيفه ويمنع اهله مني ,,, ودي اشق ثوبي من الضيقه ,,,مدري كيف اتصرف معه ذا الانسان ,,

******

مرت نور على فهده وطلعوا لبيت عاليه اللي وقفت لهم السواق يدلهم ,, طول الطريق وهم يسولفون ,, عن زواج الجازي وعشاء اللي بيصير بكره ,, تكلمواعن اللبس والكوافيره ,, وما حسوا الا بالسياره عند باب عاليه ,,وقفت السياره ونزلوا منها ,,
اول ما دخلوا للفيلا استقبلتهم عاليه وطلعتهم على طوول غرفتها ,,
خذتهم السوالف وورتهم عاليه اغراضها والبوماتها ,, وشافت نور صوور ماجد ,, وبدون ما تلاحظ فهده وعاليه سحبت نور صوره وخذتها في شنطتها ,, جتهم الشغاله تناديهم للعشاء
عاليه : يالله مشينا ترى محد في البيت ,, اخوي ماجد طالع مع ربعه واخوي سعود طالع للشرقيه ,, يعني الدنيا امان ضحكنا كلنا
نزلنا تحت وكلنا بدون عبايات ,, كنت لابسه فستان عاجي بقصة السفاري ,, ورافعه شعري كله فوق وغرتي مسويتها بف ,,
تقدمت فهده وعاليه وانا امشي وراهم ومرينا على مكتب مليان كتب ,,
نور : عاليه انتوا فاتحين مكتبه هنا !!
عاليه : وانتي الصادقه مكاتب ورجعت على ورى فتحت الباب كله ودخلنا معها للغرفه فيها كنب كلاسيكي مع مكتبه كبيره كلها كتب عربيه واجنبيه ,,
وقفت عند زوايه وصرت اقرا عناوين الكتب سمعت عاليه وهي تقول : نور حنا ميتين جووع امشي نتعشا بعدين نجي هنا
اتذكر اني قلت لها : لحظه وشدتني عناوين الكتب ,, تاريخيه اسلاميه ,, وتاريخيه عالميه ,, اقتصاد وسياسيه كانت الرفوف من فوق لين قبل الارض بشويه ,, وبعدين تجي ارفف مسكره ,, بس فيه واحد مفتوح ,, وطالع منه ملفات ومنها ملف مكتوب عليه

(( ماجد))

جاني فضول وفتحت الرف طالعت في الباب لقيت فهده وعاليه سبقوني ,, ارتحت فتحت الملف ,, لقيت شهادات تخرج ,, على رسايل شخصيه مرتبه بشكل ملف ورى بعض ,, كأنها من اصدقاء في الخارج ,, زاد فضولي اكثر ودي اعرف هل له معرفة باحد من البنات ,, قعدت ادور في الرسايل وحصلت رساله كلها قلوب وورود مكتوبه بخط اليد قريت اول شي حبيبي ماجد
طالعت تحت ابي اشوف مين المرسل الا كاتبه حبيبتك والى الابد غاده رجعت بقرا الرساله الا صوت جهوري
: اعتقد ان هوايتك قراية الملفات ,, ما حسيت الا بالملف يطيح من يدي وانا اطالع الباب ,, كان واقف بهيبته وبطوله يطالعني
حاولت اخذ الملف اللي طاح وارجعه وانا احس اني نذله بتصرفي وفضولي اللي خرب علي ,, دايم مغامراتي تضبط الا ذي المره ,,
ما زال في مكانه ما تحرك وانا بمووت من الحياء ,, تمنيت اشوفه بس مو كذا وش بيقول عني ,, حتى في بيتهم مو لابسه حجاب ,,
تحركت بطلع الا هو يسد الطريق وانا عيني في الارض
ماجد : ادري مو المكان المناسب : توافقين اخطبك ؟؟؟
ما توقعت يقول لي كذا بالمره ,, انحرجت وصارت خدودي شابه من الحراره ,, ما قدرت ارد الا بابتسامة حيا وانا ماشيه بصوت ضحكته وراي وهو يقول بصوت مرتفع شوي : يا بعد عمري ,,
دخلت على فهده وعاليه وصوت ملاعقهم اطول من اصواتهم وانا ميته من الفرح : كل هذا جووع يا كافي ,, وانا احس اني شبعانه من شوفته ,,,,بس نغص علي الرساله اللي شفتها صح شكلها قديم بس ودي اعرف كل شي ,,

استانست مع ابوي وامي وخواني ,, انبسطوا على مكاني وريتهم اياه وتعشينا مع بعض بس ابوي رفض انهم يطولون عشان نواف اذا دخل يرتاح ,, ماكان ودي يطلعون بدري بس ما قدرت امنعهم ,, هو ما يعرف انهم بيجوني لانه يطلع الصباح ولا يجي الا وقت النوم ,,

دخلت غرفتي بعد ما مشوا اهلي وبدلت ملابسي ,, لبست بيجاما قطن ناعمه وخذيت لي كتاب اقراه ,, مليت من التلفزيون اللي كله نفس الشي ,, ما حسيت بالوقت كم الا انا نايمه ,, ما اذكر متى توعيت يمكن 3 شفت النور مطفي وكتابي على الطاوله بجنبي ,, شهقت وقعدت في سريري وفتحت نور الاباجوره اتذكر وش اخر شي سويته ,,

معقوووول دخل يا ساااااتر ,, ماودي يشوفني كذا ,, هو ما يدخل شمعنى الليله دخل يبي شي ,, رجعت على مخدتي وانا في قمة الاحراج منه ,,

*****

قالت لي عتيقه انه اهلها زاروها الليله بس ما تأخروا كثيير ,, والشغالات قالوا لها ,, عن اللي صار داخل البيت ,, بعد ما نام فيصل في سريره وتأكدت انه تعمق في نومه طلعت للملحق ,, صرت اعد الايام اللي تفصلني عنها ,, وتروح في حال سبيلها ,,انا غلطان من الاصل اللي اعرض عليها العرض ذا ,, المفروض احمد ربي على اللي عندي ولد ونعمه بعضهم ما عنده احد ويتمنى ولد ,, وش ابي اكثر من كذا ,,

انا وش لي في وجع الراس والشك والمحاتاه اكثر من كذا ,, كفايه علي وحده والله ياخذها ابتلش بثانيه ليه ,,

دخلت البيت ,, ولقيت الانوار كلها طافيه ,, دخلت للممر اللي يجمع غرفنا ,, صارت 2 وللحين نور غرفتها مولع ,, استغربت فتحت الباب ,, الا هي في سريرها نايمه ولحافها عند رجولها ,, كتابها كان طايح على صدرها ويدها داخله في شعرها ,, صايره مثل طفله بريئه ,, ذكرتني بفيصل ,, لحفتها وخذيت الكتاب بشويش وحطيته على الطاوله ,, تحركت شوي بس طفيت النور وطلعت ,, ما حسيت تجاها بأي شي ,, الا شي واحد ,, انا عارف اني ضاغط عليها لكن لي اسبابي وكلها فتره وبتعدي ,,,,

*****



من بكره وام نواف جتها مديرة اعمالها لتجهيز الحفلات وطلبت منها تجهيز القصر للعشاء ,, واتفقت معها على تنسيق الوقت وكيف كل ساعه وش بيكون فيها ,,

طلعت نور للجازي في الملحق من بعد الظهر وقعدت معها في غرفتها ,, خصوصا ان نواف قال لنور انه بيطلع لربعه وما راح يجي الا بالليل ,,

كلموا عاليه وفهده وقالوا لهم يجون ,, وقعدوا يسولفون عن اشياء كثيره ,, حاولت الجازي تسأل نور عن طلاق نواف الاول وش سببه لكن نور قالت لها ,, انا ما اعرف بالضبط لكن اكيد نواف بيقولك يوم من الايام ليه مستعجله ,,

جتهم الكوافيره العصر ومسكتهم هي ومساعدتها ,, طلبت من الجازي فستانها ,, وبناء عليه قررت تسوي لشعرها الطويل ويفي على ورى وترفعه من الغره والاجناب ,, نزلت لها خصل على جنب ,, وابتدت بالمكياج اللي اصرت الجازي انه يكون خفيف ,, ,, وصلت ام الجازي واختها مها وجهزوا مهوي معاهم ,,

رفضت الجازي انها تلبس الفستان الا بشال يغطي كتوفها الصغيره لكن الكوافيره اصرت انها تتركه بدون شال بيكون احلى وبتخلي شعرها يغطي شوي من الكتوف لو على جنب ,,



اكتمل الشكل النهائي للجازي ,, صفرت لها فهده ,, وهي تقول

كنك من عرايس الملوك القدامى ,, رهييييبه

نور : صدق متاثره هاذي زوجة اخوي نواف ,, اي ملوك قدماء

فهده : ما تقرين تاريخ ملوك الرومان ااول ماقد شفتيهم في الافلام

نور : ماصار لي الشرف وصوت ضحكنا واصل لبرى ,,

بعد ما لبسوا البنات فساتينهم ,, طلعنا مع بعض نمشي للقصر كأننا موكب صغير يحيط بالجازي ,, اول ما وصلنا للمدخل وام نواف متوسطه مجلسها على الطراز المغربي العريق ,,, دخلت الجازي وسلمت على الحريم واحنا وراها ,,

حسيت العالم منبهرين بجمالها ,,وعيونهم عليها ,, فرحت لها من قلبي مع ان قلبي يقول انها تعاني مع زوجها ,, كلمتني فهده بس مادريت وش تقول ورديت عليها

عاليه : ما سمعتك وش تقولين

فهده : اقولك شوفي الحريم اللي هناك ما نزلوا عينهم منك ,, يمكن يخطبونك

طالعت في المكان اللي تشوفه فهده وانصدمت صديت ما ابي اشوف ,

عاليه : لا يخطبوني ولا شي هذولا بنات عم اللي طلقني

فهده : قطيعه ,, الله يعوضك باخير منه وانا ارد عليها من قلب آآآآمين ,,

استمر العشاء لحد وقت متاخر ,, كان عشاء رسمي مافيه اي رقص ,, وبعد العشاء ابتدى الضيوف يطلعون ,, قعدنا مع الجازي نبي نستانس اكثر وقت معها ,, لكن بعد فتره لاحظت ارتباك نور وهي ترد على الجوال وشفناها تطلع من المجلس تركض

خفنا قامت لها الجازي وهي تسأل الشغاله وش فيها نور اللي ردت عليها فيصل مريض كثثثييير فوق



******

ما قدرت امسك نفسي وقلت للشغاله تدلني غرفة فيصل وانا اركض بسرعه دخلت لقيت نور على طرف السرير وهي تمسك خد فيصل وتقول الحقي جزووي شكل الولد محموم من زمان

عتيقه واقفه عند راسه ,, وهي تقول انا كلمت نواف بيجي هالحين هو نايم بس بعد فتره حسيته يصيح ويبيكي وهو ما يدري بشي مررره الاحرارته مرتفعه

سالت عتيقه وين دواء الحراره ,, فتحت لي درج عنده في ادويه عرفتها بعضها شي للصدر وشي مسكنات اتذكرها لان اخوي حمود قد خذها ,, عطيته المسكن على الاقل تخف حرارته شوي

*****


من قالت لي امي عن عشاها وانا متفق مع سعد اني اجيه ,, ابي استانس شوي اخر مره جيت الفيلا من شهرين يوم راحوا اهلي سويسرا ,,

جيته الا الشله مجتمعه والبنات كلهم فيه ,, وعبير جايه ومسويه فيها انها زعلانه لما سمعت بزواجي ,, سفهتها ,, واول ما شافتني ما عطيتها وجه جتني ركض ,, ظلوا طول الوقت يرقصون ويدخنون ,, واحنا نلعب بلوت ,, ما حسينا بالوقت الا لما شفت امي عتيقه تكلمني وتقول تعال بسرعه فيصل تعبان

مدري وش كان في يدي الا اني طلعت لسيارتي بدون ما احس وانا خايف اوصل البيت والاقي فيصل صاير فيه شي ,,

اول ما دخلت للقصر الا بعض الحريم يركبون سيارتهم ما هموني اصلا وقفت في المدخل ودخلت على طول ركض على الدرج فوق

*****

اول ما عطيته الدواء مسكته مع نور وقعدته على السرير شوي الا بدخلة نواف علينا

اول ما شافني كنه شايف شي استغفر الله بس ويشوف الدواء ويصرخ

نواف : مين عطاه دواء

الجازي : عطيته مسكن حرارته مرتفعه

نواف : انتي وش دخلك اصلا كم مره قلت لك مالك دخل فيه ,, مسك فيصل وهو لسى باقي فيه حراره ,, يالله يمه البسي بنروح المستشفى

تكلمت نور : انا بروح معاك اصبر شوي

نواف : لا وانا بستنى حضرتك لحد ما تبدلين ,,,

خذ فيصل وهو يقول : لو الله فكني من طبها كان ابرك لي ,,

طلع نواف وفيصل بيده وعتيقه وراهم بالدواء وشنطة الغيار لفيصل ,,

مسكت نفسي لا اصيح ,, ما ابي اضعف قدام نور ,, قلت لها امشي اكيد البنات الحين يدورون عنا ,,

نزلت الا فهده وعاليه طلعوا للملحق يأخذون اغراضهم وامي قد مشت ,, دخلت على خالتي وشكرتها على العشاء واستئذنتها ورحت لقسمي وانا الحزن قطع قلبي ,,

فصخت الفستان اللي كل من مر جنبي انهبل عليه وقلت لهم انه ذووق فهده ,,

دخلت وغسلت شعري من السبراي ولبست لي جلابيه حرير ساده ,, جففت شعري وقعدت انتظر ,, ابي اتاكد من نور وش صار على فيصل ,, حافظه رقم نواف عندي من ذيك المره لما تأخر الوقت بغيت ارسل له ,, بس دقيت على نور ,, ما ردت ,, نطرت نص ساعه بعد وصلنا الفجر ومدري وصولوا والا لا وفي الاخير ارسلت له مسج

( ان شالله فيصل احسن الحين ))

ما جاني رد ,, طلعت من الغرفه ودرت في الملحق ماعندي هدف وكل شوي امسك الجوال ,, لايكون الولد تعب من الدواء اللي عطيته

زاد خوفي بس انا متأكده من الجرعه ,, بعد نص ساعه ثانيه سمعت صوت مفاتيح في المدخل ,, كنت واقفه انتظر الا نواف داخل وهو يشيل فيصل ومعاه ادويه ,, مشيت له بسرعه وخذت الكيس ,,

ومشى على طول ودخل غرفته وحط فيصل على السرير ,, كان نايم ,,,

قعد يطالع ولده فتره وحسيت ان شكلي غلط واقفه ,, بس ما قدرت اطلع بدون ما اتطمن عليه ,,

الجازي : بشرني احسن الحين

طالعني بنظره حزنتني الا هزتني من داخل : مدري كيف اشكرك ,, لانك لو تاخرتي ماعطيتي فيصل الدواء كان صار له تشنج ,,

الجازي : مافيه شي تشكرني عليه اللي المفروض اني اسويه سويته ما قدرت اشوفه محموم ولا اعطيه مسكن ,,

وكملت بصوت هادي ,, الحمدلله على سلامته ,, وطلعت من الغرفه ,,

****



طالعت مكانها يوم طلعت ,, أنبني ضميري من قال لي الدكتور انه كويس لحقت على ابنك وعطيته الدواء ولا كان دخل حالة تشنج ,,

حرارته بعد ما شرب الدواء 40 الا يستر قبل الدواء وما بغت تنزل الا ادوية اضافيه ,,


مدري كيف اشكرها ,, قسيت عليها كثير ,, بس ما ودي تقرب عند فيصل ,, خايف من شي ,, ومدري اقدر امنعه والا لا انه يصير ,,


(( الجزء السادس ))



دخلت غرفتي وانا مرتاحه انهم رجعوا من المستشفى بس ما توقعته يجيب ولده هنا ,, ارتحت لما شفت في نظرته وكلامه الامتنان ,, مو عشاني بس اني سويت شي مفيد اسعدني جدا ,, حسيت كلامه لما كان معصب عشان الدوا راح من قلبي ,,

تمددت بس ماجاني نوم ,, حاولت لكن مافي فايده ,, بعد فتره غمضت وماحسيت بعمري ,,

******

قمت ابي اشوف ابوي وينه ,, كلمته وسالته ,, وقال انه في الشغل وما راح يجي قبل العصر ,,

درت في القصر شوي اجزاء كثيره مسكره ,, بس بغيت اتطمن على الأوضاع ,, كم مره يقنعني ابوي يجيب لي حرمه كبيره تقعد معي وارفض ,, احسن لي شغاله ارسلها ولا استحي منها ولاحرمه كبيره اعبلها بشغلي اللي ما يخلص ,,

كلمت عاليه ابي اشوف مودها كيف ,, ردت علي بأنها مشغوله مع امها بيجونهم ضيوف وبتكلم عقب ,,

الجازي يا عمري عليها ,, شكلها البارح خيالي مررره ,, الظاهر اني بفتح بوتيك وبحط فيه فساتين جاهزه ,, انهبلوا على فستان جازي البارح ,, مع اني متأكده ان ابوي راح يرفض اني اسوي شي ,, وكلمته ترن في راسي (( انتي مو محتاجه خليك في دراستك ابرك ))

وفاة امي خلتني اكبر من عمري بسنوات ومحد يصدق اني خلصت سنه اولى جامعه ,,

*****

قمت اشوف حلتي بعد البارح والتعب ,, مدري متى رجع نواف ,, الساعه 5 توعيت ورحت اشوف وش السالفه قالت لي امي عتيقه انهم رجعوا وراحوا للملحق وانه طيب ,, فرجعت نمت ,,

فتحت شنطتي للمره للالف من هذاك اليوم وشفت صورة ماجد وصبحت عليه وبسته على جبهته مثل ما اسوي كل مره ودخلتها في شنطه للمكياج صغيره ودخلتها جوووه عشان محد يفطن لها ,,

دقيت على جزووي ما ردت علي ,, فناديت الشغاله ترتب معي الغرفه ,,, دقيت على عاليه ابي اشوف وش اخبارها ,, لعل وعسى تقول لي شي ,, لكن ارسلت لي مسج سريع ,, اتصل بك لاحقا ,,

******

قمت متروعه لما شفت الساعه 9 وانا مدري وش صار على فيصل وابوه ,, قمت خذت شاور ولبست تنوره جينز مع توب قطن ,, لفيت شعري وعكفته ,,, تعطرت وطلعت ,, كان باب الغرفه مسكر فتسمعت ابي اسمع اي حركه لكن ما فيه صوت ,,

طلعت للمطبخ اللي في الوسط ,, انا اسميه مطبخ بس هو على شكل مطبخ من جنب وتلفزيون وطاولة طعام على جنب ,, ما لقيت فيه احد

رجعت للمجلس الابيض ,, لقيت نواف وفيصل قاعدين فيه وعندهم عتيقه ,, دخلت وقلت

الجازي : السلام عليكم,,

كلهم : وعليكم السلام

جيت لفيصل وهو تعبان والمرض واضح في وجهه : شلونك فصولي هالحين ,,

كلمني بحنان : طيب ,, كمل يشوف الالعاب اللي جايبنها له وقمت وانا اشوف نواف عيونه تلاحقني ,,

الجازي : كيفك يمه

عتيقه : طيبه يا حبيبتي انتي كيفك اليوم ,,

هزيت راسي شوي ورديت عليها : طيبه ,, ما بغيت اطالع فيه احساسي يقول كذا ان عيونه تدقق فيني ,, فبعد شوي حسيت اني بالمره غلط ,, او جودي مو مرغوب فيه ما صاروا يحكون كلش وسكتوا بعد ما دخلت ,, رفعت عيني له لقيته مركز فيني ,, وعلى طول صد ,, وهو يقول ,, خلاص يمه : خذي فيصل للبيت ,, والادويه قولي لنور عنها ,, انا بطلع للشركه اشوف وش صار عندهم وقام وهي تقول له

نور تلاقيها نايمه ,,

نواف : صحيها ,, وقام وطلع من المجلس ,,,



اول ما راح جيت لعتيقه وانا اقول : خلاص يمه خليه عندي انا بعطيه الدواء ,,

عتيقه : ما اقدر يمك اكسر كلامه ,,

الجازي : لا ماعليك قولي له اني قلت لك هو بيطلع للشغل وما ارح يجي الا متأخر ,, انا بهتم في فيصل ,,

شكرتني وقعدنا نسولف لحد ما طلع ,, وبعدها بشوي طلعت عتيقه للقصر وقعدت مع فيصل في المجلس ,,

قعدت معه على الارض ولعبت معه شوي وجبت له قصص وقريت عليه لحد ما جاء وقت الغداء ,, غديته ,, وعطيته الدواء ,, لين حسيته بينام خلاص ,, جبته لغرفتي ودخلته في السرير ونومته ,,,

والله ما سويت هالشي عشان ابوه,, بس احساسي اني ابي اسوي شي زين كان مسيطر علي ,,

قعدت على الكنبه اشوف التلفزيون وصوته واطي مرره ,, لحد ما استرخيت على الكنبه ونمت ,, مدري كم الوقت اللي مر بس توعيت عليه وهو ينادي فيصل وهو واقف عند راسه : فيصل يالله قم فيصل ....

جيته وانا امشي مو مركزه : اتركه ينام ليه تصحيه عطيته الدوا,,,

نواف : مالك حق تجيبينه هنا ,, واذا قلت شي ثاني مره مو تكسرين كلامي ,,فيصل يالله

الجازي : الولد نايم وتعبان ,, لا تصير كذا ,, خلاص انا اول ما يقوم بخلي الشغاله توديه للقصر ,, اتركه لو سمحت ياخذ راحته شوي ,,

طلع من عندي وهو يتنهد بقوه ,, وده يمكن يكفخني مدري عنه ,,,

قعدت على طرف السرير وانا اطالع فيصل ,, حبوب الولد بشكل ما تصورت ,, والشي الحلو فيه انه دخل معي بسرعه ما حسيت انه ما يبيني ,, انا متأكده لو ابوه قال له شي عني راح يتأثر ,, لكن كثر الله خيره على قسوته ماخلى ولده يكرهني ,,,

تمنيت للحظه انه ولدي وحزنت منه انه ماله ام تربيه ,, مهما كان الجده والخالات والعمات ما يقصرون ,, لكن الام غييير ,, حزنت من نفسي ومن معاملته لي ,, مو راضي لو يتنازل شوي عن غروره ,, شايف حاله ,,

ما حسيت بالدموع الا امتلت في عيوني ,,

رجع ثاني لحد ما وقف عند فيصل ,, مدري ليه رجع ,, حاولت اشوف ساعتي اللي عند الطاوله واضبط وقتها ما ابيه يشوف دموعي ,,,

نزل شعري على وجهي بطريقه حجبته مني وارتحت اكثر ,, بس لحظه وشفت رجله عندي ورفعت راسي له ,, طالع عيوني ,

نواف : انا ابيك تكونين متعاونه اكثر من كذا ,, انتي عارفه وضعنا ,, ومو انا اللي بفهمك اياه ,, فيصل له وضعه الخاص وما ابيه يتعلق بحد مصيره معروف في هالبيت ,, فاهمه علي ,,

من بين دموعي قدرت اقول له ,, فاهمه ومشيت من عنده لغرفة الملابس وسكرت الباب وانا ابكي حظي المعثور ,,, بكيت لين الله شاف لي ,, تعوذت من الشيطان وقمت وغسلت ,, رجعت لغرفتي لكن مالهم اثر لا هو ولا ولده ,,, اختنقت زياده وحسيت اني منبوذه منهم مع اني مو ناقصني شي ,,

*****

صورتها ما تفارقني ,, حسيت للحظه اني بحضنها لما شفت دموعها ,, سوت كثيير عشان فيصل ,, بس ماودي يتعلق فيها ,,

تغيرت جدا في السنوات الاخيره ,, كرهت نفسي وتصرفاتي ,,بس تعلمت بعد تجربتي ان الشده في كل شي تجيب نتيجه ,,

,,, فجأه وانا اسوق جاني طيف ابوها وهو يوصيني عليها ,, اظن الشي الوحيد اللي سويته اني عيشتها عيشة ملوك ,, لكن تعاملي معها مقدر اغيره ,,

*****

يمر الوقت ببطئ ,, اتصلت على فهده تريحني بكلامها شوي ,, وتخليني احس ان الدنيا حلووه ,, اول ما سمعتها حسيت اني ببكي وما قدرت امسك صيحتي ,,

فهده : لاااااا انتي مو طبيعيه ,, اقدر اجيك

الجازي : تعالي انتظرك ,,

قمت وغيرت ملابسي ,, وجهزت المكان ,, بخرت غرفتي ,,وساعه الا هي عندي ,,

دخلنا في غرفتي ,, وانا مو مصدقه انها معي ,, اول ما قعدنا على الكنبه وفصخت عبايتها ,, جبت لها عصير ,, وقعدنا نسولف

فهده : انتي مو مرتاحه صح

بكيت من قلب هالمره ودي حد يساعدني وافضفض له ,, ودي حد ائتمنه على سري ,, ظلت فهده تهدي في جازي لحد ما ارتاحت وقدرت تحكي عن زواجها وظروفه اللي تم فيها ,,

طول الوقت وانا احكي ما قاطعتني فهده ,, مستمعه لي ,, صحيح اصغر مننا كلنا ,, لكن ما شالله عليها اتزان تحسدها عليه ,,

بعد صمت طويل مننا ,,

طالعتني فهده بهدوء : نواف ينحب ولا لا

الجازي : مدري

فهده : لا تقولين مدري انتي لو شفتيه بدون ما تعرفين ظروفه ذي بتحبينه ينقبل العيشه معه اقصد

الجازي : مافيه شي ولا شي ناقصه بس كم صار لي معه اسبوعين ولا هفت نفسه علي ولاجاه فضول ابدا يقرب مني ,, هو ناوي يطلق يا عمري ,, كثر الله خيره الله للحين محافظ علي ,,

فهده : حبيبتي بصراحه انتي سلبيه

الجازي : وشو صاحيه انتي

فهده : نعم صاحيه واصحى منك ,,, شوفي الرجال عنده سبب يخليه يسوي كذا وهو اللي شرط وانتي قبلتي ,, تجين انتي ترفضين كذا انتي تقولين ما ابيك ,, لا وتمصلحتي وسددتي دين ابوك من جيبه ,, وش حصل من وراك يا قلبي علميني ,, لا وكثر الله خيره زين اللي مخليك كذا عشان تشوفين حالك مع احد ثاني ,, عز الله انه ما قصر ابد

الجازي : الحين ابيك عون تصيرين فرعون ,,

فهده : ما خلصت حكيي ,, انتي فاهمه اللي قلته كله واضح ,, علميني وش دورك انتي ,,

الجازي : كيف يعني ,,

,,انتي تحسبين انه بذا السهوله ,, مو تارك لي فرصه , ولده ذاك اليوم مرض كبر السالفه ,, وش اسوي يعني ,,

فهده : لا حبيبتي المطلوب هو مو ولده ,, يعني ليه ما تتقربين له ,, تسوين له حركات يعني انك تبين رضاه ومن سوالف الحريم

الجازي : لا بالله منتي صاحيه الحين واحد على قولته ما يتنزل لاشكالي تبين اذل نفسي له ,,

فهده : والله يا حبيبتي انتي من كنتي عنده ماحرم نفسه منك وانتي حلاله بس العله فيك انتي

الجازي : حرااام عليك وش اسوي اكثر من كذا انا طقت كبدي وانا صابره رفض الجامعه رفض ازوركم ,, بيت اهلي هو بيوديني مدري كل كم ,,

انا مدري وش اسوي ,, شوري علي والله محتاره ,,

فهده : والله يا حبيبتي ما اقدر انصحك اكثر من رسولنا صلى الله عليه وسلم ,, (( كوني له امة يكون لك عبداً))



******


كلمت امي ابي اخطب نور ,, وضاق صدرها مررره ,, تكلمت عن مستواهم المادي ويمكن ما تقبل وانت ما تنرد ,, البنات كثار ,,

لكني اصريت ,, فناديت عاليه ,, ودي اقولها عن نيتي ,,ناديتها واول ما قعدت ,, سألتها : وش رايك بصديقتك نور

عاليه : من اي ناحيه يعني

ماجد : نور فتحي مخك شوي ,,

عاليه : هااااااااا لاتكون تخطبها

ابتسمت من غير ارداه : وليه لا بترفض يعني ولا ايش

عاليه : وشمعنى نور بالله ,,

ماجد : ابوها انسان محترم مره ,, وفكرت اني اناسبه

عاليه : بس

ماجد : وشقصدك يعني

عاليه : انت قد شفت نور ,, تلخبطت مادريت وش ارد عليها ,,

ماجد : هاا لا بس من كلامك عنها وحبك لها جاتني رغبه اخطبها ,,

عاليه : بصراحه نور بنت رووعه ,, لكن مدري عن اهلها ,,

ماجد : اتوكل على الله يعني ,,,

كلهم: توكل على الله ,,,

*****

مر اسبوع كامل,,,, البنات داوموا بالجامعه ومشغولين مع دراستهم ,, طلبته اروح لهلي قال انا مشغول كم يوم خليه لين افضى ,, صرت كل يوم الضحى اروح لخالتي في القصر واتقهوى معها ,, حسيتها حبتني وسولفت لي عن نواف كثيير ,,بعد كم يوم اصرت اني اقعد معها لحد ما يجي عمي واتغدا معهم ,, فصار روتين ذاك الاسبوع اجيهم قبل الظهر بشوي واقعد معم لحد الساعه 2 ونص اطلع قبل يجي نواف ,, في اثناء وجودي يجي فيصل وصرت اسولف معه واسئله عن المدرسه ,, ووراني ورقه من مدرسته تبي تقابل ولي امره ,, فقررت اني اروح بس مدري كيف بقول لابوه ,,

صرت احل معه الواجب بعد ما يطلع ابوه العصر ارسل له الشغاله ونقعد نحل لحد ما يخلص كل شي ,, واذا جات الساعه 8 اخليه يرجع ينوم بغرفته بعد ما اعشيه واخلصه ,, هو صحيح اسبوع بس احس ان حنا عرفنا بعض من زمان وقوت علاقتنا بطريقه عجيبه ,, وكل ما سويت شي شكرت فهده لانها عطتني دفعه اقوم بشي ,, المشكله اني اسوي كل شي من وراه ,, بس يالله ربي ما راح يضيعني ابد ,,

قررت اخذ امي عتيقه ونطلع للمدرسه اشوف وش يبون ,, ما راح اعلمه ,,

انتظرت لما تأكدت انه في الشغل وبعدين طلعنا للمدرسه ,,اول ما وصلت للاداره سألوني انتي امه وقلت لهم اييه مدري ليه بس ودي اكون امه ,,

قالت لي الأبله ان فيصل دايم سرحان في الصف ومو متفاعل مع زملاءه ,, وكم مره يطلب اذن يروح للممرضه يشكي من الم في الراس ,, من كلام الابله فهمت انه مافي اهتمام في البيت يمكن ولازم يصير تواصل عشان تنحل مشكلة فيصل ,, بعد ما وعدتها اني راح ابذل جهدي معه ,, طلعت مع عتيقه ورجعنا البيت ,, وانا ناويه اكلم نواف في المشكله ذي ,, بالرغم اني مهتمه فيه الايام اللي راحت ,, استغربت الشكوى ذي ,,

واحنا للحين بالطريق رن جوال عتيقه واول ما رفعت الخط : سمعتها تقول , ايه احنا لسى طالعين من المدرسه ,, ايوووه ,, الا لحظه

عطتني السماعه وانا عارفه وش التهزيء اللي بيجيني ,,

نواف وبصوت مرتفع شوي : ممكن اعرف مين عطاك اذن تروحين للمدرسه ,,, لا وامه بعد ,, انتي متى بتفهمين اني ما ابيك تتدخلين في ولدي ,,

لكن الظاهر انه ما يصلح اتصرف الا بحل واحد وسكر السماعه وانا اغلي ,, الحين هذا جزاتي ,, ما سويت شي يعصب عليه ,,

يعني بدل ما يساعدني نحل مسالة الولد طايح فيني تحطيم ,, يا كبرها عند الله يا نواف سواتك فيني ,, صديت اشوف الجهة الثانية ورجعت الجوال لعتيقه اللي ما بدر منها اي شي ,, ما راح تقوم ضده لو انطبقت السماء على الارض ما راح تقول غلطان ,,,

وصلنا القصر ونزلت عتيقه عند المدخل وانا كملت للملحق تفاجأت ان سيارته عند المدخل ,, الا هو كيف عرف اني رحت للمدرسه ,,

استجمعت قوتي كلها عشان اوجهه ,, ودخلت

اول ما خطيت كم خطوه طلع لي من باب المجلس ,, نزلت طرحتي على كتفي وطالعته وانا احس لو بيقول لي كلمه برد عليه بعشر ,,

نواف : انا ما قلت لك لا تطلعين بدون اذن

الجازي : شي مهم لازم اروح ,,

نواف :كلموني المدرسه بعد ما طلعتي وقالوا انك نسيتي جوالك على الطاوله ,,

الجازي : هااااا

نواف : بس الاهم من كذا انتي لو ما نسيتي جوالك ,, شلون تخبين عني موضوع ما يخصك اصلا ,,

الجازي : انا كنت ناويه اكلمك عشان لازم تنحل هالمشكله بسرعه

نواف : لا والله مصلحه اجتماعيه والا دكتوره نفسيه

الجازي : يا ليتني دكتوره كان عالجتك من عقدك النفسيه ,, ما وعيت بنفسي الا طايحه على الجدار من قوو الكف اللي خذته ,, قعدت على الارض مو مستوعبه اني انطقيت ,, اول مره في حياتي اخذ كف ,,جمدت عيني الا تحجرت ,, ما رضت نفسي اني اضعف ,, قمت وانا احاول ما اطيح ,,

الا هو يقول : جهزي نفسك بوديك لهلك يالله ومشى من عندي وانا احس الدنيا سودا ,,,

مدري كيف وصلت غرفتي , معقوله خلاص هاذي نهايتها ,, يعني مافيه رحمه في قلبه ,, انا وش سويت الا اني قمت باللي اشوفه زين ,, بغيت اني انجز شي ,, هالمره كل اللي سويته عشانه ,, ابي يحن قلبه علي ,, لكن خساره ,,

مدري وش اسوي فكرت في مشاعر ابوي ,, اكيد بينصدم اذا شافني ,, ما راح يتوقع ابدا ,,

قعدت مو عارفه وش اسوي,, ظليت على وضعي قاعده في غرفتي وبعباتي على الكنبه ,, اطالع في المجهول مدري شكثر مر علي ,,

*****

تحسفت اني ضربتها يعني كنت ماسك نفسي منها وتاليتها اضربها ,, ندمت بقوه على اللي صار لكن طريقتها حدتني على كذا ,, مدري جهزت حالها واالا لا ,, بغيت ادخل عليها لكن لا خلها كذا ,, اكيد اول ما تخلص بتجي اوديها ,, ,, دخل علي فيصل جاي مع الشغاله ,, ومعاه جوالها وهو يسالني : وين خالتي ,,,

نواف : عطوك جوالها ,,

فيصل : اي الابله قالت لي قدام العيال عطه امك ,, وقالت لي امك حلووه مثلك ,,

نواف : وانت وشقلت لها

فيصل : قلت شكرا بس انبسطت انها امي ,, عشان الاولاد كلهم عندهم ام الا انا ,, من اليوم يبا هي امي طيب ,,,

نواف : لا يا حبيبي هي مو امك ,, وبعدين هي عندها شغل وبتروح لأهلها للحين ما كملت كلامي مشى من عندي بسرعه لحقته الا هو يدخل غرفتها ,, شفتها جالسه على الكنبه بأحباط ما شفتها كذا من خذتها ,,

دخل فيصل وهو يقول لها : صح ما تروحين ,, صح ماعندك شغل ,, انتي ما تتركيني ,, انتي وعدتيني تحلين معي الواجب كل يوم ,,

مسكته وضمته لها بقوه وهي تشهق ,,بشكل ما توقعته انا بنفسي ,,

الجازي من وسط دموعها : انا بروح لأن ابوي مريض ,, ابي توعدني انك تدرس زين عشان تصير احسن واحد في الصف وتاخذ الاول طيب

فيصل : لا لا ما تروحين ابوك عنده ام انا ماعندي ,, هنا ما قدرت امسك نفسي ودخلت

نواف : فييييييييييييصل بصوت عالي شويه ,, يالله ماريا تنتظرك برى ارجع للقصر بجيك هالحين

ووقف يطالعني ووقفت هي بعد ,, مسكها فيصل وهو يقول :لا ما تروحين لاااا,,

الجازي وهي تقاوم دموعها :,, ضمته بسرعه وطلعت قلم من شنطتها : اكتب بذا يخليك تخلص الواجب اسرع طيب يا عمري ,,

فيصل بصياح هستيري ويمسك عبايتي : لاااااا لاااااااا ما تروحين ,, وقعد يصيح ووجهه للكنبه

تقطع قلبي عليه وجيته ومسحت شعره : فيصل خلاص لا تصيح عشاني لاتصيح

فيصل : اوعديني ما تروحين ,, ارجوووك انا ابيك ,, انتي امي ارجوووك

لحد هنا خلاص ما قدرت اقاوم صياحه ومسكته بين ايديني وضميته بقوووه

استجمعت قوتي كلها ووقفت وطالعت ابوه بنظره مدري كيف جتني الشجاعه اني انظر له بهاوتكلمت وصوتي ثابت

: انا مقدر اروح وفيصل كذااا ,, انا بقعد هنا وقمت ما ابي اسمع معارضته لكلامي ,,

الجازي : فيصل تعال غسل وجهك حبيبي يالله قوم خلاص انا معك يالله

قام فيصل ومسك يدي ومشى معي جووه غسلت وجهه وضميته اكثر وطمنته اني معه خلاص ,,,,

******

دخلت مع فيصل داخل ,, ماكان عندي القوة اني امنعها تضمه ولا تاخذه بين ايديها ,, فيصل محتاجها وما قدرت اني اكسر بخاطره

مقاومتي عنده تنهار ,, فراقه عن امه اثر فيه ,, اللي ما اعرفه هو متى تعلق بها وانا احاول قدر الامكان ابعدهم وش صاير من وراي ,,,

طلعت متضايق من الوضع ككل ومتشتت ,, اللي خايف منه صار ,,

فيصل بدى يتعلق فيها ,, واحنا لسى في البر ,,,

******

وقفت سيارتي بعد صلاة العشاء عند مجلس ابو نواف ,, سئلت وقالوا لي على طول بعد العشاء مباشره موجود ,, دخلت وانا اسمي وان

الله يحقق مطلبي ,, اول ما شافني الا هو يهلي بي ,, وقعد معي ,, متواضع بدرجه كبيره وهالشي ريحني ,,

بعد فتره ومع كثرة الناس طلبت منه اني اكلم على جنب ,, قلت له اني ابي بنته نور ,, قعد يفكر شوي ,, وفي الأخير قال لي كلام اسعدني ,, انت رجال تنشرى بس اشاور الاهل وارد عليك ,,,طلعت من عنده وكلمت عاليه ,, وقلتها لها عن اللي صار ,, انا متأكد انها راح تكلمها تقولها ,, تمنيت الايام تجري بسرعه ويجمعني بها بيت بسرعه ,,,

******

انتظرت ابوي يجي من الشغل خلاص موحاله لازم اخذ منه كلمه عشان اكلم عاليه مو يتردد بعد ,,

كلمته ولما قال لي انه عند الباب نزلت الدرج بخفه ابي استقبله ,, لقيت الشغالات واقفين في المدخل يغيرون الورد ,, استعجلتهم وفتحت الباب لما شفت السياره دخلت ,, دخل ابوي وهو يقول

الوليد : لااا شكلك اليوم نشيطه ,,

فهده : خلصت دوامي بسرعه قلت اجي واسوي شي مفيد ,, غيرت تشكيلة المدخل وطلبت من الشغالات يغيرون الورود ,, ودي اعزم رفيقاتي ,,

الوليد : زين تسوين غيري جووك انتي بالحالك وانا اهتم لك كثير خصوصا اذا صرت مشغول ,, افكر فيك مررره ,,

فهده : يابااا وش رايك بالموضوع اللي قلت لك

الوليد : للحين ما يأستي ,,

فهده : نووو ,, يبا انا بكلمها واذا هي موافقه بنخطبها لك ,, تكفى يبا وافق ,,,

الوليد : بس مو صغيره ,, انا ابي وحده في الثلاثين على الاقل تتناسب مع عمري

فهده : يبا مو شرط احيانا الصغار اعقل مو قاعده يبا ,,من كان اكبر اعقل ,, اهم الشي البنت الاخلاق ,,,

الوليد : خلاص شوفي وشتقول وبعدين نتفاهم ,, طرت من الوناسه وانا اسمعه يعطيني الضوء الاخضر ,,

******



طلعت من البيت طفشان وما رجعت الا متأخر حتى القصر ما دخلته ,, رحت للملحق على طول ,,,

كلمت امي عتيقه ,, وقالت لي ان فيصل رجع من الملحق الساعه 8 ,, سكرت منها وبالي رجع لما رحتل لامي عتيقه المغرب وانا اسألها عن فيصل وجدوله هاليومين ,, استحت مني وخافت اني اعصب وتحت الحاحي عليها علمتني ,, ان الاسبوع اللي راح كلها ,, تجي الجازي ,,, الظهر وتقعد معهم والعصر ترسل على فيصل تحل معاه واجباته ,, ,, فكرت هي ليه تسوي كذا ,, اختي نور ما تهتم في فيصل والواجب كذا ,,

هل هي تسوي كذا تبي تلفت انتباهي ,, شعور بالراحه انها مهتمه في فيصل غمرني ,, لكن نتائج الشعور بعدين ما قدرت احددها مع غموض مشاعري ,, فكرت في مشاعري تجاها ,, مع انكر انها حلووه مو حلوووه الا تدور الراس ,, بس انا متشبع وعندي اللي مغنيني وتجربتي مع الزواج اكس ,, وخوفي ابدي حياه جديده مسيطر علي ,, ,,

دخلت الملحق ,, لقيته هدوء والانوار مطفيه الا من نور المدخل ,, صارت الساعه 2 ماجاني نفس اكل شي عند سعد ,,, فمريت المطبخ اخذ لي عصير ولا حليب حاس بالعطش ,, دخلته وتفاجأت انها قاعده تشوف التلفزيون على الكراسي الجانبيه ,,

كانت قاعده بطريقه كنها بردانه الظاهر المكيف بارد ,, اول ما شافتني قامت ,,

الجازي : مساء الخير

نواف : مساء النور ,, تحركت للثلاجه ابي عصير اوي اي شي يروي العطش ,, فتحت بابها لقيت اشكال والوان ,, قربت عندي وسالتني

الجازي : تبي تاكل شي

نواف : لا

ما طالعتها وحبيت اني اخدم نفسي بنفسي ,,

طلعت علبه عصير برتقال ,, وخذيت لي كاس وصبيته في ,, وهي في مكانها ما تحركت ,, استغربت منها ,,

خذيت الكاس بطلع لغرفتي ومشيت واول ما وصلت الباب الا هي تناديني بصوت هادي ما بغى يطلع

الجازي : نواف

التفت لها وهي تحاول تتكلم وتلتفت كل شوي بدون ما تشوف عيوني

الجازي : ابي اكلمك بموضوع فيصل

بصراحه ما كان ودي اقعد معها دقيقه زياده لاني خفت على نفسي اضعف قدامها في لحظه جاني هالشعور ,, مع اني من يوم تزوجتها ما حسيت بذا ابد ,,

لكن من قالت فيصل تذكرت اني ما سالتها وش قالوا المدرسه ,,

رجعت لها لحد ما خذيت كرسي طاولة الطعام وقعدت وانا اطالعها بنظرة جيبي اللي عندك

خذت كرسي وقعدت وتكلمت بهدوء : انا مدري وين ابتدي ,, لكن الشي اللي بقوله ان فيصل محتاج اهتمام وبين عليه الشي ذا في الصف

نواف : وانتي اللي بتعطينه هالحنان على ما اظن ,, قلتها بطريقة تريقه

صدت الجهة الثانية مدري ما تبيني اشوفها والا تجهز كلام بتقوله ,,

رجعت تشوفني وعيونها تبرق ,, انت قدمت لي خدمه كبيره وسددت دين ابوي ,, مدري كيف اقدر ارد لك وانا نقضت اتفاقي معك ,, بس اللي من كل قلبي اقدر اسويه وتعطيني فرصه شوي اني اهتم في فيصل ,,

نواف : واذا انا مو حاب هالشي

الجازي وهي تاخذ نفس عميق : كذا انت تحطمني ,,, طالعت تحت وما رفعت عينها ,, وظلت هاديه ,, هدوءها جاز لي ,, بعد فترة صمت ,, وانا عيني عليها بشوف وش نهايتها ,, شفت خطين من الدموع على خدها وهي مازالت تطالع تحت

نواف : وش سبب هالدموع ,, لذا الدرجه فيصل يهمك

الجازي كانت ماسكه نفسها ,, : اذ يهمك تعرف ,, يهمني فيصل جدا

وقفت وحسيت اني مصختها: وابو فيصل وش موقفه من الاعراب ,,, ما توقعت انها بترد علي

الجازي : الله يخليك له يارب,,

قمت مشيت ابي اروح غرفتي ,, واول ما جيت بطلع التفت لها ثاني : كل شي بثمنه والا ؟؟

ابتسمت ابتسامه عذبه ,, وصدت للجهه الثانيه ,,

شكلي خربتها معها ,, واضح علي ,, زين ما قلتها لها تعالي معي يالله ,, بس بسمتها رهيبه ,,

*****



اول ما راح قعدت على الكرسي ثاني وانا ركبتي ترتجف من ردة فعله ,, توقعته يزعل ولا يعصب مثل كل مره ,, ولا يكون هدوء ما قبل العاصفه ,, لكن احساسي ما يخيب ,, هو ارتاح لطريقتي مع فيصل ,, ولو انكر هالشي ماعلي منه ,,

بس وش قصده كل شي بثمنه ,, هل يقصدني انا ,, صدق اني بزر ,, اكيد يقصدني وفيها ثنتين ,, اول ما طرى علي انه ممكن يفكر فيني خذيت حالي ومشيت لغرفتي وانا ارتجف ,, وقلبي يرقع بقوه ,, حتى لو زوجته ,, شي مخيف انك مع رجل في مكان واحد ,,

دخلت وانا احمد ربي انه مسكر غرفته ,, سكرت بابي بالمفتاح ,, وتطمنت اني وصلت بالسلامه ,, تسندت على الباب وانا اخذ نفس عميق واقول بصوت عالي : الحمدااااااااااالله وطالعت قدام

الا هو في سريري وصوت ضحكته صمت آذاني : لذا الدرجه انا اخوف ,,

******

,,,

جيت برسل للجازي مسج ,, ابيها بكره ضروري تروح معي لعاليه ,, ابي اكلمها في موضوع ابوي ,,

بس ترددت شفت الوقت متأخر ,, ويمكن حتى نايمه ,, اجلت الفكره لبكره اتصل عليها واقول لها كل شي ,, صارت الساعه 3 ماجاني نووم فرحانه بأبوي انه معزم وماعنده مشكله اذا عاليه موافقه ,, خذيت جوالي احب العب فييه لعبه تسليني شوي ,,

الا يجيني مسج من نفس الرقم الكريه : (( اذا سهرانه ابي اقولك شي ))
صدق ما يستحي ,, ما عنده دم ماعنده ذوووق ,, ماله خوات ,, وش يبي ذا ,,

مرت ربع ساعه الا هو متصل ,, مره ومرتين وثلاث احس خلاص ودي اطيح فيه سب ,,

فهده : نعم

سعد : الله ينعم عليك ما بغيتي ترفعين السماعه

فهده : اقول ,, انت ماعندك خوات

سعد : الا

فهده : منت خايف عليهم

سعد : الا

فهده : مو خايف حد يسوي لهم نفس اللي تسويه لي

سعد : الا

فهده : اجل وش تنتظر حضرتك لين حد يجازيك بأفعالك ,,

سعد : تصدقين ولا وحده كلمتها قالت لي كذا ,,

فهده : شوووف ,, قسم بالله واللي رفع سبع ونزل سبع لا ترجع تتصل ثاني اني اقول لابوي عنك فاااهم

سعد : خوفتيني ,, امااا عاد ,,

فهده :..........

سكرت وانا معصبه على نفسي وعلى تصرفي معه المفروض سفهته بس فيه ناس ما تجيبهم الا العين الحمرا

والله مصدق عمره ,, البنات تارسين البلد وش يبي بي ,,,, اووووووووف صدق مغثه ,,,



******

تسحبت بشويش ,, ما ابي يحس فيني ,, دخلت غرفة ملابسي ,, سكرت الباب بهدوء اكثر ,, وقعدت على الكرسي ,, استرجع اللي صار ,, حسيت نار في خدودي ,, شفت نفسي في المرايه ,, مسكت شعري شوي رجعته لورى ,, مسكت خدودي ,, طالعت نفسي ,,

احراااااج ,, ياليتني ما سمعت كلامك يا فهده ,, وش بيقول عني هالحين عز الله بيقول ما تستحي ,, وااااخزياااااه ,, يا فشيلتي منه ,,

حسيت بضميري يكلمني : انتي ما سويتي شي غلط هذا زوجك وحلالك ,, وااااااااااااو هذا بلا بوك ياعقاب ,, ما دريت من الاحراج وش اسوي ,, يا ما وقفت ,, يا ما قعدت ,, اخر شي قعدت على الأرض وتسندت على ركبتي ,, وغمضت عيني شوي ابي ,, اهدى من احراجي اللي ضيق علي ,,

حسيت بخياله يطالعني ,, وضحكته اللي سحرتني ,, معقوله له وجه ثاني يخفيه عشان يبين شديد ,, وين اقدر اشوفه بكره ,, ماااالي وجه وبس ,, الحقيني يا فهده ,,,,

****

قمت الصباح بروح للشغل ,, دخلت المطبخ بتريق ,, بالعاده ما اشوفها ذا الوقت ,, بس تمنيت انها تكون موجوده ,,

خاب ظني ,, شفت الفطور مجهز كالعاده ,, وقعدت افطر ,, لقيت مسج من ابوي ,, يبيني اليوم الظهر في موضوع مهم ,, خير ان شالله ,, اتصلت عليه ولقيت جواله محول عنده اليوم عمليات ,,

رحت لشغلي وانا خيال شخص واحد يحتويني ,, معقوله افكر فيها برغبه والا حب ,, ما اؤمن ان الحب من اول نظره ,, الحب يجي بعد معرفتك للانسان ,, بس من دخلت البارح وهي على الكرسي فكرت فيها وخفت اضعف ,, تطور الأمر معها بسرعه ,, ما قدرت اسيطر على الوضع معها ,, لكن فيها شي شدني ,, شي غريب ,, ما حددته احسه غير واضح بس مسيطر علي جدا,,,,

((الجزء السابع ))


طالعت نفسي زين في المرايه ,, شكلي ناعم ,, لاكحل ولا شي بس جلوس خفيف ,, لبست تنوره ,, معها بلوزه قطن مشغوله بالدانتيل على قصة كورساج ,, ورفعت شعري على ورا وخليته على طوله ,, لبست عبايتي ورحت لخالتي اسلم عليها ,,اول ما وصلت لقيت عمي عندها مو عوايده ,, وشفتها متوتره شوي ,, ظنيت في كلام خاص بينهم ,, بعد ما سلمت طلعت ادور امي عتيقه عشان ياخذون راحتهم ,,

قالت لي الشغاله انها فوق ,, ما قد رحت فوق الا لغرفة فيصل ,, ونور ,, طلعت نور لسى ماجت من الجامعه ,, دخلت غرفة فيصل ,, لقيت عتيقه تحوس في ملابسه واغراضه ,,

الجازي : مرحبا يمه ..

عنيقه : هلا والله حبيبتي وشلونك ,,

الجازي : ابشرك تمام ,, وشفيك ترتبين تبين مساعده ,,

عتيقه : يمك ما اعرف لبس فيصل ذا في ذا ,, له بنطلون يقول عليه صورة سياره حمراء ما لقيته ,, صار لي يومين اذا جابوا لبسه ادور له ما لقيته ,,

قربت منها وحسيت بشعور اني اعيد ترتيب كبته مره ثانيه ,, بس يمكن اخليها بكره ,, هو بيجي الحين من المدرسه وبيعفس المكان ,,

ما خلصنا كلامنا الا هو داخل ,, ومعه شنطته تشيلها شغالته ,, اول ما دخل وشافني جاني ركض وهو يلمني

فيصل : ابي اروح الالعاب

الجازي : الحين مو وقت اللعب لازم تبدل وتتغداء يالله حبيبي عشان ااقرا معك القصه ,,

فيصل : لا ابي تلعبين معي جيم

الجازي : ابشر يالله ,,

عتيقه : فيصل يالله ملابسك جاهزه تعال احممك يمك ,,

الجازي : خلي عنك انا بحممه ماعندي شي ,,

عتيقه : بيلعوزك يا بنتي هذا يطول وهو يسوي بحر على قولته ,,

الجازي : ما عليك انا بخلصه بدقايق ,, حطيت لبسه على السرير ,, وخذيته للحمام ,, رفعت تنورتي فوق ,, ورفعت كمي ,, ووسط معارضته لطريقتي الا اني ما تركته على راحته وغسلته بسرعه وسط صراخه من الشامبو ,, يا حليلهم البزارين كلهم نفس بعض ,,

لفيته بفوطه كبيره ودخلته غرفة الملابس وقلت له ينتظرني ,, وطلعت ابي اجيب اللبس الا بنواف قاعد على السرير وجوالي في يده ,,

ما توقعت ابدا انه يجي هالوقت عشان كذا خذيت راااحتي ,, وقفت احاول انزل لبسي تحت شوي ,,

طالعني :بهدوء : يعطيك العافيه ,, اكيد تعبك ,,

الجازي : لا بالعكس ما خذيت معه دقايق ,, مديت يدي ابي اخذ اللبس ,, الا بيده اسرع ليدي ,,

وقف مقابلني ,, حسيت بيده تمسك خدي ,,

نواف : انا ممتن لك ,,

الجازي : لا تكبرها وشدعوا فيصل مثل..... ,,حسيت اني مخنوقه مقدر اقولها ,, اخاف يحسب اني اتميلح له عشان البارح ,,

نواف : ياليته ولدك صحيح وتنهد بقوه ورمى جوالي على السرير وطلع فجأه ,, هو يعيش صراع ميه في الميه ,, عنده مشاكل مليون في الميه ,, بس مين يقول لي ,, امه تلف وتدور عنه ما قالت الا اخلاقه وكرمه وطريقته وحنانه معها ,,,

ونور رفضت تعلمني وش صاير مع الاولى ,, فجأه حسيت بغيره لما تذكرت انه كان عنده زوجه قبل ,, هل لأني صرت زوجه بمعنى الكلمه والا شي ثاني ,, يووووووه نسيت من فيصل ,, لبسته وجففت شعره ,, عدلت شكلي اكثر ,, ونزلنا تحت للغداء ,,

سمعت نقاش حاد ,, وصوت عمي مرتفع شوي وخالتي ترد عليه بصوت اعلى ,, ما بغيت ادخل عليهم ,, قلت للشغاله تجيب شنطة فيصل للملحق وطلعت من القصر بعد ما لبست عبايتي ,, بس فيه شي غريب ,, اسمعهم يقولون اسم نور كل شوي ,,,

*****

مدري شفيني مخنوق ,, خايف ابو نواف يردني ,, ما فارقني طيفها من ذاك اليوم ,, ولا اتخيل نفسي الا معها ,, طلعت من الشغل ,, ومريت الموقع اللي صار لي حادث عنده ,, ابي اشوف وش صار على الفيلا لما اكتملت ,, لقيت بجنبها مسجد ,, دخلته وتوضيت وصليت تحية المسجد ,, خذيت المصحف وقعدت اقرا شوي ابي نفسي ترتاح من هالهم ,, مو متطمن ,, عاليه قالت لي شكلها ما تدري عن شي ,, كم مره ابي افتح معها موضوع بس وواضح ما عندها خبر ,,استغربت من كلام عاليه ,, لا يكون ماعطاها خبر ,,,,

رفعت يدي لربي انه يجعلها من نصيبي ,,

*****

رجعت ابي اخذ شنطتي نسيتها جوووه ولسى ما دخلت اسمع نواف يحكي

نواف : يمه انتي وشفيك على الرجال ,, مو ناقصه شي ,, وبعدين ابوي ما قصر وسأل عنه ,, ترى الماده مو كل شي في الدنيا ,, شوفيني انا ,, يعني مرتاح هذاني طلقت والثانيه الله العالم وش بيصير معها ,, بتكون متربيه ولا نفس اللي قبلها ,,

اذا الرجال زين خلاص لا تردينه

ام نواف وهي تحاول تمسك اعصابها : انتوا مو فاهمين ,, بنتي متعوده على مستوى معين ,, تاخذ واحد مو مستواها بتتعب وتتعبه معاها ,, بالله فكر هل سهل عليها تغير حياتها من نمط الى نمط ثاني غييير واقل بسهوله ,,

ابو نواف : خلاص ,, انا صار لي افكر وانتي مو راضيه تسهلينها علي ,, برد عليه ,,

******

رجعت بسرعه ما بغيت اكمل ,, ابي اتذكر متى نادني باسمي ,, ولا مره من خذته نادني ,, وشلون متربيه ,,ما فهمت عليه ,, احسه يتكلم بألغاز ,, بس ليه حسيت اني ما اعني له شي ,, حتى بعد اللي صار لي معه البارح ,, يمكن شاف اني زوجته ومافيها شي انه يملكني واني حق له ,, بس لاااااااا ,, هو يحسب اني جدار ما احس ,, ,, خذت فيصل وكملنا طريقنا للملحق ,, خذته للمطبخ وحطيت له غداء وقعد ياكل وانا اشوفه ,, حاولت ادخل معه في الجوو , بس مااااش عقلي هناك عنده ,, وشو الموضوع اللي يتكلمون فيه ,,

ما فهمت لاني ما سمعت من الاول ,, بس نور لها دور في الموضوع ,, لايكون حد خاطبها ,,

اول ما قرب فيصل يخلص دخل علينا ابوه وانا احط له لبن في الكاس ابيه يشرب عشان ينام شوي يريح ,,

نواف : والله يا بختك يا فيصل حد مهتم فيك مو مثل ابوك محد يدري عنه

فيصل : انت عندك امك تهتم فيك ,, بصراحه ما توقعته يرد علي كذا فطسنا كلنا ضحك ,,

ما قدرت امسك ضحكتي ,, قعدت اضحك حتى دموعي نزلت ,,



نواف : لااااا عجبتك النكته اللي قالها فيصل ,,

ما قاومت صرت اضحك وانا امسح دموعي : مهو صحيح اللي قاله انت عندك امك

نواف : لا يا شيخه ,, وقعد يطالعني بنظرات لخبطتني كلش ,, مسكت منديل ومسحت دموعي اللي احسها انقلبت دموع حزن ,,

من الاسئله اللي كانت في نفسي من شوي وضيقت علي قمت منهم ,, ودخلت غرفتي ,,للحين ستايرها مسكره نسيت افتحها ,, فتحتها وللحين اثبتها على جنب شفته داخل غرفتي ,,

نواف : شفيك يا بنت الناس ما صار شي ,,

الجازي طالعته وانا ثابته في مكاني : انت عندك عقده من اسمي

نواف : هاااا وش تقصدين

الجازي : كل مره والثانيه بنت الناس بنت الناس

نواف : واذا صار

الجازي : اذا سمحت وتكرمت وكثر الله خيرك بعد لي اسم ,, اذا بتناديني تذكره ,, اسمي جازي اذا ما تعرفه

نواف : ول ول ول كل هذا في قلبك عشان اسم ,,

الجازي : لا مو ذا بس ,, ممكن اعرف ليه تربطني بزوجتك الاوليه والتربيه ومدري وشو ,, شايفني ادور من بيت لبيت والا رجلي ما تتعدى المولات

نواف : ليش انتي من عادتك تتجسسين على الناس ,,

الجازي : مو مهم المهم اللي سمعته ,,

نواف : الكلام اللي صار ما يخصك هذا واحد ,, ومن اليوم ورايح ابشري بتذكر كل مره ان اسمك الجازي ,, قالها بتريقه شوي وطلع ,,

ااااه ليه كذااا ,, ليه ما يفهم انو بطريقته معي يجرحني ,, هو يمكن نادني مره مرتين ما اظلمه ,, بس كل مره ينادي يا بنت الناس ,, وش شايفني

,, رحت ثاني للمطبخ ابي فيصل لقيته يشوف التلفزيون وابوه قاعد يغرف له غداء في صحنه ,,

الجازي : فيصل وش رايك تدخل تنام شوي عشان تصحصح للواجب العصر

فيصل : بس شوي ,, باقي شويه ويخلص

الجازي : طيب ,, رحت للطاوله ,, وخذيت لي صحن ,, وحطيت لي فيه سلطه ,, ما بغيت اكون سلبيه ,, وكلام فهده يرن في راسي ,,

خلاص قلت له اللي في خاطري كافي ,, قعدت وصوت الرسوم المتحركه طاغي في المكان ,,

قعدت اكل بهدوء واحاول ما اطالعه ,,

نواف : على مين سموك الجازي ,,

نزلت ملعقتي وانا اشوفه ,, فيه ضحكه على جنب ,,

الجازي : امي حبت الاسم وابوي ما خالف ,,

نواف : زين وافق اسمك شكلك ,,

سكت ما دريت وش ارد عليه ,, اعجاب مبطن ,, ما هان عليه يقول حلووه صريح ,,

نواف : انا بدخل انام ,, ممكن تصحيني على 4 عندي شغل ,,

الجازي : طيب ,, قام وانا اتبعه بنظري ,, مرات يبي يفتح معي مجال ومرات يكش ولا يبي يزيد حرف ,,

حسيت بخوفه ,, فيه شي يمنعه ,, ابي اعرف وما راح ارتاح لحد ما اعرف وش كان في حياته اول ,,,,

*****



اتصلت على فهده ,, ابي اشوف وش اخبارها ,, اصرت علي نتجمع الليله عندها ,, قلت لها بشوف ,, مدري نواف يقدر يوديني والا لا ,,

وعلى طول العذر عندها وليه يجيبك يا عمري تعالي مع نور ,, بعدين شوفي مدري كيف بنلمح لعاليه ,,

الجازي : الحين اضمني جيتي وبعدين نشوف عاليه ,,

للحين بكلم عاليه سمعت نغمة المسج فتحته الا هو من نفس الرقم ((اخطيت احسبني معك بقطع مشاوير السنين ,,,,واثر الطريق يضمنا بس الخطا متخالفه

لا للوفا لا للغلا لا للرضا لا للحنين ,,

لا للدموع اللي تبي تسقي العروق التالفه,,

انا هويت ومادريت ان الهوي طفل حزين ,,

بكى من اول ما حكى وما تم كل السالفه ,,,,)))



سعد بن سلطان



سكرت الجوال وانا شعور بالضيق يلفني ,, لا ومرسل اسمه بعد ,, وش يقصد بمسجه ,, عسى يتوب عن اللي يسويه ,,

عدت اقرا المسج كم مره ,, استغربت انه حط اسمه في المسج اكيد يقصد بها شي ,, بس عجزت اوصل له ,,



*****

تركت فيصل نايم في سريري ,, وطقيت باب ابوه وانا اتكلم بصوت شوي عادي : نواف ,, نواف

ما جاني رد طقيت بصوت مرتفع شوي ونفس الكلام مارد علي ,,

فتحت الباب وطليت على جنب ,, شفته متلحف ونايم ولا يبين حد في السرير ,, غاطس فيه وين يسمعني ,,

قربت عنده وانا ابي اكلمه ,, بس المفاجأه انه قاعد يطالعني ويضحك ,, شكله يحب يسوي مقالب

الجازي : انت صاحي ,, اجل اناديك ما ترد علي

نواف : طيب ليه مادخلتي من اول ,, ترى انا انسان يعني ما اخوف

رجعت على ورى ابي اطلع لكن صوته من وراي : تعالي

التفت له : نعم

نواف : كنت بقولك شي تعالي ,, ما تطمنت لحركته ذي ,, بس كملت طريقي

والا يده على الباب ,,

نواف : ووووووين ,, انا ماصدقت انك تجين عندي ,,

الجازي : نواف اسمعني

نواف : انتي اللي اسمعيني ابي تجيبين لفيصل اخو وبرضاك ممكن ,,,,

الجازي : نواف لو سمحت الحين فيصل يقوم يبيك خلني اروح

نواف : ماعليك ما راح يضيع ,, لاااا ويضحك علي وضحكه وترني واحرجني ,,

الجازي : نواف لو سمحت اااا



,,,,



دخلت الفيلا ,, وانا كبدي حايمه منها ,, خبال ماله معنى ,, يازين الشي على حله ,, والله انها ضياع وخربطه حياتي ,, صكيت الثلاثين وانا حياتي نفسها ,, شغل نوم ,, سفر ,,بنات ,, لا دين ولا دنيا ,, الحين بنت شفتها تغير لي حياتي كذا ,, انا لانوم زي الناس ولا اكل زي الناس ,, صوتها وزعلها وطيفها يلاحقني ,, انت ما عندك خوات ,, تذكرت السوري ,, والعنود ,, خفت من قلبي عليهم ,, وشلون اسوي كذا في بنات الناس ,, ياااااااااالله ,, بس الشيطان اقوى مني ويزين لي رغبتي انها طبيعيه والناس كلهم كذا انت ليه مكبر الموضوع

صراااع ما قدرت احسمه ,, انا لازم اكلم نواف ,, لازم يساعدني ,,



*****
توعيت من النوم وحركت راسي ابي اتذكر وين انا ,, قمت من الرووعه وشهقت ,, تذكرت كل شي وغطيت عيوني ,, قعد قلبي يرجف بقووه ,,تحركت ابي اروح غرفتي ,, بس صوته كان اقرب لي من الهواء

نواف : ترى هذه غرفتك من اليوم ورايح ,, طالعته شوي بنظره غريبه تبين غبائي المصطنع :وشو

نواف : ابيك معي هنا واضح ,,

طلعت وانا احس اني ابتديت مرحله جديده معه ,, بشاركه حياته ,, وهو اللي ابتدى خطوته معي ,, كل اللي صار للحين الفه ,, هو مقصده مني طفل ,, دارت في مخي اسئله كثيره ,, الاكيد مافي ولا اجابه لها بس انا وش اللي لازم اسويه معه ,, مو معقوله اني اكون ماكينة تفريخ ,,هو لازم يحبني لنفسي ,, لطريقتي ,, لشخصيتي ,,هزيت راسي وانا اقول صدق اني رومانسيه ,, المشكله فيه شي خبيته عنه ,, لو يكتشفه بروح في داهيه ,, يا رب استر علي ,,,



*****

لبست فستان شوي عليه رووعه لليالي العاديه ,,من قماش الحرير المشجرله قصه حلووه عند الرقبه ,, حطيت ميك اب رااقي مو زي فهده بس يشبه له ,,خلصت ,, على الساعه 8 ,, فهده قالت انهم بيجونها حدود هالوقت ,,, المشكله نور ما كلمتني ولا ادري وينها فيه ذي البنت ,,

بس لازم اسوي الخطوة الاولى ,, طلعت ابي اشوف نواف لسى موجود ,, اليوم روتينه متغير بالمره ,, ما حصلته فأرسلت له مسج (( فهده عازمتنا عندها ممكن اروح )),,

شوي الا هو مرسل لي (( نور بتروح ))

فرديت (( اي ))

(( عشان عيونك حلوووه بخليك تروحين معها )) انا اتذكر اني كنت قاعده ,, قمت ومشيت وانا اضحك ,, لايكون هذا غزل ,,

هو شكله الاصلي مو هذا اللي يتعامل معي ,, ودي اعرف ودي اعرف ودي ااعرف ,, مصيري اعرف كل شي ,,,



كلمت نور لقيتها جاهزه وبتمر علي ,, وصلنا عند فهده الا عاليه صارت عندها وجالسين ينتظرونا ,,

فهده: خلاص اخيرا التمينا ,, ما يسوى علينا زواجك جزوووي غبيتي عننا واختفت اللمه الحلوه

الجازي : قصدك لهيتوا في دواماتكم وهملتوني اعترفوا ,,,,

عاليه : انا بتحصلوني بس ستاند باي عند اخوي ماجد كل ليلة ضيوف ,, شباب يلتمون من كل صوب ,, هاك يا قهوة هاك يا شاي ,,

لا واذا صاروا خاصيين جيبوا عشاء جيبوا خفايف ,, الله يعينها زوجته قولوا امييين ,, وانا متعمده اشوف نور

فهده والجازي : امييييييين بس نور كنها تحاول تخبي وجهها مني

نور : امين ,,

فهده : بالعكس اجل يا ليت عندي اخووو والله لاشتغل له ليل نهار ,, ,, يا ليت يا ناس ,, يصير لي اخووو

الجازي : باقي وقت ابوك لسى صغير خليه يتزوج ويجيب لك اخوو على الاقل ذخر اذا عجزتي وانتي بعصاتك الاهو ما شالله وش زينه يحدك ويردك ,,,

ضحكنا بصوت عالي وكركرتنا معطيه الجوو شي رهيب ,,

فهده: ياليت والله لو احصل عروس اني ازوجه اليوم قبل بكره

الجازي : خلاص زوجيه عاليه وش زينها تصير عمتك ,,, وضحكنا كلنا الا بصوت عاليه : لاوالله تزوجوني شايب حرااام عليكم

نور : حبيبتي مين قالك شايب هذا للحين في الاربعينات الحمدلله والشكر

عاليه : لا يختي جيبوا لي كذا واحد حلوو مثلي ,, اسم الله علي اخذ واحد هالكبر ,, فهده مو تزعلين ,,

فهده بصوت ضحك : انتي حصلي واحد مثل ابوي اول ,, حبيبتي بنات الرياض بس يبون اشاره وحده بس من ابوي ويجون ركض يختي ما شفتيه انتي ,, وتعمدت اجيب صورته في غرفتي اللي مفتوحه على الجلسه ,,

فهده : هاااا شوفي

عاليه : هااااااااا فهوده ذا ابوك لا بالله ما صدق ,, هذا ثلاثين وين اربعين الله يهداك ,, دام كذا باخذه وهي تضحك بضحك مخبل ,,

فهده : علوي مو اذا جاء ابوي يخطبك تردينه هاااا حصلي عااااد

عاليه : لا وليه ارده ,, بطرانه كاني رديته ,, مير خليه يجي وزاد ضحكنا



انا حسيت ان عاليه مثل ما انااعرفها ماخذه الموضوع مزح ,, بس فهده خذته جد مرره ومتحمسه ,, وانا اراقب الوضع ومشاركتهم جاني اتصال من نواف

قمت شوي عشان الصوت ورديت

نواف : الووو

الجازي : هلااا

نواف : مبسوطه ,,

الجازي : اكيد

نواف : انا عند صديقي ,, اذا جيتي بتطلعين دقي لي اطلع من هنا ,,

سكرت منه وانا قلبي ينبض بشعور شوق له والا مدري وشو بس اتصاله اذهلني ,, معقوله يفكر فيني ,, حسيت للحظات اني اكون محط اهتمامه في الوقت اللي يشوفني فيه واول ما اغيب عن عينه ينساني ,, لكن اتصاله قلب توقعاتي بالمره ,, رجعت للبنات وهم يصفرون ويسوون حركات

نور : هااااا حبيب القلب ,,

الجازي بابتسامه عذبه : ومن غيره

عاليه : احم احم الله يرزقنا

فهده : اااااااااامين ويرزق ابوي وضحكنا بعدها بقوووه ,, فهده الليله فلته وعاليه اعبر منها ,, انبسطنا بقووه ومن زمان ما قعدنا بالحالنا كذااا ,,

*****



سعد وهو مقبل على نواف بكسل ,, ونفسه في خشمه ,,

نواف : وش صاير ,, غبت منك يومين قلبت الدنيا ,, قال لي الحارس انك قلت له يطرد البنات لايجون وقطعت الاتصالات من البيت ,,

والعيال طاقيتهم ,, وش هالتطورات ,,

سعد : طفش ,, كل اللي اسويه طفش وماله داعي وفوق ذا حرام ,,

انتوا في ذمتي وهالمكان انا مسئول منه خلاص ما ابيه ,, اصلا انت من تزوجت ماصرت تجي هنا الا كم مره ,,, والعيال داخلين طالعين مع صديقاتهم ,, ياخوي انا عندي خوات وخايف عليهم ,,

صد سعد للناحيه الثانيه وما بغى يشوفني ,, اول ما تزوجت زوجتي الاوله عجزت معه اني يخلي سوالف البنات لكنه يقول خلك في حياتك ابرك لك

بعد ما صار اللي صار جيته ابي اوسع صدري وانجرت رجلي معه شوي شوي ,, مع اني دايم احاول اطلع من هالجوو الكريه لكن الشيطان اقوى مننا ,,

لكن الحين هو احسن مني ورفض الشر ,, والله انه كفوو ,, لكن هل بيستمر ,, رجعت اكلمه

نواف : سعد وش بداية هذا كله

تنهد بقوووه كن نااار شابه في جووفه : وش اقولك في الصيفيه واقف في شارع الشانز ووقف ذاك الروز نمرته سعوديه ,,

نزلت منه بنت وش اقولك فيه ملح مو شوي لحقتها ورقمتها ماعطتني وجه مررره الا صرخت فيني ,,

نواف : وبعدين

سعد نسيت منها شفته مو صيده تركتها ,,

عند القهوة ذاك اليوم وقفت على كورنر ,, عرفت السياره وبعد شوي شفت الويتر يروح للسياره ,, سألت مدير الكوفي وقال انها كل يوم تطلب كوفي وبخششته وعطاني الرقم ,,

نواف : ايووه وبعدين

سعد :: ااااااخ يا نواف كل ما كلمت صدتني والا تسكر ما خذت منها حق ولا باطل ,, واول ما ركبت الطياره الا هي مع ابوها

نواف : اوووووف

سعد : اي والله طلعت بنت الوليد ......

نواف : فهده!!!!!!

سعد : هاااااااااااااا اسمها فهده وش دراك تعرفها ؟؟

نواف : لايروح بالك بعيد هذه صديقة زوجتي واختي ,,

سعد : ااااااااااخ يا نواف ,, خربتها معها واتصل عليها تالي الليل ومسجات وفي الاخر قالت انت ماعندك خوات

ما تدري وشلون هالكلمه صحتني خفت على خواتي يجي واحد زي يسوي لهم نفسي ,,

رجع راسه لورى وهو متحطم بالمره : ما اوصخ الدنيا اللي نركض فيها ما نحس

نواف : ليه ما تخطبها دامها قدرت تغير فيك لو شي ,,

سعد : ااه وبتعتقد توافق ,, انا سلمت على ابوها ووكل ما اتصلت قالت ان رجعت تدق بقول لابوي

نواف : لا والله سنعه اللي ما قالت ,, فكر فيها زين ,, للحين ابي اكمل كلامي دقت على الجازي ,, وما رفعته للحين مشغول بسعد

سعد : نواف ,, انا بطلع للعمره تجي معي ,, حسيت انه محتاج لي ,, وما قدرت اخذله

نواف : خلاص خلها نهاية الاسبوع طيب ,, على الاقل ارتب اموري ,,

*****



طلعت بعد العشاء لواحد من ربعي ,, عزمني على قهوة ,, اول ما شفت رقم ابو نواف ,,صفطت سيارتي على جنب ورديت عليه

ماجد : هلا دكتور كيف الحال ,,

ابو نواف : الله يحيك كيفك انت وشخبار شغلك

ماجد : ما عليه تمام ,,

ابو نواف : والله يا ماجد انك كفووو وان شالله تحصل اللي تسعدك ,, ماصار نصيب الله يسلمك

انا ما اتذكر الا ما صار نصيب ,, وحسيتها نهاية العالم ,, ما بغيت احرك من الموقف ومشيت مدري على وين لكن سيارتي هي اللي تمشي ,, خذيت الطريق السريع ومشيت فتحت ازرار ثوبي وفصخت شماغي بجنبي ,, وخليت دمعتي تنزل في ظلام الليل ,, اللي ياما ستر قلوب متعذبه ,,,

كلمتني امي ثلاث مرات ما قدرت ارد ,, وش اقولها ادري بتحزن على ولدها اللي تشوفه غيير عن الرجاجيل ,, اللي هي خايفه منه صار ,,

وفي الاخير ارسلت لي عاليه : امي مرتاعه عليك وش صاير انت وينك

ما قدرت اكلمها لكن ارسلت لها (( ابو نواف كلمني ما صار نصيب )) وارسلتها وانا مخنووق من اللي صار ,,

*****



انتظرته يرد على اتصالتنا ,, ارسلت مسج وانتظرت فتره ما بقى يرسل ,, اول ماجاني رده صرخت بدون شعور

عاليه : لاااااااااا

ام ماجد : وشفيك يمه اسم الله على وليدي وشفيه

صحت غصب عني : يمه ما صار نصيب ,, قعدت امي على الكرسي وهي تقول ,, يا ربي ترضي ولدي يا ربي ترضي ولدي ,,

ما قاومت شعور الزعل على نور ,, ارسلت لها (( ماجد مافيه شي ينرد يا نوور لكن انتي الخسرانه وربي ))


*****

من شفته ذاااك اليوم وانا عايشه احلااام يقظه عييت تتركني ,, طيفه يلاحقني وضحكته وكلامه ,, توافقين اذا خطبتك )) ذوووق هالانسان ,,

بس تاخر حيييل وش صار عليه ,, المشكله عاليه ,, يمكن تفرط عنده وتقول شي ,, لا لا ما اقدر اعبر لها ,, قفلت بابي وخذت صورته وقعدت اسولف عليه ,, ادقق في ملامحه للمره المليون لو اني رسامه كان رسمته عن غيب ,, حواجبه خياليه ,, عيونه يا ناس تذبح ,, خشمه ,, شفايفه المليانه شوي ,, ولا وشعره الفوضوي على جبهته ,, ما يشبه عاليه ,, احلى منها بكثيير ,, انا لو اخته بنتحر ,, اخوي يصير ازين مني ,,,

بست جبهته وانا ادخل الصوره في شنطتي ,, فديته ياناس ,,

ما اتنبهت للجوال الا لما شفته يضوي ,, معقول حد اتصل مادريت شفته مسج : اشوى

اول ما فتحته صرخت برعب : هاااااااااااا وش ذا

قعدت يدي تنتفض مو عارفه وش صاير ,, بس هو ماخطب عشان ارده ,, لاااا لاااا مستحيل ابوي يرده ,,

ما ابي اكلم عاليه ,, مافيه الا الجازي ,,

دقيت عليها ما ردت ,, قعدت على نار بعدها ارسلت كلميني حياه او موت

*****

دخلت الملحق ,, واسمع صوت التلفزيون ,, طليت على المطبخ لقيتها قاعده تنتظرني ,, اول ما شافتني ضحكت بحياء

نواف : فيصل نايم

الجازي : فيصل في القصر عشان رحنا لفهده ,,

نواف : يعني امااان , ضحكت من كلامه يقول لي كلمات احيانا تخلي الواحد يكركر بدون حسيه ,,

الجازي : انبسطت عند صديقك ,,

نواف وهو يقرب مني اكثر : ليه تضيعين السالفه ,, رن جوالي بغيت اشوف مين ,, مسكه وهو يقول من غيرها نور ام لسانين

الجازي : حراااام عليك والله مسكينه بشوفها وش تبي

نواف وهو يشيلني بين ايديه ,, نو نو ,, انتي لي وبس ,,,

*****
معقوله ما شافت الجوال ساعه ساعتين وش تسوي ذي ,, لاتكون رقدت , وشلون اعرف بالله وش صاار محد راح يجيب الخبر الا هي ,,

دقيت على نواف ما رد علي بعد ,, ما قدر اصبر احس اني بموووت ,,

وش ذا الحظ ,,, هااااااااااااا طرت علي فهده ,, ليه ما اتصل عليها وعلى طول دقيت

فهده : هلا نواااري ,, اخبارك

نوور : الحقي علي تكفين ,, عاليه ارسلت لي مسج بمعنى ليه ارد اخوها ,, والله مدري كانه خطب والا لا ,, تكفين يا فهده اسئليها ,, وش صاير

فهده : بهالليل ,, بتستغرب اصبري لبكره ,,

نوور : ما قدرت يا فهده احس نار شابه في جوفي ,, ما اقدر انتظر ثانيه زياااده ,,

فهده خلاص ولا يهمك ,,,

سكرت من نور وعلى طول اتصلت في عاليه ,, طول وهو يرن وفي الاخير ردت علي بصوت حزين

عاليه : هلاا

فهده : هلاا بس وشفيك علويه صوتك مو حلووو

عاليه : تنهدت بقوه : وش اقولك يالله نعيش ونشوف

فهده : عاليه وش صاير تتكلمين بالالغاز ,, فيه حد صاير له شي

عاليه : وش اقولك اخوي ماجد خطب نور ورفضت ,,

فهده : معقوووول ,, اكيد بس نور معنا مو باين عليها شي ,,

عاليه : هذا اللي صار ,,

*****

سكرت مدري وش اقول حق نور ,, صدمه ,, شكلها ما تدري عن شي ,, يااا ساتر لا يكون فيه شي واهلها ما قالوا لها ,, اجي انا اخربها

ما امداني اشاور عمري وش الحل الا نور ترجع تتصل ثاني

نور : فهده قلبي تفتفت علميني قولي وش صاير ,,,

فهده اذكري الله ماصار الا الخير ,, اخو عاليه ماجد خطبك وقالوا انك رفضتي ,,,

فهده : الووووو ,, نووور .... نواري ..........

تم الفصل ,,,,,,,,



*****

معقول ابوي يرفض ما قال لي ,, لااااااااااااااااا ,, لاااااااا يبا لاااااااااا ,,, حسيت الدنيا سوداء وما تستاهل اني اكون فيها ,, ليه ,, ليه يرفضونه ,, وش فيه غيير عن الناس ,, وش يبون يزوجوني ,, انا ما ابي اعيش خلاص لااااااااااا ليه كذااااااا ,,,,,

اول ما قامت عتيقه تصلي الفجر دخلت تصحي نور ,, لكنها ما لقتها في سريرها ,, فتحت النور وسمت بالرحمن بغت تطيح على وجها في نور اللي كانت طايحه عند التسريحه ,, صرخت عتيقه وجت الشغاله بسرعه لها ,, واول ما شافوها نادوا ابوها اللي خذها هو ولده نايف وطيران على المستشفى ,,

دخلوا قسم الطواري ,, واكد لهم الدكتور انها طيبه بس يمكن تعرضت لشي سهر او تعب وارهقها بس لازم تريح عندهم يومين ,,,

من بكره عرفوا البنات ان نور دخلت المستشفى وانصدموا كلهم لأنها كانت طيبه وبخير ماعليها في العشاء ,,

عاليه اول مادرت توقعت انه عشان الخبر بس كانت قاسيه على نور ,, خصوصا ان ماجد ارسل لها وقال انه كمل طريقه للشرقيه يومين وبيجي ,,

حست بحزن اخوها ,, بس اللي ما تعرفه عاليه ان نور ما عندها اي خبر ابد ,,,,,,,

(( الجزء الثامن ))



بعد يومين المستشفى بالليل تجمعوا البنات عند نور باستثناء عاليه ,,اللي ما تقدر تطلع في الظروف ذي ,,

الجازي وفهده يحاولون يتكلمون مع نور ,, صار لها يومين ما نطقت بكلمه وحده ,,

الموضوع سبب لها صدمه نفسيه ما توقعتها انها تقع تحت ظرف مثل كذا ,, ولا قد جاء في بالها ان نفسيتها تهتز ,,

بس الحب تغلغل في ثنايا رووحها وما تقدر تغير شعورها بين يوم وليله ,, كل ما تذكرت ماجد نزلت دموعها ,, حاولوا البنات يطلعونها من الجو الكئيب ويسولفون عن الجامعه واخبار البنات ,, ما سكتت فهده لانها حاسه بنور ,,

مسحت الجازي بيدها على شعر نور ورفعت غرتها لفوق

الجازي : تبين موويه

هزت نور راسها بالرفض ,, وكملوا كلامهم وشوي جتها حاله بكاء شديده وخذت نفس وهي تصيح ضمتها فهده

فهده : نوور اذكري الله مو زين كذاااا ,,

قعدت نور تصيح على كتف فهده وهي تكتم صياحها وانينها يظهر بين فتره واخرى ,, قعدت الجازي على الكرسي وهي تصيح على نور ,, وما قدرت تقاوم دموعها ,, قامت ودخلت الحمام وغسلت وجهها ,, وجت بتظهر رجعت تصيح ثاني ,,

اللي ما اقدر احدده عمي ليه ما قال لنور ان ماجد خطب وشاف رايها ,,



رجعت وقالت لها فهده ان جوالها يرن ,, ردت المكالمه كان نواف ,,

سالها اذا مازالت عند نور بيمر عليهم ,, لما عرف انه فهده بتطلع ,, قرر انه يجيهم ,,

****

نواف كان قاعد مع سعد في المجلس ويتابعون المباراه ,,

نواف : خلاص يا سعدا انا بطلع للمستشفى اخذ الجازي واشوف نور وش صار معها ,,

سعد : الله يشفيها ,, طيب خلك شوي ,,

نواف : شوي بس لين تروح صديقتهم فهده

سعد وقلبه يفز : عندهم

نواف : بكذب عليك ,,, كمل سعد شرحه لسفرتهم للعمره واتفقوا بكره يطلعون للمطار الظهر ,,

طلع نواف للمستشفى وبعده بدقايق ,, خذ سعد سيارة المقاضي حقت البيت وطلع فيها للمستشفى ,,

قعد يدور في الباركنج يشوف السيارات حاول يدور سيارتها بس ماحصلها ,, اكيد ما راح تجيب سيارتها الفخمه هنااا يمكن سياره ثانيه

لف ثاني يبي يحصل سياره فخمه موجوده بس ما كان فيه الا بي ام ابيض فيه رجال سعودي ,, لا لا ما اظن ,,

خذ رابع لفه ,,الا يشوف مايبخ تدخل لحد ما تقرب من بوابة المستشفى ,, دق قلبه اكيد ذي سيارتها ,,

ركز عينه على مدخل المستشفى ,, شاف وحده تشبه لطولها ومعها شغاله ,, كانت حاطه طرحتها على وجهها ,, ركبت السياره ,, وتحركت ومشى وراهم ,, كان حاط شماغه بشكل لطمه عشان محد يفطن له ,, وطلع ورى سيارة فهده ,,

شعوره انه يمشي ورى سيارتها حسسه انه قريب منها ,, جاه خوف لاتكون مو هي ,, بس لاااا اكيد هي ,, بس بشوف وين بتروح ,,



اول ما دخلت سيارتها الحي اللي يجمعهم مع بعض ,, تطمن انها هي ميه في الميه ,, بس عشان يتاكد اكثر ,, وصلها لحد باب القصر وعيونها تتبع سيارتها ,,

عرف قصرهم ,,وتنهد بقوه لما استرجع شكلها مره ثانيه ,,

*****

دخل نواف غرفة نور بعد ما انتظر في الاسترااحه شوي لحد ما تطلع فهده ,, اول ما طاحت عينه على نور ,, تأثر ,, لا يكون فيه شي مسويته ومخبيه عليهم ,, مو طبيعيه نور ما قد صار لها كذا ,,ما جا على باله ابد انه عشان الخطبه ,, لان ابوه كم مره يرد ناس ,, خاف لا يكون نور مسويه شي مو زين ,, صاير شكاك وهالشي متعبه حيييل ,, يبي يكون طبيعي بس ما قدر ,,

لف شاف الجازي قاعده بهدوء وجهها احمر كنها صايحه تنرفز منهم

نواف : صاير شي وشفيكم كذاا

الجازي : ما به شي بس مرهقه شوي من الصبح هنااا,, حاولت تجيب عذر لها ,,

نواف : كيفك نواري احسن الحين ,, هزت راسها بايه وما ردت عليه ,,

ما بقى يضغط عليها ,,

نواف : يالله مشينا ,, تحرك يبي يطلع وقعد ينتظر الجازي عند باب الغرفه ,,

وصت الجازي الشغاله تدق عليها لو صار اي شي وحبت نور على خدها :

تبين شي يا قلبي اجيبه بكره ,,

نور وهي تهز راسها بلا ,,,

****

ابو نواف جالس في جناحه ويتابع الاخبار ,, جته ام نواف وهي تحاول ما تبين قلقها ,,,

ام نواف : صار لها يومين في المستشفى متى بتطلع ,,

ابو نواف : خليها ترتاح كلها يومين ,,

ام نواف : يومين كامله ,, هي ما فيها شي تلاقيه قل تغذيه من داومت في الجامعه وهي ما تتغذى زين

ابو نواف : اتمنى انه كذا مو شي ثاني ,, بوديها لندن اسوي لها فحص شامل

ام نواف : لندن وشو له من زينهم ,, بعدين الدكاتره السعوديين كفاءه لا لندن ولا غيره,, قال لندن وش فيها زود ,,,,

****

رجع ماجد للرياض بعد ما قضى يومين على البحر في الشرقيه ,, رضخ لواقعه ولازم يتاقلم عليه ,, طرت عليه طواري كثيير منها انه يكلمها ,, بس ما خلته شيمته يقويها على اهلها ,, منها بنفسها تعارض اهلها بكيفها اما اني اقويها على اهلها ما بغيت اكون نذل بصراحه,,

قعد في المجلس مع الشباب ,,وانشغل معهم ,, ما انتبه لمسج جاه من عاليه ,, (( اذا فاضي كلمني ))

ما باقي الا اثنين من ربعه شافه المسج واتصل عليها

ماجد : وش عندك ,, ما شفته الا الحين

عاليه : تأخرت كثيير ,, خلاص

ماجد : تبين شي ,,

عاليه : كنت بروح مع الجازي للمستشفى

ماجد : ليش ,, عسى ما شر !!

عاليه : نور ,, تعبانه شوي ,,شفتك ما رديت خلاص راحت جزووي ,,

سكر ماجد بعد ما خلصت عاليه جملتها ,,استاذن الشباب ورااااح جووه ,,وعلى طول فوق لغرفة عاليه

فتح الباب وعاليه ترتب ملفها للجامعه ,,

ماجد : وشفيها ,,

ما بغت عاليه تجيب اي عذر عشان ما تزيد هم ماجد ,,

عاليه : مدري ياخوي وش السالفه ,, قالوا البنات انها تعبت وفي المستشفى صار لها يومين ,,

مااجد : يومين لااا ليه ليه ما رحتي لها ,,

عاليه : من جدك مااجد ,, يعني رادينك واروح لها على طول ,, مو حلوووه

مااجد : عاليه : لا تخلطين الأمور ,, هاذي صديقتك ,, انا خليني على جنب , يهمني تروحين وتطمنين عليها ,,

بكره بوديك ان شالله ,,

*****

دخلت غرفتي,, وانا ضايق من اللي سمعته ,, وش صار عليها ,, معقوله عشاني ,, يا رب استر عليها وقومها بالسلاامه ,,

تذكرت لما شفتها بالمكتب وهي لاهيه تقرا ملفي ,, ااااه اشهد انها راااقيه ,, طريقتها ,, لبسها ,, راضي بحكم ربي وما كتب لي لكن ما اتخيل نفسي عايش مع احد غيرها ,, مستحيل انساها ,, خذ كتابه اللي يحب يقرا فيه ,, وفتحه وطلع ورده بيضاء جوريه احتفظ بها من باقة الورد اللي ارسلتها له ,, خذ نفس عميق وجاه عبيرها المتبقي فيها ,, سكر الكتاب ورجع لربعه وهو شايل حمل على ظهره ,,,

*****



دخلت الجازي ونواف الملحق ,, من دخلت نور المستشفى ,, توترت الاوضاع في القصر والكل حابس الانفاس لا يكون فيها شي ,,

نواف ,, ما تعمق في الوضع فكر انه قل تغذيه وجاها ضعف ,, بس الجازي حاسه ان نور ما راح تطلع من الحاله النفسيه اللي فيها بسهولة ,,

نواف : وش فيك كذا مو على بعضك ,,

الجازي : لااا مافي شي بس افكر في نور ,, خايفه عليها ,,

نواف : ليه وش فيها يعني ,, انت تعرفين شي ولا تبين تقولينه ,,

الجازي : لاااا لااا انا اقصد اكيد تحس بشي وحنا ما ندري يمكن ما عرفوا المستشفى وش فيها ,, حاولت اضيع في السالفه شوي لانه شكله خااايف بعد ,, بس ما يبي يبين لي ,,

نواف : اللي اشوفه انك متوتره مرره وتخبين شي علي

الجازي : من جدك وش بخبي عليك يعني ,,

نواف : طيب دامه كذاا خلاص امشي ننام الوقت تأخر ,, مشيت انا وهي وفي بالي شي ,, ودي اشوف جوالها يمكن نور ارسلت لها شي ,, دخلنا غرفتي ,, وقلت لها تتجهز لي ,,ابي اشوفها بفستان سهره ,,

دخلت غرفتها ,, بعد ما رمت عبايتها وشنطتها على الكنبه ,, اول ما تطمنت انها بعيد عني ,, خذت شنطتها وطلعت الجوال ,,

بحثت في الرسائل الوارده ,, شفت كلمتين من نور كلميني حياه او موت ,, انقبض قلبي لما شفت تاريخها ,, في نفس الليله اللي طاحت فيها نور , يا رب سترك لا يكون نور مسويه شي غلط ,, حاولت ادور ثاني بس ما لقيت شي ,, رجعت الجوال في الشنطه لفت انتباهي علبة دوا,, فاضيه ما فيها حبوب ,, قلبت في نشرتها ابي اعرف وش سالفتها ,,انصدمت بقوووه ,, حسيت نار تشب في عيوني ,, نور من هنااا وهي من هناااا ,,,

دخلت غرفتها لقيتها تحط رووج ,, من قوو اللي في نفسي ما انتبهت لشكلها وشو ,, صرخت فيها وانا ماسك العلبه

نواف : وش ذي ,,

الجازي وهي تحط عينها في يده وتشوف العلبه : ليش تفتش شنطتي ,,

نواف : اقوووولك وش ذي ؟؟؟

الجازي : مانع

نواف : يعني ما تعني لك شي الايام اللي راحت ,, ,, ما هميتك وقاعده تعبين حبوب ,, ليه ما قلتي لي ,, وش رادك تقولين ما ابي عيال منك وفكني ,, وش رادك تكلمي ,,

ما قدرت ارد عليه ,, خايفه يعرف بسالفة الحبوب بس ما ظنيت يكشفني ,, قلت شهرين ثلاثه لحد ما اتأكد انه يبيني ويحبني لنفسي مو عشان عيال ,, جيت بطلع كلمه تعبر عن كل اللي في نفسي ,, بس مثل كل مره اذا وقفت عنده تختنق الكلمات ,, حضوره يطغى علي ولا اقدر اتكلم ,, حسيت بحشرجه وانا ابي اعتذر منه

الجازي : انا كنت ابي اا

نواف : لا تقولين شي مو مهم اعرف ,,, ورمى العلبه ومشى ,,,

طالعت مكانه وطالعت نفسي ,, شعور مبهم ,, اكيد زعلان ,, ما قدرت امسك نفسي واقعد كذا مشيت وراه ,, طقيت الباب ودخلت لكنه مسكر ,,, رجعت اطق ثاني

الجازي : نواف ,, نواف ,, ممكن بس شوي

ما رد علي ,, رجعت طقيت كم مره بس ما جاوبني ,, رجعت ومسحت المكياج ,, ولبست بيجاما ,, ورفعت شعري ,, وانا مثل المكينه اسوي كل شي بدون شعور ,, ما صرخ فيني ,, ولا عصب ,, بس ليه ما سمعني وعرف موقفي ,, شغلت مخي شوي ,, وش اسوي بس عشان ارضيه ,, جوالي في غرفته ما عندي شي ادق عليه ,, بغيت ارسله مسج لكن خساره ,,

رحت لتليفون البيت ,, دقيت عليه مره ومرتين ما شال الجوال ,, تحطمت هنااا ,, ليه كذا ,,

خذت لي كرسي صغير وفتحت باب غرفتي وقعدت فيه ,, بقعد لحد ما يفتح بابه ,, مرت ساعه وساعتين وثلاث وانا في نفس الوضع

حسيت بالعجز واذان الفجر ما بقى عليه الا شوي ,,

غفيت وانا قاعده ,, وجعتني رقبتي ,, بغيت اقوم بس ماهان علي ,, بنتظر لحد ما يفتح ,,

شوي سمعت صوت حركه فأستعدلت في قعدتي ,, شويه الا هو طالع من الغرفه وقفت وهو يقول

نواف : ليش قاعده هناا

الجازي : نواف شوف والله مو قصدي اناا

نواف : كل اللي بتقولينه ما ابي اعرفه كلش فاهمه ,, ما قصرتي من عرفتك وانتي تاخذين بس ,, ومشى للمسجد ونظرات ااحتقار واضحه من عيونه

لحقته في الممر وانا اكمل : طيب انت استنى اسمع وش ابي اقول نواف اصبر شوي

رجع راسه لورى وطالعني : انا الغلطان اللي فكرت فيك كزوجه ,, ومو ااول مره تسوين الحركه ذي ,,

مشى للمسجد وخيبة الامل فيني واااضحه ,, كان ودي يصرخ ويطلع زعله اللي داخل والا انه كذا حتى ما عبرني وما يبي يسمع مني ,,

ليه طيب ما يفهم وش اللي في نفسي ,, ومو اول مره تسوينها ,, لخبط الدنيا ,,

دخلت وتوضيت ,, وخذيت شرشف الصلاة وفرشت سجادتي ,, وقفت بين يدي ربي وطلبته ,, انه يسعدني مع نواف ويألف ما بيننا ,,

استغربت اني الصياحه ما نزلت مني دموع هل هو عشان عارفه اني اخطيت في حقه ,,

رحت انتظره في المجلس لحد ما جاء من المسجد , مدري ليه جاني احساس انه مانام مثلي قاعد يفكر في اللي صار

اول مادخل ,, رحت جنبه وقفت مقابله ,, بغى يكمل طريقه سكرت عليه ومديت يدي لرقبته ابي اضمه,, ابي اراضيه ,, ابي يعرف وش اللي في نفسي ,, تعلقت في رقبته وجيت بحكي الا هو يقول

نواف : النفس طابت مرره ,, ونزل يدي وعيوني مفتوحه على الاخر

الجازي: انت ليه مو راضي تسمع لي ,, حرام كذا عطني فرصه ,, لكن خطواته في الرخام بثقل هي اللي بقى صداها في سمعي ,,



انهارت مقاومتي هنا ومادريت اني بنفسي جنيت عليها ,, عطاني فرصه وبغبائي ضيعتها ,, مشيت بهدوء لغرفتي وانا متحطمه من اسلوبه معي ,, رميت نفسي وبكيت لحد ما جفت دموعي ,, وعرفت انه مستحيل يرضى علي الا بمعجزه ,,

حسيت اني تايهه في وسط صحراء ومالي احد يساعدني ولا يدلني طريقي ,, حسيت بالوحده كني مقطوعه من شجره,,

اكتشفت اني حبيته ,, ومستعده اني اسوي اللي يبي بس يرضى والله مو قصدي ,,لكن كلامه معي بين لي انه ,, طابت نفسه مني ,,,

*****



دخلت المستشفى وانا ودي عندي طاقية الاخفاء واشوفها ,, ودي اتطمن انها بخير ,, دخلت عاليه عندها وانا جلست في الانتظار ,, رحت بعد فتره ,, لمحل الورد وخذت لها ورود نفس اللي ارسلتها لي ,, كلها باللون الابيض ,, وحصلت كرت فيه قلبين تعمدت اني اختاره وكتبت عليه الحمدلله على السلامه ,, ارسلته داخل دام عاليه فيه ,,

جلست انتظر في الاستراحه ,, وانا بالي وقلبي عندها ,,,



اول ما وصلت عاليه للغرفه وشافت نور ,, انصدمت من اللي شافته ,, معقوله كم يوم تسوي فيها كذا ,, كنه ميت لها احد ,,

عيونها باين عليها الحزن ,, سلمت على نور اللي اول ما شافت عاليه جتها نوبة بكاء جديده ,, ضمتها عاليه بقووه ,,

ونور ماسكه يد عاليه وهي تبي تحكي بس ما قدرت تنطق ,, كل ماجت تظهر الكلمه تشهق فيها ,, وعاليه تهديها قدرت تقول في الاخير

نور : والله ما اعرف انه خطبني ,, ما قالوا لي يا عاليه ما قالوا لي والله ورجعت تبكي ثاني ,, حمدت عاليه ربها ان مافيه احد عندها هالوقت ,, ظلت تهديها وتصبرها : اذا له نصيب ياخذك محد يقدر يرده ,, بس هاذي الدنيا مالنا الا الصبر

رجعت تبكي بكاء يقطع القلب وهي تشوف امالها تنهار قدامها بدون سبب ,,

وصل الورد ودخلته الشغاله وحطته على الطاوله ,, واول ما شافته نور كن حد ضاربها كف ومصحيها ,, طالعت فيه وهي تدقق في تشكيلته وتطالع عاليه ,,

جابت لها الشغاله الكرت ,, اول ما قرت الحمدلله على السلامه ,, درت انه من عنده ورجعت تبكي اكثر من قبل ,,

عاليه : يا قلبي لا تسوين في عمرك كذاا ,, نور انا بسئلك وجاوبيني ,, انتي تحبين ماجد

صاحت نور بصمت وهي تصد للجهه الثانيه ما قدرت تشوف عاليه ,, محرجه منها وصياحها صار غير طبيعي بالمره ,,

عاليه : نور انا اختك وما راح حد يعرف ,, قولي لي يمكن ترتاحين ,,

نور : مين جابك هنا ,,

عاليه : هااا ماجد ,,,

مسكت نور يد عاليه وهي تضغط عليها ,, وطاحت عين عاليه على السلسال اللي في يدها ,, اول ما شافت الحرفين والقلب تأكدت انها تحب ماجد ولو ماحكت ,, بس من متى هذا يمكن تعرفه بعدين لان نور ماعندها استعداد نفسي انها تحكي ,,,

*****



ماظنت اني غبي كذا تلعب بي الجازي بسهوله ,, وانا مرره واثق فيها انها وافقت برضاها تحمل ,, اثاريها تلعب ,, ماااانع ,, ليه كذا ,, حظي مايل مع الحريم ,, كلهم كذابات وخاينات ,, وش اسوي بها هالحين ,, لا تفكر اني بسهوله برضى عليها وتجيب راسي ,,

ما اكون نواف اذا ما ربيتك يا ......,,, خذ نواف شنطته وحط فيها كم لبسه ,, وطلع عشان يوافي سعد في المطار ,,

اول ما طلع للمجلس لقى الجازي قاعده تنتظره ,, قربت عنده لحد ما بقى بينهم مسافه بسيطه ,,

الجازي : مساء الخير يا عمري

نواف : انا طالع للعمره ,, يومين وراجع ,, وعقبها يصير خير ,,,

الجازي : نواف ,, والله مو قصدي شي انت لازم تعرف .....

نواف : ترى كلامك ذا يعتبر مقزز فا وفريه لنفسك فاهمه ,,

طلع من البيت وركب سيارته ومشى ولا التفت فيها مرره ,,,

****

اول ما ركبت عاليه السياره ,, سألها ماجد بحياء

ماجد : وشلونها عسى احسن هالحين ,,

نور : بصراحه يعني حالتها تقطع القلب ,, خفف السواقه شوي وهو يسأل

ماجد : قالت لك شي ,, قالوا عنها شي ,,

عاليه : تقول انها ما تدري انك خطبتها ,, البنت منصدمه مرره ,, اللي انا ودي اعرفه ,, انت كيف عرفت نور ,,

ماجد : كيف يعني وشقصدك

عاليه : ماااجد انا مو بزر انتوا بينكم شي مليون في الميه ,, والا ليه ترسل لها ورد

ماجد : اي ورد

عاليه : ماااجد لا تلف وتدور ,, ترى انا مو غريبه انا اختك عاليه ,, انت تحب نور وهي تحبك ,, بس من متى وانا مدري ,, وشلون مدري وانا معك ومعها ,,

ماجد : لا تكبرين الموضوع شفتها في السفر مع ابوها مره وعجبتني ,, وحبيت اناسبه ,, ما بيننا اي شي ,,

ماجد وهو يكمل بغباء : وش سالفة الورد ذا

عاليه : وانا عندها جانا ورد ومكتوب عليه الحمدلله على السلامه واول ما شافته ماتت صياح ,, وشفنا الكرت ,, حسيت انه من عندك

لا وفي يدها سلسال بحرفك ,, لا يكون من وراي عطيتاه ,,,

ماجد : لا تخيلين اشياء يا عمري ,, اللي صار هو اللي قلته لا اعرف عن ورد ولا غيره ,,

مدري كيف وصلت البيت وانا ماسك نفسي ,,ما ابي عاليه تشوفني نزلتها عند الباب ,, ومشيت وانا في راسي فكره ,, ماهانت علي دموعها وانا ادري انها عشاني واللي خلق بسمتها ذاك اليوم ,, وقفت على جنب ودقيت رقم المستشفى وطلبت غرفتها

ردت علي الشغاله وسالت عنها

نور بصوت هادي : الوو

مااجد : الووو

نور : مين ,,

ماجد : ماجد ,, ما سمعت الا صياحها ,, تقطع قلبي عليها : ابيك تسمحين لي اني دقيت ,, بس ابي اقولك شي وااحد

انا مستعد انتظرك عمري كله ,, لا تتكدرين واهتمي في نفسك ,,

سكرت السماعه ما سمعت ردها وما بغيت ازودها ,, ابيها تعرف اني مستعد انتظرها ,, ابيها تطمن اني راح ابقى عند وعدي لها بخطبها ثاني وثالث ,, المهم تكون لي ,,,

******

حسيت ان في شي احيا قلبي ,, عطاني امل ,, معقوله فيه رجال كذا ,, لو غيره كان ما رجع ثاني ,, وش كثر ادبه ذا الانسان ,,

ما انتظر يسمعني ,, اكيد خايف علي ,, هذا حتى ما قال بكلمك ,, ياناس غييير ,, ليه ما يبون اتزوجه ,, ماجد رجااال ,,

الله لا يحرمني منه ,, مسكت حرفه وبسته ,, وانا في قلبي كلام كثيييير بس من يسمعني ,,

دخل علي ابوي ,, وهو يشد على يدي

ابو نواف : هااا للحين بنتي حبيبتي تدلع علي ,,

نور وهي تهز راسها بلا ,,,

ابو نواف : نور انتي صار لك كم يوم ما تكلمتي ,, حيبيتي ترى حالتك اقلقتني ,, فيك شي ,, حاسه بشي ,, بوديك برى نكشف ,,

نور وهي تشوف ابوها ودموعها تنزل على خدودها بصمت

ابو نواف : انتي فهميني فيه شي قاصر عليك ,,

ما سمع اي كلمه ,, تبين نسافر شوي ,, تبين تغيرين جووو ,, ما يصير عاد قولي وش ناقصك

نور : مافيني شي بس حاسه بتعب في نفسي وضغط دراستي ,,,

ابو نواف : اكييييييييد ,, قلبي يقول انك تصرفيني ,, ابي نور بنتي تقول لي وش في قلبها

قعدت نور تتعبر وما قدرت تحكي ,, لاول مره في حياتها تحس بالضعف ,, كله بسبب القلب ذاا ,, تمنت ان عندها القدره تقول لأبوها اللي في قلبها ,, لكن مستحيل ,, ممكن تقوله كل شي الا هذا ,,

******

طلعت نور من المستشفى ,, واعتذرت عن الجامعه هالترم بعد مازعلت منها امها ,, اما الجازي فصارت مثل الورقه اللي في مهب الريح

تركها نواف بدون ما يحدد موقفه منها ,, وشكله متحلف فيها ,, فهده الجندي المجهول ,, والداعم النفسي لصديقاتها ,, حست بالظروف

تعيسه للجميع وخصوصا بعد ما صارحتها الجازي واستنجدت بها تشور عليها ,, فتريثت تخطب عاليه لابوها ,,

ماجد طلع البر مع ربعه ,, وقت المقانيص والطيور ,, هروبا من امه والحاحها انها تخطب اخت نوف زوجة اخوه مشاري ,,



*****

صار لي شهر من عرف بالسالفه ما كلمني ,, هنت عليه لابعد درجه ماكنت اتخيلها انها بتوصل كذا ,, ما اتذكر متى اخر مره تكلمنا مع بعض كلمه وحده ,, صاير يشوفني انا والجدار وواحد ,, ما قصرت في اي شي ,, كاشخه طول الوقت مهتمه في نفسي في مكاني ,, في فصولي ,, من قومته للمدرسه لحد نومته بالليل ,, واشوف نظرات امي عتيقه تلاحقني من مكان الى مكان ,, حتى اذا ارسلت السواق ابي شغله معينه ,, اشوفها تسئل وراي ,, عرفت وسكت ,, ما بغيت افتح مواضيع ثانيه ,, كفايه موضوع وما تسكر للحين ,, استغربت تأخير الدوره ,, مستحيل اكون حامل ,, ما حسيت بدوخه ولا شي ,, وصيت فهده تجيب لي فحص ,, وما صدقت عيوني وانا اشوف النتيجه

حاااااااامل ,, مو معقول ,, ناديت فهده تشوف معي يمكن عيوني تكذب ,, صرخت فيني

فهده : واااااااااااو جزووووي حامل ما اصدق ,, دايما اتذكر فرحتها لأنها الوحيده اللي عرفت ,, ومستحيل اقول حق حد لحد ما اتأكد مره ثانيه ,, معقوله المانع ماجاب فايده ,, انا فوته كم مره بس خصوصا اول الايام ,,

جاني من يومين وانا وفصولي ندرس للامتحانات ,, من دخلت ذي الفتره وانا احس بضغط واعصابي تلفانه ,, ابي فيصل يجيب من الاوائل ,, صرت ما اشوف احد وخليت البيت ورشة عمليات ,, اوراق محذفه واقلام وكل مكان فيه دفاتر نكتب فيها ,,

تعلق فيني فيصل لدرجة ما يبي يقعد في القصر ,, وحطيت له سرير فردي في غرفتي على جنب ,, حاولت عتيقه تثنيني بس رفضت ,, فصارت تجي من الصباح ولا تروح الا المساء ,, ومو عشان فيصل بس حسيت انه طلب منها تراقبني في الطلعه والدخله مع انها نادره ,,,

اول ما دخل علينا ,, سال فيصل : وش سويت في الامتحان يا بطل ,,

فصولي : كويس بجيب الاول لان امي تدرسني كل يوم ,,

طالعني بنظره جامده ,, صرت نادر اني اشوفه لانه صار يهرب من البيت ,, وكم مره تقول الشغاله انه ينام في القصر ,, بعد رما رجع من العمره كنت لابسه وكاشخه ,, فشلني وقال ما ابيك تكونين في غرفتي ,, عيني عينك كذا ما استحى يجرحني ,, هنااا بس سحبت نفسي بالمره ,, ما قصرت وانا اعتذر لكنه قلبه قاسي علي مرره ,,

حسيت بنظرته تدمرني ,, فيها شي ماعرفته كلام جااامد ,,

نواف : ابيك تسمع الكلام زين يا فصول ,, اي شي تطلبه امك عتيقه تنفذه طيب ,, انا بسافر بكره ومدري متى برجع ,, يمكن اطول ,,

طاح مني الدفتر ,, يسافر,, وين وليه ,, وانا ليه يتجاهلني كذاا ,, مو انسانه احس ,, حتى لو زعلان ما يبي يحكي معي ,, على الاقل يقول انا بسافر كذا وكذا ,, يكلم له بزر ويعلمه وانا ولا كني موجوده ليه ,,

مسكتت نفسي ,, بكيفه ,, دامه ما عطاني خبر ما راح اتلقف ,, خلني ساكته ابرك لي ,, االتهيت في دفتر فيصل احاول اطلع جمل الاملاء عشان ينسخها ,, ماخلتني الضبابه اللي في عيوني اشوف ,, بس ما رفعت راسي ما ابي انكشف ,, سمعت صوته وهو ينادي امي عتيقه والشغالات يجونه في الغرفه ,,

حاولت امسح دموعي ,, وانا اكمل الاملاء لفيصل ,, واشوف حركة الشغالات ,, يجيبون شنط مو قليل خمس شنط ,, واشوفهم يجيبون البدل ,, شكله بيسافر برى ,, بس ليه خمس ,, شكله مطول ,,

من صدمتي في الحركه اللي سواها ,, انطفت رغبتي بمعرفة وين بيروح ,, الله يسامحك يانواف ليه تسوي كذاااا ,,,



****

بعد ما رجع ماجد من المقناص ,, حاولت امي فيه ياخذ رغد بنت خالتي واخت نوف ,, توها مخلصه الثانويه ,, في سنه اولى للحين ,, شكلها مو راعية مدرسه ,, بس حلوووه ومن البنات اللي اكبر من عمرهم شكلا ,, طول وقتها في نفسها مكياج وموضه وطلعات مع صديقاتها ,, قلت لأمي انها ما تنفع له ,, ماجد يبي مرره تقوم بكل شي مو بس زين وخلاص ,,

تفاجأت بالموضوع اللي كلمتني فيه فهده ,, معقوووول تبيني لابوها ,, صدقت اني باخذه كنت امزح ,, لا وشدعوا اخذه ,, صحيح مو مبين عليه الكبر ,, بس انا وين وهو ين كم سنه بيشيب وانا في عز شبابي ,,

عطتني فرصه اني افكر ,, عشان يخطبون رسمي ,, شاورت امي اللي ما قصرت اقنعتني اخذه ,, انتي مطلقه وماتدرين يمكن احسن لك من الف شاب غيره ,, بعدين لسى شباب ,, مو شيبه ,, والمستقبل بيد الله سبحانه ,, حنت علي لين وافقت ,, والجازي بعد ما قصرت ,, قالت لي احمدي ربك ,, رجال سنع وكل المواصفات فيه وشتبين بعد ,, كل يوم تزين الفكره اكثر واكثر ,, لحد ماوافقت ,,

ما ظنيت ان فهده راح تكون فرحانه كذااا ,, الا طايره فيني ,, رفضت انه يكون زواج كبير واصريت انه يكون عائلي وفي البيت ,,

واتفقوا انه يكون بعد اسبوعين ,,,



******

بالرغم كل اللي صار ,, خيالها مافارقني ,, اشتقت اسمع صوتها ,, اشتقت اشيلها بين يدي ,, اشتقت امسك شعرها اللي يطيح بين يديني ,,

لكن اللي سوته فيني ,, جرحني في الصميم ,,لو صارحتني انها ماتبي ,, افضل من انها تستغبيني ,, لا وقدمت لها مشاعري على طبق من ذهب ,, وفي الاخير تلعب بي ,, حلفت اني اربيها ,, بخليها لا معلقه ولا مطلقه ,, لين تدري بخطاها ,,

ماقصرت امي عتيقه ,, تكلمني كل يوم من جيت المانيا ,, تشرح لي وش صار على فيصل ,, وتحاول تحنن قلبي عليها , لكن قلبي حسيته قاسي ,, حسيته حجر ,, مشاعري غريبه ,, ودي أدبها بس اشتاق لها ,, وفي نفس الوقت ما ابي اسمع صوتها ولا اكلمها تناقض في قلبي ,, بغيت اهرب منه وانهمكت في شغلي ,, ماصدقت يعرضون علينا الشركه الالمانيه شراكتهم ,, فحبيت اني اشتغل معهم كم شهر لحد ما ادرس الشغله زين وابتعد عنها ,, احتكاكي كل يوم بها يمكن يخليني اتصرف معها تصرف اندم عليه ,,

*******



اليوم زواج عاليه ,, اول ماقلت لامي اني بروح زواجها ,, ما شجعتني ,, لكن ما تركتها على كيفها اصريت وقالت خذي موافقة ابوك ,, بعد ما صار اللي صار معد رحت لعاليه في بيتهم ,, ماشفت انها حلوه في حقي وحقهم مع بعض ,, كلمت ابوي ابي اروح ,, لقيته في مكتبه الظهر دخلت عليه ما حس فيني ,,

نور : يبا ممكن اكلمك في موضوع ,,

ابو نواف : من اغلى عندي منك تكلمي يا عمري

نور : اليوم زواج عاليه ابي اروح لها ,,

ابو نواف : آآآهآآآ ,, ترك كتابه وقام لي ,, ومسكني من يدي ,, وخذ وجهي بين يديه وباس جبهتي ,,

ابونواف : طيب روحي باركي لها بعدين في بيت زوجها ,,

نور : يبا عاليه صديقتي وموحلووه ما احضر فرحها ,, اذا فيه سبب اني ما اروح علمني ,,

ابو نواف : اممم وش اقولك اخوها ماجد تذكرينه اللي شفناه في المانيا خطبك وما صار نصيب ,, ما اشوف انها حلوه تروحين لهم

نور : يبا ممكن اعرف ليه ما خذت رايي ,, قالت لي عاليه انك رديته ,, وما بغيت افتح معك الموضوع وانت ماكلمتني فيه ,,

بس وش السبب اللي خليك تخبي علي ,, انت مخلي خطك معي مفتوح اياب وذهاب ,, تسكره هالحين ليه يبا ,,

ابو نواف : الولد عاجبني بس مالقيت من امك تشجيع ,, بعدين كثيير اللي يخطبونك ومااقول لك لأني ما اشوف كفووو لك ,,

نور : يبا انا ابي احضر زواج عاليه ممكن ؟؟

ابو نواف : اللي تبينه يصير يا قلبي ,,



******

ارتحت اني تصارحت مع ابوي ,, ماظنيت اني يقول لي بكل بساطه الموضوع ,, لكن شكرت ربي ان ابوي متفهم ,, جاني بصيص امل ان ماجد يرجع يخطب ثاني ,, بس متى وكيف كلها في علم الغيب ,, حاولت اطلع لي فستان ناعم ,, خذيت لي فستان شيفون وله حزام دقيق ,, جبت لي مزينه تسوي شعري بتموجات كبيره ,, حطيت مكياجي بنفسي ,,

وطلعت لفهده والجازي اللي كانوا بالملحق يتجهزون ,, احس بعد التعب اللي جاني صرت بعيده عن البنات ,, وهم نفس الشي مشغولين

الجازي لاهيه مع فصول وماعندها وقت ,, تخيلتها عنده اثنين ثلاث راح تختفي في بيتها وما ندري عنها ,, استغربت ممن كم يوم لما جيتها ابي اتطمن عليها ,, سألتني عن سفر نواف وين ,, انصدمت الا ,, معقول ما قال لها ,, لكنها قالت انه صاير سوء تفاهم بسيط وبينحل ,,

اما فهده ياناس الله يسعدها هالبنت ,, ما تفتر تسأل عن الكل ,, يمكن تجي للجازي داايم ,, بس تحب الجميع ,, فرحتها بابوها اليوم غير طبيعيه ,, الناس يتنكدون ابهاتهم يتزوجون ,, وهي مبسوطه ,, مساعدها ان امها متوفيه ,,

اول ما دخلت الملحق وشفت اشكال البنات ,, صفرت لهم ,, ما توقعوا الحركه ذي مني وخصوصا اني كئيبه الفتره اللي راحت بس مصارحتي مع ابوي انعشتني ,, جازي كانت لابسه فستان ميسوني مموج باللون المشمشي له قصه عند الصدر ويجي واسع شوي

وفهده قمه قمه ,, لابسه فستان اسود من شانيل ,, مع سلاسل لولو طويله ,, راقيه ,, بشعرها بمكياجها كلها صايره تحفه ,,



ما قدرنا نكون مع عاليه في التجهيز لانها قالت لنا بيت خالتها عندهم من العصر ,, فحبينا نجي اذا خلصت على طول ,,

مشينا بسيارتي وانا اكلم ابوي ,, كان في المجلس ,, يستقبل الضيوف ,, البارح ملك على عاليه ,,, اتذكر كلامنا بعد ماعقد عليها ,,

مدري يافهده انا سويت الشي الصح والا لا ,, متردد بس اناعارفه عاليه قلبها طيوب وبتهتم في ابوي ,,

دخلنا لللفيلا ,, وفيه سيارات بسيطه متجمعه برى ,,

اول مادخلنا , لقينا حريم في المجلس وام عاليه تستقبلنا ,, اول ما شافت نور ,,اسود وجهها ,, وضاقت ,, المشكله ان نور حست بكل شي وشفت توترها عقب ,, دخلنا عند عاليه ,, وبنات خالتها عندها ,, طالعه قمر في الفستان والمكياج الراااقي اللي سوووه لها ,,

فصخنا عبايتنا ,, وقعدنا نرتب اشكالنا ,,,

احس قلبي للحين يرجف من شفت ام ماجد ,, شايله في قلبها علي واضح من نظرتها لي ,, ياليت سمعت كلامك يمه ولا جيت ,, تمنيت اني ما حضرت ,, عاليه فرحانه بي وبدوني ,, دخلنا ولقينا بنات خالتها ,, صايرين هم هل المكان ,,

ماقد شفنا زوجة اخوها ذي ,, يمكن مره في عرس الجازي ,, لكن اشوف ذي اللي معها ماخذه راحتها في الطلعه والدخله ,, حلوووه ,, خفت لايكون ماجد لسى هنا وتطلع بوجهه ,, اشتغلت الغيره ,,

قعدنا نعلق على شكل عاليه وحنا نضحك الا هي تقول يالله الدور عليك يانور

والجازي تقول الا عليك يانور انتي وفهده مره وحده اتذكر كذا بس

بس صدمني كلمة زوجة اخوها ,, وان شالله زواج ماجد وغاده ,, اتذكر اني شفت عيون عاليه ,, تضحك للجازي وما انتبهت لي ,,

معقوله ,, بيتزوج ,, بس هو وعدني ,, ما بغيت افرح اليوم ان ابوي صارحني اجي اغتم هالحين ,, صدق اللي قالوا يافرحة ما تمت ,,

قعدت على الكرسي وانا جسم بلا روح ,, بغيت الوقت يمر عشان اطلع ابي اطلع من هنااا ,, خلاص اختنقت ,, لاحظت الجازي ذا الشي ,, جتني وهي تقول : اضحكي مو زين كذا حد يشك ,, كلها ساعه ولا شوي ونرجع ,, حاولت ابتسم ,, بس قلبي انذبح من جووه ,,

لاول مره احس ان الزواج مثل التمثيليه ,, يجون الناس وهم لابسين ويأكلون ويرقصون وتنتهي القصه ,, بغيت اوصل للنهايه بسرعه

نزلنا للمجلس وهم يزفون عاليه ,, ماكان فيه الا عدد بسيط ,, وتوسطت عاليه المجلس وابتدوا البنات يرقصون ,,

قعدت فهده ترقص وحنت علي ,, ما بغيت اكسفها وقعدت ارقص وانا ما اشوف الوجوه احسهم تماثيل ,,

مر الوقت وقالوا ان المعرس بيدخل ,, تغطوا الحريم وخذيت غطاي ,,,دخل ابو فهده ومعه ماااجد اللي اول ما شفته تنقضت الجروح ثاني ,,

ظل يصور مع اخته ,, وبعدها بشوي طلع ,, وجت فهده ترتب عاليه وتصور معها ,, ظل التصوير شويه ,, وبعدها طلع الوليد مع عاليه للقصر طيارتهم لفرنسا بعد ساعتين ,,,

طلعت فهده معهم عشان تجهز لهم , وطلعنا انا والجازي للسياره ,, ماودي اقعد ثانيه وحده حسيت المكان موبوء بخالتهم وبناتها ,,

شفته واقف عند مجلسهم بيدخل بغيت اصرخ واناديه بغيت اقوله وين نسيت وش قلت لي ,, لكن كلها صرخات نفس مكبوته ,,



*****

دخلت القصر لثاني مره بس هالمره زوجه ,, احاول اسرق نظراتي له من فتره للثانيه ,, ابي اتأكد انه مو كبيير ,, حمدت ربي ,, شكله شاب ,, اول ماوصلنا لجناحنا وفهده تزين كل شي ,, تكلمت

فهده : يبا عندك ساعه عشان تطلع للمطار تاكلون شي

الوليد : والله نشوف العروسه وش رايها ؟؟؟

طبعا انا سكت ودعيت في نفسي على فهده تعرس ويصير لها اللي تسوي لي هالحين لا وربي يكتب لي اشوف بعد ,,

فهده : وش رايك ياعروسه وهي تضحك .. ماحكيت بس سمعت فهده ,, خلاص يبا بروح اجهز ااغراضكم ,, وطلعت فهده وظليت جامده في مكاني ما تحركت ,,

حسيت به يجي صوبي ويمسك يدي : حيا الله عاليه اللي اسمع بها من شهور ,, سكت ما رديت عليه

الوليد : وش رايك تبدلين عشان نطلع للمطار ,, اشرت له بايه وقمت الا هو يلتفت لي

الوليد : منتي بحابتني قبل تروحين ,, استحيت بالمرره شكله بايعها ابو فهده ماعنده وقت ,, ما رديت وجيت بمشي لكنه ووقف في وجهي

وقال : خلاص دامك بخيله انا كررريم مرررره وحبني بخدي ,, سحبت نفسي ومشيت من عنده ,,, مو مصدقه ,, والله هذا احسن من اللي خذيته ,, حركات وسوالف عنده استبشرت خير ,, ودخلت ابدل ملابسي ,,



*****

مادري كيف وصلت غرفتي ماتكلمت مع الجازي بحرف من طلعنا من الزواج لحد ما وصلنا بيتنا راحت الجازي للملحق ,, ووصلت لغرفتي اللي حسيت بيني وبينها اميال طويله ,,, بعد مادخلت سكرت الباب وقعدت وانا اقاوم دموعي طلعت صورته تاملتها الا حفظتها محفوره وسط جفوني ,, تخيلته مع بنت خالته ,, لاااااا انهرت ,, مادريت ان الحب بلوى ,, تمنيت اني ماعرفت الحب ,, معقوله يسوي كذا ,, اتذكر اني كنت طبيعيه لما كنت افكر اشتغل في المستشفى ماخذه الدنيا طول بعرض ووناسه مافيه شي ماخذ عقلي ,, ومن عرفته ,, وهو شاغل حياتي ,, ماصارت زي الناس ,,,دخلت الصوره ثاني ,, للجظه فكرت اقطعها ,, وانهيه من حياتي ,, انساه واتعلم اني انساه ,, لكن ضعفت وماقدرت اسويها ,,,

******

دخلت وشفت فصولي نايم ,, لحفته زين وحبيته على جبهته ,, غيرت ملابسي وطالعت بطني في المرايه ,, بدى يكبر ,, صحيح صغير وما يبين ,, بس حسبت يمكن اخلص ثلاثة شهور ,, اسمع عن الوحام اللي يجي الحريم ,, الحمدلله ماجاني الا صداع في الراس وحب نووم ,,

دخلت في سريري وطالعت شاشة الجوال ,, اشتقت له ,, كل ليله تهفني نفسي ارسل له مسج ,, واتراجع اذا تذكرت طريقته معي ,, خذلني ,, صحيح غلطت لكنه جزاني بجفاا ,, حتى السفر ماهان عليه يقول لي ,, حطيت راسي على مخدتي ,, وتسربت دمعة حزن على حالي ,,

جفاني النوم ,, ماقدرت شوقي غلبني ,, موحاله ,, طالعت صورته اللي عند راسي ,, خذت الجوال

وفتحت الرسائل احترت وش اكتب ,, في الاخير

(( طمني عنك ,, اخبارك ,, متى بتجي )) حسيتها جامده مسحتها ,, رجعت اكتبها ثاني (( طمني عنك ,, اخبارك متى بتجي ,, اشتقنا لك ))

على الاقل تعبر عن اهتمامنا فيه ,,

ارسلتا وانا انتفض من فوق لين تحت ,, حسيت ببروده تدخل جسمي ,, حتى صوتي تغير ,, شعور الخوف والبروده مع بعض ,, مزعج ,, انتظرت حسيته بيرد بسرعه ,, صار له شهرين ,, انتظرت لحد ماغلتني عيني ,,

توعيت بعد الفجر بشوي واول ما تذكرت وين انا على طول شفت الجوال اللي طايح عند مخدتي ,, شفته ما ارسل شي ,, احبطت بقووه ,, يمديه يشوف الجوال ,, لكن شكله ما يبي يرد علي ,,

******



اخلص العصر من الشركه ومن بعدها طول اليوم فاااضي ,, ارجع للبيت ,, فيه جميع انواع التسليه ,, اجهزة رياضيه مع قناة افلام ,,

مع القنوات العربية الرياضيه ,,

ما اطلع اقعد في البيت ,, جاني سعد مره الشهر اللي راح ,, ووعدني يمكن يجي ثلاثة ايام الشهر ذاا ,, مرووق على وضعي ,, وحسيت اني بعدت عن اجواء البيت ,, اللي كلها شك وبهدله ,, تابعت فيلم ,, وخلصته ,, تابعت الثاني ,, ,, جاني مسج توقعته من سعد كل يوم يرسل لي نكته ,, والا وسائط بمقطع يوسع الصدر ,, اول ما شفت رقمها استعدلت وقعدت اقراه ثاني ,,

ماتوقعت انها ترسل لي ,, سفهتها وخليتها كذا بدون رد احسن ,,



*****

فهده صارت اغلب الايام عند الجازي في الملحق ,, بعد ماوصلوا العرسان لفرنسا ,, اتفقت مع جازي ونور يسون لهم جدول لحد ماتجي عاليه ,, صاروا يطلعون يقضون لهم حاجاتهم ,, ومره يتجمعون هنا ,, والا هنا ,, كل وحده حاسه بفرااغ وتحاول ما تبين للثانيه

الجازي ونور حالتهم متشابهه ,, لكن فهده غياب ابوها اثر عليها ,, وحست بالوحده اكثر في البيت ,, مع طاقم شغالات وحرس لكن وجوده في البيت غييير ,, كانوا متجمعين عند الجازي وكانت لابسه بنطلون بيت ومعاه تي شيرت طويل يخفي البطن ,,

وقعدوا يشوفون التلفزيون ,, دخلت عليهم ام نواف ,, وقعدت تسولف معهم ,, قامت الجازي تبي توصي الشغاله تجيب قهوه ,, حست بشد عضلي في ساقها ,, صرخت بقووه وقعدت على الكنبه ,, جتها ام نواف وهي تشوف وش فيها ,,

اول ما شافت بطنها الصغير ,,

ام نواف : جاازي ,, انتي متأخره عليك الدوره ,, ارتبكت شوي بس ماقدرت تنفي

الجازي : اي صار لها فتره ,,

ام نواف : مافحصتي ,,

هزت الجازي راسها وهي تطالع فهده ,, لكن ام نواف اصرت من بكره تروح المستشفى هي ونور وتسوي التحاليل ,,

*****

طال عليها الليل وهي عارفه ان الخبر بيوصل لنواف ,, حاولت تعاقبه انه مايعرف بتجازيه على صده لها وجفاه ,, لكن لكل شي نهايه ,,

جاها فضول وش راح تكون ردة فعله اذا عرف ,,

,, طلعت الصباح مع نور للمستشفى اللي خذوا كل الفحوصات من تلفزيون ودم وغيره ,,

واكدت لها الدكتوره انها خلصت الشهر الرابع ,, قالت لها عن المانع ,, واكدت لها اذا صار بدون انتظام مايكون له فايده ,,

رجعوا للقصر ونور تبي تاخذ البشاره من ابوها وامها ,,

اول مادخلت الجازي ومعاها نور كانت الجوري وفيصل قاعدين تحت مع ام نواف ,, وابو نواف في المكتب لكن صووت نور جمعهم

نور : كللوووووووش باركوا بصير عمه يا نااااس ,, قولوا امين عساها بنت حلووه مثلي ,,,

ام نواف وهي طايره من الفرح : والله مبروووك يا جازي والتموا العيله على اصوات الفرح ,,

لكن نور ماقاومت انها تبشر اخوها وسط فرحة ابوها وامها

نور : الووو يا المانيا وهي تضحك

نواف : لااااا شكلك فالتها ونسينا ,,

نور : مبرووووووك بصير عمه جزوووي حامل

معقووول انها حامل ,, متى وشلون وكيف ,, اسئله ماراح يجاوب عليها الا هي ,, لكن ما راح اعرفها الا اذا شفتها وجه لوجه

وذا الشي مو في بالي الحين ,,,,,,

*****
(( الجزء التاسع ))



قبل يومين من وصول عاليه ,, تجمعوا البنات عند فهده ,, واتفقوا على برنامجهم للاسبوع الجاي ,,

فهده قررت تسوي عشاء رسمي ,, وتنادي فيه معارفهم ,, وهما قاعدين يسولفون في غرفة فهده ,, جتهم الشغاله تقولها انه فيه حريم تحت يبون يسلمون عليها ,, استغربت عاليه لأن محد عطاها خبر انه بيجي ,,

نور : تلاقينهم ذولا اللي يجون يسألون ,, ارسلي لم الشغاله بالمقسوم

فهده وهي تكلم الشغاله : هذولا مسكين ,,

: نو نو مدام ,, هي تسأل عنك ,, قامت فهده وهي تقول امرنا لله ,, كانت لابسه بنطلون ,, ومع توب قطن ,, وكعب رفيع ,, رتبت شعرها وهي تقول للبنات ,, زين قوموا معي يمكن يطولون ,,

نور : يالله عندي حماس لهم مدري ليه ,,

الجازي : انا بنتظركم هناا ,, مافيني نزله وطلعه ثاني ,,

فهده : اوووو اشتغل الحمل ,, صار لك كم شهر ماتدرين ما سمعنا شكوى ,, بس عرفتي نط لك عرق وهم يضحكون ,,

نزلت فهده مع نور للمجلس ,, واول مادخلت لقت ,, حرمه كبيره ,, معاها بنتها ,, ناااس باين عليهم كلاس مرره ,,

رحبت فيهم فهده وهي تعتذر منهم ,,

احتارت فهده لأنها ما تعرفهم ,, وناس باين عليهم عندهم خير مو جاين يبون شي منها او من ابوها ,, ابتدوا الشغالات يسون السرفيس من قهوه وشاي وشوكليت ,, وبعد شوي تكلمت الحرمه الكبيره ,,



انا ام سعد بن سلطان ,, بغت فهده تكب القهوه على يديها ومسكت نفسها في آخر لحظه ,,

فهده : هلا بك ياخاله ,, آآآمري ,, وش اقدر اخدمك فيه ,,

ام سعد : من فيكم فهده ,, طالعت فهده في نور وهي خايفه ان الخبل قال لاهله شي ,, مو بعيد عليه ,,

فهده : سمي طال عمرك انا فهده بغيتي شي ,,

ام سعد : والله مافيه الأ الخير ,, اذكروك لنا ,, وودي اخطبك لولدي سعد ,, اسألوا عنه ,, ومو عشانه ولدي لا والله ,, بس ماراح تسمعين الا كل خير ,,

تكلمت البنت اللي معاها : انا العنود اخته ,, والله سمعنا عنك ,, وحبيناك قبل نشوفك ,, وانتي فكري ,,

فهده انبلمت ماقدرت ترد بكلمه وحده ,, اول مره يصير لها موقف مثل كذا ,, انحرجت من الموقف ككل ,, بس مالها الأ ترد عليه برد دبلوماسي ,,

الله يكتب اللي فيه الخير ,,

ام سعد : انا بكلمك عقب اسبوع اذا يناسبكم جينا نكلم الرجال ,,

نور : ان شالله ما يكون الا خير ,, قامت ام سعد مع بنتها وطلعت ,, وفهده مفهيه مو عند نور مرره ,,

التفت نور لفهده اللي قعدت وهي تحط راسها على الكرسي ,,

فهده : مو معقول مرره ,, خبل والله ,,

نور : تتكلمين بالالغاز ,, عسى ماشر ,, من اللي خبل ,,

فهده : ولد الحرمه ذي ,,

نور : لا بالله فهمت السالفه وعرفتها ,, اقول فهده احكي مثل الناس ,, وش سالفته الولد ذا تعرفينه ,,

فهده وهي تجر نور عشان تطلع للجازي وتحكي لهم من اول ,,,,



*****

على اعصابي مررره مدري متى بتجي امي,, حاولت اقنع ابوي نروح نخطبها لكنه رفض ما يبي علاقته تتأثر مع الوليد ,, وفي الاخير طلب من امي تروح عن طرييق الحريم احسن يشوفونهم ,, اول ما شفتها جايه على طول عندها وانا بس ادور اي شي عنها

سعد : طولتوا مابغيتوا تجون ,,

العنود : بصراحه هنيالك اذا بتوافق ,, صغيره لكن سنعه مررره ,,

سعد : وش رايك يمه ,,

ام سعد : حبيتها والله ,, شكلها تفاجأت , كذا يقول قلبي ,, وقلت لها بكلمك عقب اسبوع وبشوف ردك ,,

سعد : يعني بتوافق ,,

العنود : هآآآو صدق مطفوق ,, وش فيك مستعجل ,, لاااا الله يعينك ,, هذا للحين ماصار شي ,, حالك منقلب الله يعين لو زوجتك ,,

سعد : والله لتوافق ,,ان اقسم هذاك اليوم اللي ربي يكتب على كل اللي اعرفهم ومحتاجين ,,

ام سعد : يا ويلي عليك يا ولدي ,, ربي يسعدك ويرضيك ,,,,



******

اليوم عازمني الوليد على مطعم يحب يروح له مع فهده ,, غيرت ملابسي , وطاحت عيني على ,, الخاتم اللي شراه لي البارح ,,

كريم معي لابعد درجه ,, عسى ما اقول هذا زين جابه لي ,, لين صرت ما اتكلم وما امدح شي اخاف يشتريه ,, حاول معي البارح اشوف شي يعجبني ورفضت ,, ومع اصراري انه ما يشتري ,, ماعليه مني وخذ واحد على ذووقه ,, لاحظت الكل يعرفه في ذا الديره ,,

المشكله ما اخذ راحتي معه الا في الفندق ,, لانه ما يسافر الا معه كذا شخص يرتبون له كل شي ,,

رجعت الخاتم للعلبه,, كلمتني امي ,, اللي كل ماكلمتها بس اسمعها تطلب لي اني استانس وربي يسعدني ,, قلوب الامهات رقيقه ,,

الله يخلي لي امي ,,

صحيح عمره كبير لكن تعامله معي احسن من الشاب نفسه ,, ما يحب السوالف كثيير ,, بس يمكن اخليه يتعود علي ,, احب المزح والقرقره ,, ما اتخيل نفسي ساكته ,, يالله حبه حبه ,, كل ما تذكرت كلمة امي ,, لا تهبلين بالرجال بسوالفك اركدي ,,

اضحك ,, الله يعينه الايام جااايه ,,

دخل وانا للحين البس صندلي ,, وبغيت اعثر وانا اقوم ابي اشوفه لكنه مسكني وهو يضحك ,, بالراحه ليه مستعجله ,, الوقت كله لك ,,

عاليه : ماابي اتأخر عليك بس ,,

الوليد :انا كلي لك ,, عنده حركات ما تعودت عليها ,, صحيح الاول ما شفت منه يوم زين ,, لكن انه ميح في التعامل ,,

خلصت ابي البس عباياتي الاهو عندي ويساعدني اسكرها ,, ويمسك لي طرحتي ويرتبها ,, ما اقدر على رومانسيته ,, حاولت اتجرأ شوي لكن ,, ما قدرت يمكن مع الوقت ,, لمني بين يديه وهو يهمس في اذني : مشينا قبل اهون ونتعشى هناااا ,,

سكت ماقدرت ارد ,, شكلي غلط ,, بس وش اسوي اقوله يالله خل نقعد ,, لازم يعرف اني استحي ماتعودت عليه ,,,



*****

طلعت نتايج نصف الفصل وجاب فصولي الثالث ,, طرت من الفرحه تخيلته في الشهاده الثانويه جايب نسبه تبيض الوجه ,, يوووو طويل المشوار للحين هو في ثاني ,, تخيلته كبير وانا كيف بيكون شكلي ,, والا وين بكون ,,

اتصل على ابوه يبي يقوله عن النتيجه من تليفون البيت وانا بجنبه اسمع ,, كان فرحان وهو يعلم ابوه بطريقة البزارين ,, طول معه شوي ,, توقعت يطلبني ,, يعني هو عارف وش كثر تعبت مع فيصل ,, اكيد عتيقه تعطيه الموجز ,, بعدين هو كان حاضر الامتحانات الشهريه كيف طريقتي معه ,, لكن ولا كلمه زياده سكر التليفون ,,

لحد هنااا تنرفزت وعصبت ,, يعني لحد متى يبي يسوي كذا ,, وش محسب عايش بكوكب لحاله ,, توقعت يكلمني ,, يرسل مسج على الاقل ,, اما لو اتصل عليه وبط عينه برقمي وش بيسوي ,,

وليه لا بسويها ,, صبرت ربع ساعه وبعدين دقيت عليه من جوالي ,, رنه رنتين وانا كل رنه بدقه لقلبي ,, خليته لين انفصل الخط بنفسه وماقدرت امسك نفسي خذيت الجوال وضربته في الجدار بقوووه ,, عصبت ,, وش مفكر عمره ذا النواف ,, معقد مررره ,, صار جوالي قطع وماقمت له خسرته ما ابي جوال ,,

*****

رجعت عاليه واستقرت في القصر ,, وفهده ما بغت تقول لابوها عن خطبة الناس ذوول ,, هي حست بشي واحد ,, استخارت كم مره وتحس فيه شي يدفعها توافق ,, مع انها بعقلها رافضه ,, جازي شجعتها ,, ونور قاالت قلبك دليلك ,, اذا مو مرتاحه مو مهم ,,

علمت عاليه بكل شي ,, وسالتها لو انتي في مكاني وش راح تسوين ,,

عاليه : شوفي خلي ابوك يسأل وبعدين يصير خير ,,

اتصلت ام سعد تبي تعرف رد فهده اللي للحين ماقررت ايي شي ,, فردت عليها عاليه واعتذرت منها انهم لسى جايين من السفر وطلبت منها مهله ثانيه ,,

عاليه : فهوده انا بكلم ابوك ,, اكيد يعرفهم اذا هم ناس طيبين ,, توكلي على الله ,,

فهده عارفه ومقدره انهم ما يحسون باللي تحسه ,, وانقباض وانشراح بنفس الوقت ,, لكن راح تستخير الليله وبعدين بتشوف ابوها ,,,

****

مشكلتي متهور في تصرفاتي ,, اخاف ارسل لها مسج وتفهمني غلط ,, ياليت تدري باللي في قلبي لها ,, لكن وش السواة الا الصبر ,, قالت لي امي انهم طلبوا مهلة ثاني فتطمنت شوي ,, ماطلبوا زياده الا وهو يبون يفكرون اكثر واكثر ,,

كلمت نواف وقررت اروح له لحد ما يردون علي ,,



****

اتصل نواف على امه تجي هي وفيصل عنده في اجازة نص العام ,, ماخالفت ام نواف وشافت انها فرصه للتغيير فكلمت ابو نواف انها تروح هي والبنات كلهم حتى الجازي ووفاتحت البنات في الموضوع واستانسوا الا الجازي اللي اعتذرت انها ما تبي تركب طياره ويمكن تصير لها اي مشكله ,, حاولت ام نواف تقنعها ونور لكنها قدرت تجيبها بطريقة انها المفروض تحافظ على صحتها وتغذيتها ,,

جهزت ام نواف نفسها وخذت العيله الا الجازي اللي راحت عند بيت اهلها لحد ما يجون ,,,

سعد بعد ما عرف ان نواف اهله عنده غير وجهته لمكه مره ثانيه وبيطلب ربه اكثر يمكن تحن عليه وتوافق ,, هو عارف ان اللي سواه من قبل هو العائق انها توافق عليه ,, لكن يمكن تقتنع اني ابيها وتوافق ,,

*****



طلع نواف للمطار يستقبل امه ,, ومشتاق لفيصل اول ما وصل للمطار وشاف العيله كلهم الا الجازي,, فكر ان امه بروحها بتجي لكن اول ماشاف خواته على طول وهم واقفين عند البوابه سأل : وين الجازي ,,

نور : عند اهلها ,,

كمل نواف : ليه ما بغت تجي معكم

نور وهي عارفه حاسه ان بينهم تتش : انت قلت لها تجي

نواف وهو يغير الموضوع يالله اكيد تعبانين ,, مشينا ,,

ظل فيصل ماسك يد ابووه وطلعوا وهو يفكر بزياده فيها

*****

تمدد الجازي على السرير في غرفتها مع اختها مهوي ,, حست انها بتنغلق على نفسها ,, اشتاقت لفيصل ودها تسمع صوته ,,

كسرت جوالها والا كان يمديها تتصل عليه ,,من بكره وصت ابوها يجيب لها واحد ثاني ,, واول ما وصلها ركبت الشريحه ثاني ودقت على جوال نور ,, حسيت بشوق لفصول ,, ولابوه بعد ,, بس وش الفايده ,, خل اكتم شوقي ابرك لي ,, كم مره يفشلني ,, احس اللي فيه كاايد مره لدرجة انه يتعامل معي بأسلوب موب انساني ,,

دقيت رقم نور وشوي الا هي ترد وصوتها يلعلع : هلااا وغلاااا بأم بنتي ,,

الجازي : خلاص صارت بنت

نور : ايووووه وبتصير بنتي لاني قررت ما اتزوج ابد ,, وانا متعمده امي تسمع لي ,,

نواف كان يتغدا بس اذنه عند نور ,,

نور : اكيد ابشري ,, فيصل ,, خذ جزووي تبيك ,,

خذ فيصل الجوال وهو كان على الطاوله ,, ومشى للجلسه اللي على جنب وابوه يراقبه ,, شافه يتكلم بهدوء ,, ماطاحت عينه منه ,,

شافه ياخذ منديل ويمسح عيونه ,, نزل الجوال على الطاوله وراح داخل ,,

قام نواف يبي يشوف وين راح ,, لقاه يغسل وجهه ,, اول ما التفت شاف ابوه واقف ,,

نواف : وش فيه فصولي ,,

فيصل : مشتاق لأمي ,, قلت لها تجي معنا بس هي ما تبي ,,

نواف : ليش ما تبي ,,

فيصل وهو يطالع ابوه : عشان انت زعلان ,,

نواف : هي قالت كذا

فيصل : لاااا انا اعرف ,,,

مسك يده وخذه ورجعه للطاوله وكملوا غداء وهو يفكر شلون فيصل حساس تجاه جازي ,, والاعظم من كذا كيف تعلق بها لدرجه ما يتوقعها ,, تغيييير فيصل بعد جازي كثيير ,, لكن انا المهم ,,

*****



ابي اعرف وش ذا الاحساس ,, كل ما صليت الأستخاره حسيت بشعور راحه عجيبه ,, احس منشرح صدري له ,, معقول هووو ,, راعي التليفونات ,, هذا اكيد معي ومع غيري كذا ,, يعني تاب والا شصار عليه ,, من اخر مره معد اتصل ,, حس على نفسه والا وشو ,,

دخل علي ابوي ,, ملامح الفرح باديه عليه ,,

الوليد : وانا اخر من يعلم ,, متى جتك ام سعد ,,

فهده : يبا والله مدري وشقولك ,, فاجئتني بجيتها ,, بس يبا ابي اخلص الجامعه بعدين يصير خير ,

الوليد : مو كلااام ذاا ,, من اللي بينتظرك لحد ماتخلصين ,, بعدين سعد ما ينتطوف ,, ابوه بس يكفي نسبه

فهده : يبا انا باخذه ولا باخذ ابوه ,, واللي يسلمك انا بخلي عاليه تعتذر منهم واذا عاد صار نصيب عقب بنشوف ,,

الوليد : يا حبيبتي ,, سعد رجاال وتعتمدين عليه ,, انتي تبين زوج بس والا واحد يدري بك ,, وش ناقصك وش تبين ,, يراعيك

هذولاا اعرفهم يا عمري ,, لاتعلميني فيهم ,, معروووفين بوصلهم وجيدهم ,سعد احسن من غيره ,, توكلي على الله وردوا على ام سعد خبر ,,,

قام ابوي وانا اشوف انه فصل في الامر ,, صحيح ارتحت ان كفاني اتخاذ القرار وريحني بين تناقضي اللي شتتني ,, وبين رغبتي اني آجل الفكره ذي حق عقب ,,

دخلت عاليه وهي تشوف الحيره اللي في عيوني ,,

عاليه : فهوده ,, اسمعي ,, استخيري ثاني الليله واذا صرتي مرتاحه خلاص نتوكل على الله ,,

سولفت مع عاليه شوي ,, بس قلبي متردد ,, تذكرت شكله , تذكرت كلامي معه ,, شين وقواة عين ,, يووو لا ويرد علي بعد انا شين ,,

ضحكت من قلبي ,, استغربت ضحكي ,, شكل السالفه جازت لي ,, جتني وساوس بعدها بشوي ,, قمت ابي اطلب الله يريحني ,,,



*****



ماعاد للحياه طعم ,, ولا الايام ولا الشغل ,, يمكن جلسة الشباب تنتشلني من ضياعي ,, بس مشاعري حزينه ,, احس اني فاقدها ,, احس انها مو في الدنيا ذي ,,

ضقت من امي والحاحها اتزوج رغد بنت خالتي ,, مسكينه امي ,,عجزت فيني ,, ودي ارضيها ,, بس مو في يدي ,, واذا قلت بخطب نور مره ثانيه ,, يجيها زعل مب طبيعي ,,

ام ماجد : البنت ذي مالها لازم عندنا ,, انت صاحي تخطبها وهم ردوك ,, خل يحصلون زيك وقل امي قالت ,,

ماجد : هدي اعصابك ,, هاذي حياتي ,, يمه انتي تبين اخذ اللي تبين انتي وانا مو مرتاح ,, ولا اخذ حد ابيه واستانس معه طول عمري ,,

يمه هذا زواج مب دعايه ,,

ام ماجد : البنت ذي زهدتها ,, طلعت من خاطري ,,

ماجد : الله يهديك يمه ,, الله يهديك ,,

*****

مافارقني ثواني ,, حبه مالي علي دنيتي ,, اعيش على نبضه اللي بقلبي ,, ما راح يخذلني وعدني ينتظرني ,, بس وش الحيلة مع امي ,,

نكدت علي بقرارها اللي ماله داعي ,, يكفيني عشه مع ماجد ,, تخيلت حياتي معه ,, مستعده اضحي عشانه ,, مستعده اترك كل شي عشانه ,, لو يقول اي شي بوافق عليه ,, حبه اغناني من كل حاجه ,, وكل الترف ذا اشوفه ماله معنى وهو بدون مشاعر تحييني ,,,



****

في الفتره ذي ,, اتصلت عاليه على ام سعد وعطوها موافقتهم ,,واتفقوا الرجاجيل على يوم الملكة ,, رجعت ام نواف والعيال من المانيا ,,

ماجد لهى نفسه بالشغل والعقارات ,, وابتدى يصمم بيته ,, نور رجعت للجامعه تبي تخلص ترمها ووتتخرج ,, بعد مارفضت اثنين كانوا خاطبينها وامها وافقت عليهم ,,

باقي جازي وما ادراك ماجازي ,, تعلمت من تجربتها مع نواف ,, ان الحرمه المفروض ما تبين كل مشاعرها لأنها ماقصرت في اعتذار ومكالمات ومسجات وهو زي الجدار ماحس ,, لكن مشاعرها اللي تدفقت اكثر واكثر في غيابه وشوقهها له أكد لها شي واحد ,, انها تحبه لا وتمووت عليه بس قررت تحط مشاعرها في صندوق وتقفل عليه لين يحس من نفسه ,,

نواف خلص خمس شهور والحين ماشي في السادس ,, باقي له ذا الشهر ويرجع ,, وبعدها يحط النقط على الحروف ,,

اللي مستقره فيهم عاليه ,, بالرغم الفتره السيئة اللي مرت عليها بعد طلاقها لكن ربي عوضها خيير بالوليد ,, اللي بدى شوي شوي يتعلم على عاليه ومزوحها وسوالفها ,, وتغيير روتينه عشانها ,,,



بعد شهر كامل ,,

*****

قامت فهده من الصباح على تليفون الجازي ,, ما توقعت الساعه 9 فكرت من تعبها انها 12 ,, جاها صوت الجازي وهي تأكد

الجازي : وش صار على المزينه اكدتي عليها ولا اجيب ثانيه ,,

فهده والنوم مثقل عليها : مدري ,, هاااا ,, اي الا بتجي ماصرت احكي زين وش فيني

الجازي : فيك نوم ,, زين شوفي انا بجيك العصر ,, وبشوف نور ,,

سكرت الجازي وقامت تشوف وش عليها اليوم تخلصه قبل تروح ,, اتفقت مع الجوري انها تهتم بفيصل الليله لحد ماتجي من فهده ,, عتيقه تعبانه صار لها كم يوم مو على بعضها ,,

شافت الفستان اللي فصلته في مشغل ,, موديل حمل لكن عطتها القصه مع طولها شكل جديد عليها ,,

,, حطت فهده راسها على المخده ثاني ,, وتذكرت شكل سعد ,, وش بتقوله ,, هل بتقدر تسكت عن اللي صار والا بتفتح معه الموضوع ,, مافيها صبر تسكت لازم يتصارحون ,, نفضت التعب ,, وقامت تشوف وين عاليه ,, لقتهم في يفطرون هي وابوها ,, صايره تدلعه مررره وهو مبسوط عليها ,, لا ومندمج بالسوالف معها دخلت فهده وهي تقول : صباح الخير اكلمكم وانتوا مب يمي

الوليد : مالي لايم سمعتي عاليه وش تقول : نحكي عن العرس واقولها مو شينه الواحد يعرس ثاني ,, تهددني تصدقين تقول بذبحك بسوي فيك جريمه

فهده : لا والله علويه كله ولا ابوي

عاليه : اسمعيني وهي تضحك وكركرتها واصله برى ,, اذا تزوجتي دريتي ,, خليك محضر خير

بصراحه عاليه غيرت حياتنا صار لها صوت بعد ماكانت صامته ,, وابوي تغير بعد السنتين اللي راحت ,, صارت حياته احسن وصار يرجع للبيت ,, بعد ماكان يتركني طول اليوم ,, اكيد الزوجه لها دور ,, ومهما بلغت عناية الابناء فيه شي يظل قاصر عنهم ,,

****

وصلت الكوافيره وصار شغلها اسهل لانها تعرف لهم كلهم ,, وجابت مساعدتها معها ,, ابتدى التزيين والشغل ,, وبعد كم ساعة وصلوا للنتيجه اللي يبونها ,,

فهده صايره روووعه ,, ماراح يجي الا اهل سعد ,, بس حبينا انه يكون عشاء محترم وله شكل ,, جت ام عاليه وام نواف ,, وام الجازي ,, وقعدوا يسولفون مع بعض لحد ما وصلت ام سعد وبناتها , فهده ظلت فوق لحد ماخلصت اجراءت الزواج ,, وبعدها نزلت على الدرج وهي تمشي بهدوء واضح ,, لبست فستان اخضر صريح فيها ازهار ملونه ,, من كافالي ,, يده هفهافه وواسعه ,, ورجعت شعرها على ورى ,, مع تموجات بسيطه ,, لبست كعب مثل كل مره عشان يزيد طولها اكثر ,, ومشت عاليه ونور بجنبها واشكالهم راااقيه مثلها ,,

تأخرت الجازي فوق وهي تكلم فيصل كل شوي يتصل عليها يسالها مره ابي لعبتي ,, مره متى بتجين ,, هي عطته ووجه وماتقدر تقاوم اتصاله لو ايش ,,

نزلت وهي متقبضه بالدرابزين عشان ما تطيح ,,

اول ما وصلت لقت فهده للحين تدور تسلم عليهم ,, ماتت نور من الخوف لما شافت امها وام عاليه يسولفون ,, وما بغت يجي بينهم شي ,,

انبهرت ام سعد بفهده وماطاحت عينها منها ,, وهي تسمي عليها ,, بعد فتره بسيطه قالت عاليه ان سعد بيدخل يسلم على فهده ويلبسها عقدها ,,

مسكت فهده طرف ثوبي وهي تقول ,, ما ابي خلاص هونت ,, بقوم معك وانا اضحك منها ,,, فهوده وشدعوا صاحيه الرجال ملك عليك بس يالله بلا دلع وش تقول عنك ام سعد ,,

دخل سعد وماكان في المجلس الا امه وخواته وفهده اللي مسكت نفسها بقووه ,, وقفت لمادخل ,, وهي تناظر الارض ,,

جاء لحد ما وقف قبالها ومسك يدها وجاء بجنبها ,, وامه فرحانه انها شافته متهني ,,



ما ظنيت ان اللي ابيه بيصير , خفت لا اكون حلمان وبصحى ,, اول مادخلت المجلس وشفتها فيه ,, حسيت الدنيا تضحك لي ,,

شامخه وهي واقفه ,, عجبني رقيها ,, اركد مني وانا الرجال ,, بس ليتها تدري انها دخلت عقلي وحبها قلب حالي ,,

مسكت يدها وشعرت برجفتها وهي ما تقدر ترفع عينها فيني ,, بس لو امي مو فيه كان حكيت لها كلام واااجد في صدري ,,

تكلمت بصوت راايق : مبروووك يافهده

حسيت اني بموت من الحياء اول مادخل ,, بس لازم امسك نفسي ,, خلاص صار زواج مو شوفه عشان احاتي ,,

كل ما قرب مني احس ركبتي ترتجف اكثر ,, زين ربي ساترنا بذا الفساتين ,,

مسك يدي وانا يديني ترتجف وضغط عليها بقوه ,, اول ما بارك لي ما قدرت ارد ,, وطالعت خالتي ,, مدري وشقول ,,,

قامت العنود وجابت العقد وعطته يلبسني وهي تساعده ,, حسيت بتوتره بعد لااا وبفرحته ,, فرحااان بطريقه اذهلتني ,, لو امه مو فيه كان سألته ليه سوى كذا معي ,, وليه خطبني وشمعنى ,, كلااام كثير ودي اتفاهم معه عليه ,, سمعت خالتي تقول ,, تعالوا يا بنات نشوف وين الحريم ,,

قعدت مثل الصنم ,, وهو بجنبي ,, ومسك يدي بين يديه وهو يقول : تعرفين شكثر قدرك في قلب مغليك ؟؟

ماقدرت ارد ,, تخربطت ما توقعته بيقول كذاا ,, سحبت يدي وقمت : عن اذنك

سعد : افاااا عسى ماقلت شي يزعلك ,,

مشيت ,, وانا اتخطى شووي شوي ,, بس اشوف الباب ,,

سعد : فهده

التفت له وهو يجي يمي ,, : خلي بالك من نفسك ,,

مافيه اي شعور ,, احرااج وبس ,, شكله بيموت علي ,, معقوله حبني ,,

هزيت راسي بأيه لكنه سوى شي ما توقعته ابداااا ,, لااااااااا يووووو ,,

طلعت للحريم والاقيهم في المجلس الثاني ,, دخلت والحياء ذابحني من امه احسها شافت كل شي ,, ما شافت بس يتخيل لي هالشي ,, الحمدلله اللي فيه جدران ,, قعدت وانا اسمع نور تهمس في اذني ,, وش سوى لك قلب حالك كذااا يابنت ,,

فهده وكل ما ابتسمت تطلع غمازتها على جنب ,, اسكتي يانور ,, وجهه قوووي ,,

نور : اووووف ,, اول ما سألتني ,, حنت تبي تعرف ,, اول ماقلت لها

نور : ول ,, ماعنده وقت ,, وجازي ,, مو بعيد مننا وتسمع كلامنا

الجازي : بس يابنات امه هناا عاد قصروا حسكم ,,,

تعشوا الحريم مع بعض والبنات قعدوا على جنب يسولفون ويتعرفون على فهده اكثر ,,قعدت العنود تسألها وهي تجاوب ,, في ذا الوقت اتصلت الجوري على نور

الجوري : متى بتجوون ,,

نور : يمكن ساعه بعد فيه شي

الجوري مسويه لكم مفاجئه روووعه لا تتاخرون ,,

بعد ما مر الوقت استاذنت ام سعد ,, وطلعوا الباقيين ,, مابقى الا الجازي ,,ونور وام نواف

طلعوا ,, وفهده توعد الجازي بأتصال تعلمها عن الاخ سعد ,,

****

اول مادخلنا القصر ,, مشيت ورى خالتي ,, نور نزلت بسرعه مستعجله ,, ماعرفت وش فيها ,, سمعت الجوال يرن وهو في الشنطه وقفت ابي اطلعها ,, وانا امشي بهدوء ,,, دخلت ورى خالتي واشوفها تدخل المجلس وصوت صراااخ جووه بس صراخ فررح استغربت ,,

نزلت طرحتي واحس بضيقه من عبايتي ابي افصخها وللحين افتح اول زر وانا داخله المجلس

بهت في اللي قدامي

نواف يضم امه وماسك نور على جنبه ,, رقص قلبي من فرحته انه رجع طيب وبخير ,, بس غصيت بحزني ,, ومرراتي الشهور اللي راحت كأني غريبه عنه ,,

رفعت راسي ووقفت مكاني وطالعتهم ,, ماقدرت ارحب فيه ,, ماقدرت اقول الا مساء الخير

طالعني وهو يلتفت كل شوي في امه ونور

نواف : وش اخباركم اجل عندكم مناسبه ,,

ام نواف : الليله ملكة فهده ,,

ضحك نواف بقووه ,, عندي خبر يمه اني جيت احضر الملكه

ام نواف : والله من زمان هنااا ,,

نواف : طلعت من المطار على قصر الوليد ,, لازم اشهد على زواج سعد صمم اني احضر ماقدرت ارده ,,

اتذكر اننا كنا قاعدين ,, وبعدين الجميع جلسوا على الكراسي فجلست ,, طالعته كذا مره وهو يتكلم ,, ماحاول انه يوجه لي الكلام وهو يسولف ,, قعد يتكلم عن الشركه وانه مدد معاهم شوي ,,

قامت ام نواف تبي تروح لغرفتها ,, وقامت نور بعد وهي تقول ,,اكيد تبون الفكه مني ,,

نواف : غلطانه ,, الا وين نايف ,, ماشفته من جيت ,, طلع بيمشي برى ونور تقول له : على وين ,,

نواف : ابي اشوف فيصل ارسلته لغرفتي يجيب اغراض وتأخر ,, طلع وما التفت فيني ,, طالعتني نور وهي تقول : صحيح دمه ثقيل

جتني وقعدت عند طرف ركبتي وهي على الارض : جزووي ,, ترى ادري اخوي دمه ثقيل ,, بس خليك اذكى منه ,, هو يسوي فيها زعلان منك ,, صحيح مدري ليه بس شكله يمثل ,, انتي عاد لا تستسلمين له ,,

الجازي وهي تنهد : لا ما يمثل ,, نواف شخصيته معقده بسبب اللي صار اول ,, صحيح مادري وش السالفه لكن انعكس ذا الشي معي

مصير الايام تعلمه انه غلطان ,,,

مسكتني نور وهي تلمني : جزوووي انتي بتعرفين له ,, بس اللي ابي اقولك ,,ترى نواف ماكان كذااا قبل ,, اعذريه على اي تصرف تشوفينه ,, حاولي تكسبينه ,, اشرت لها بيدي نقوم ,,ما ابي اكمل حرف زياده ,, شوفته تعبتني ,,

خذيت حالي وطلعت للملحق ,, مابغيت ادخله حسيت بخنقه ان فيصل راح للقصر ونساني ,, اكيد مهما حبني بيحب ابوه اكثر ,,

لفيت ورى الملحق فيه حديقه صغيره ,, مسافتها حلووه ,, وكراسي مشغوله بالحديد والخشب ,,

شفت ملابسي ما تساعدني اقعد على الارض ,, خاطري المس الارض البارده ,,

دخلت من الباب الخلفي ورحت لغرفتي ,, بدلت ملابسي ولبست قميصي الواسع ,, مع ان بطني صغير مررره بس احب اخفيه ,,

خذيت شرشف صلاتي وجوالي ورجعت عند الكراسي ,, قعدت على الارض وسندت ظهري على الكرسي ,,,

قعدت شوي اتأمل الفضا ,, الاشجار ,, الجمادات ,, احسدهم احيانا على انهم مو مكلفين مثلنا ,, لا حساب ولا عقاب ,, جاني مسج من فهده (( اذا جالسه بدق عليك ))

اتصلت عليها ,, وانا ابي افضفض اكثر منها ,,

الجازي وهي تأخذ تنهيده بقووه : اخبارك

فهده : بيعينا بالسوق جزووي ,, من مكدر خاطرك اكسر راسه هالحين ,,

الجازي : نواف وصل ,,

فهده : والله !!!!متى

الجازي : الليله ,, قعدت اصيح على حالي ,, انا انسانه مو جماد مثل هالكرسي ,, اسمع فهده من بين صياحي وهي تقول لي

فهده : اهدي طيب ,, وكل شي بيتصلح,, وش قال عن حملك

الجازي : هذا ماقال لي كيفك تقولين وش قال عن حملي ,, وش بيقول يعني ,, فهده انا تعبت ,, ما اقدر اكتم اكثر من كذا ,, هوو لوو

سمعت صوت كحه سكت خفت حد جاي ,, التفت على جنب اشوف مين ,, لقيت نواف واقف ,, شكله يكح يبي يلفت انتباهي لوجوده

الجازي : فهده تصبحين على خير اكلمك بكره ,,

ما حسبت للدموع اجيب مناديلي ,, مسحتها بشرشفي ,, اكيد شكلي اكس مرره ,,

قرب وجلس على الكرسي اللي مقابلني ,,

نواف : ليه قاعده هناا ,,

مادريت وش ارد عليه خاطري اوجعه مثل ما يسوي لي بس ما اعرف موطبعي : ابي اشم هواء

نواف : وش سالفة الحمل ؟؟

الجازي : ماباقي اشي واربي توك تسأل؟؟

نواف : مو مهم اسأل ,, لو انتي مهمه عندي ممكن اسال واهتم ,, لكن كله تحصيل حاصل ,, زواج مصلحه ,, طفل مصلحه ,,

ما بغيت ارد عليه ,, اصلا ليش قاعده مع واحد ما يحس ,,

سكت وقعدت اتلهى بجوالي ,, ابيه يقوم ,, يطلع ,, يروح ,, اختنقت منه ,, طفشني ,, جامد ,, معذب نفسه ومعذبني ,, اكيد بان على ملامحي ضيقي منه ,, بغيت اطلعها في طرف لساني بس مسكتها : وش قاعد تنتظر ,, روح نام , , بس قلت هو يبيها من الله اني اتنرفز ,,

نواف : ردي وش سالفة الحمل ؟؟

الجازي : حملت زي الناس ماله سالفه ,, المانع ماجاب نتيجه عشان ماخذته زين ,, ارتحت ,,

نواف : آآآآهأآآآ ,, خذ نفس بقوووه ,,

يعني ما تبين الحمل والله جابه لك ,, وتبين الطفل ذا والا ؟؟

الجازي : قلبك من ايش ,, وقمت وانا ودي اكسر كل اللي قدامي ,, كم شهر غايب عننا خمس شهور ,, مشتاقه له ,, مشتاقه اضمه ,, ابي يسمع وش عندي ,, ابي يعرف وش في نفسي له ,, ابي يعرف وش كثر تكلمت مع صورته اللي سمعتني اكثر منه ,, يجي كذا يحقق معي كنه يحقق مع وحده ماتعني له شي ,, هو الاكيد اني ما اعني له شي ,,

مشيت بسرعه غير طبيعيه وما تعودت امشيها نسيت اني حامل ,,ما شافت الدرجه اللي تطلع من الحديقه وهفيت على وجهي من سرعتي وحاولت اطيح على جنبي وانا ماسكه بطني ,, ,, حسيت بحراره في ذراعي ,, دم اشوفه فيها تسحت جلدي في القاع ,, ورفس قوي في بطني ,, جاء نواف بسرعه وهو يقول : فيك شي جازي فيك شي ,, ودي اقوله اييييييه انت اللي سويت في كذا ,,, انت اللي ما في قلبك رحمه ,,

ماقدرت ارد اشوف دموعي بس تنزل من الالم وحسيت بشي ثاني وخفت لا يصير في اللي ببطني شي ,,

سمعته يكلم نور ويقول لها تجي بسرعه ,, شالني وحطني بالكرسي اللي في المطبخ ,,الالم يزيد بقوووه ,, وما اقدر اقعد اكثر على الكرسي ,, صرت اصرخ عليه يساعدني ,, الالم يقوى وانا انتفض من البروده والالم والحزن اللي امتزجوا في قلبي ,,


صحيح ان الرجاجيل ما يعرفون قيمة اللي عندهم , يعني هالزول والطول والحلاه ما ملت عينك يانواف ,, وش تبي خاطري افهم ,, احيانا اتمنى ان عندي صوتين ,, صوت رجال عشان اللي مو على الطريق الصح ابهدل حياته ,, مو عارف بالنعمه اللي عنده ,, كسرت خاطري جزووي وهي تصيح ,, في قلبها كل الحزن وساكته ,, ايا عليك يا عمري ,,

توني بدخل سريري بنام ,, وحركة سعد اللي سواها كل شوي تطلع بوجهي ,, مب صاحي ,, حسيت اني انحرجت ثاني ,, واتذكر نور وهي تتريق علي : يختي ما صارت بوسه حرمتيها ,, زوجك يختي حلاله انتي الحمدلله والشكر ,, يسوي اللي يبي ,,

حاطه جوالي على الصامت بسشفته يولع في الظلام خذته ,, لقيته متصل فيني ,, والله الليل وش عنده ذا ,, لا يفكر عشانه ملك بقعد اكلمه ,, لا موب صاحي ,, اتصل ثاني ,, وثالث ,, وفي الاخير ارسل مسج (( ترى ما راح انام لين تردين )) يا بابي حزنتني عااد ما راح انااام ,, وش اسوي فيك ,,

رجع اتصل مره ثانيه ,, شكله ذاا بيقعد الليل كله يتصل ,,

رجع اتصل فرفعت الخط : الوو

سعد وهو طفشان : مابغيتي ,, ليه تشوفين رقمي ولاتردين ,,

فهده : ماله داعي تتصل ,, كلها كم شهر واصير زوجتك ,,

سعد : ليه الحين وش انتي ,,, مارديت عليه ,,

فهده : لو سمحت انا ما اقدر اكلمك عاجبك زين مو عاجبك بكيفك ,,

سعد : انا ماخذ بنت ولا ولد ,, لولا شكلك والا كان قلت ولد

فهده : حلوووه يجي منك اكثر ,, مع السلامه ,, سكرت ماكنه سبني وشقصده ذا بعد يعني وش رجال طريقتي اسلوبي ,, قهرني

خفت لا اكون صحيح ماعندي مشاعر رومانسيه مثل البنات ,, انا طول عمري استريت على طول ,, يبي والا كيفه ,,

بعد شوي ارسل لي مسج (( ترى مو حلوه تسكرين وانا معك على الخط ,, بعدين براحتك ما تبين تكلميني كيفك مو اجباري ,,

بس كلمتك ابي اقولك شي واحد ,, شكلك الليله ذبحني ,, ومدري اصبر لين تخلصين الترم والا لا ,, تدرين وش الحلوه فيك

ما تعطيني فرصه ,, مابغيت اسرق منك شي حقي ,,, كلام كثير في نفسي ودي تسمعينه ,, على العموم تصبحين على خير ))

قريت الرساله مره وثنتين وعشر ,, اول ما شفت الرساله تنرفزت من اول سطر ,, لكنه قدر يغير مزاجي مية وثمانين درجه ,, حزنت اني ماعطيته فرصه يعبر ,, وش صار يعني لو تكلم ولو انا ساكته مارديت ,, بس يا شين الحياء بعض المراات ,,

اكيد يفكر فيني ,, وذا الشي اسعدني ,, تذكرت شكله حلووو مرره ,, اللي استانست عليه انه صديق نواف ,, مو عشان نواف نفسه ,, عشان بظل مع الجازي على طووول ,,,,



لازم اغيرها ,, مو معقول وهي حلالي ماتبي تكلمني ,, ماعطتني فرصه حتى اعبر لها عن شكلها ,,, شكلها عصبي مررره ,,

ودي اكون جنبها وهي تقرا المسج ,, اكيد بيجوز لها ,, هو فيه حرمه تمدحها ما تنبسط عندي خبره فيهم ,, بس هي غير عن الحريم ,,

واللي عجبني فيها شي غيييير ,, صح جميله وراقيه وستايلها حلووو ,, وشكل مكانها ذووق وتعرف للبرستيج ,, بس ذي كلها ماهمتني ,,

فيها براءه غير طبيعيه ,, عجبتني ودخلت مزااجي ,, ماخلتني حتى اخذ راحتي معها ,, تذكرت لما بستها في الاخير ,, يووو اجل لو اقولها امشي معي نتعشى برى هاذي بترفض ميه في الميه ,,





وصلنا للمستشفى والجازي ماتقدر على الالم اللي يزيد في جسمها ,, دموعها حسستني اني عديم المشاعر ,, ماقدرت اعاملها بحنيه اكثر من كذا لأني انا نفسيا من داخل متحطم من الحريم ,, تجاربي معهم زفته ,, حتى هي اللي توسمت فيها شوية خير زيهم ,,هي ماتبي طفل ولوا الله كاتب كان للحين تلعب علي ,, وين تبي توصل مدري ,,

خذوها الدكاتره لغرفة الطواري وهم يحاولون يسوون اللازم ,,, قعدت انتظر عند الباب انا ونور ,, رايحين جااييين ,, بعد وقت بسيط جاتني الدكتوره : اخوي انت زوجها ,,

نواف : نعم فيه شي ,,

الدكتوره : والله نحتاج توقعيك ,, المريضه فيها نزيف ولازم نسيطر عليه ,, بنحاول نسوي اللازم بنجري لها عمليه قيصيريه بسرعه ونشوف ,,

نواف : والبيبي كويس والا وش حالته

الدكتوره : والله البيبي احسن منها هي اللي تعبانه بسرعه اخوي مافيه وقت ,,,,

دخلت معها الغرفه ابي اشوفها قبل يودونها داخل ,, مسكت يدي بقووه ,, كان في عيونها كلام تبي تقوله ,, بس المكان والزمان مو مناسب بالمره ,,

طمنتها انها بتصير بخير وهي بس تقول بنتي وش بيصير عليها ,, جاني شعور غريب وهي تقول بنتي ,, كانت تدري انها بنت ,,

نواف : توكلي على الله ,, وكل مالها تضغط على يدي اكثر ,, كل ضغطه احسها تبي توصل لي شي ,,

دخلت غرفة العمليات ,, وبعد ساعه تقريبا ,, طلعت لي الدكتوره وهي تبشرني انها جابت بنت وحالتها مستقره والبيبي في الحضانه ,,

فرحنا لكن فرحتنا ناقصه انا ونور في نفس الوقت ,, لان جازي ولادتها في الظروف ذي طاحت وتعبت وولاده مبكره ,,

رحت اشوف البنت انا ونور ,, صغيررررره يمكن كيلو ونص ,, شعرها اسود نفس امها وكثيف ,, بس ملامحها تشبه فصول ,,

نور : تصدق خشمها مثلك

وانا اطالعها برحمه : والله وفمها لمين

نور : هااااا اممم شكله فصولي ,, شعرها لونه للجازي ,,

اول ما صاحت وهي في الجهاز جاني رحمه عجيبه لها ,, وتخيلت فصولي يشوفها بيفرح اكيد واكيد اكثر مني ,,





رجعنا للقصر بعد ما تطمنا على الجازي وبيبيها ,, وانا احس نفسي تعبااانه من طول اليوم ,, دخلت وصليت الفجر ,, ورحت لرغفة امي لقيت نواف عنده وعطاها اخبارنا ,, فرحت بالمولوده بس لماعرفت ان جازي تعبت حزنت مررره ,,

طلع نواف ,, وجيت بمشي وراه بطلع ,, نادتني امي والتفت لها ,,

ام نواف : نور ,,

نور : هلا يمه ,,

ام نواف : تعالي شوي ابيك بموضوع ,, ارتجف قلبي من اللي بتقوله امي لانه لو كان خطيب جديد احسن لها ترفضه قبل ارفضه انااا

هي عارفه موقفي من الزواج بكبره ,,

اول ماجيت عندها ,, جلست بجنبها وقعدت تحكي بطريقتها اللي احبها فيه ,, كلامها وحروفها مفخمه تخليك تنشد لها مرره

ام نواف : ام ماجد كلمتني تبي تزورنا الاسبوع الجاي ,,

نور وانا احس اني بيغمى علي : هااااا وش يعني وش تبي ,,

ام نواف : وش تعتقدين انتي ,,,

((الجزء العاشر ))



اول مره من شهور احط راسي مرتاح ,, ااااه يا عمري ودي اشوف بسمتك ,, متى يدي بتمسك يدك ,, الله يخليك لي يمه ,, ادري بها مو هاين عليها تكلمهم ثاني ,, بس ماودها بحزني ,, فديتك يمه ,, غمضت عيوني ابي اتذكرها ,, جاني طيفها وهي واقفه عند الدريشه تصور الحديقه ,, خيااال ,, فورت لما طرى علي انها بدون حجاب ,, ليه نور تخلين العالم يشوفون زينك ,, انا ابيك لي بس ,,

لفيت جنبي وانا امسك الكتاب واطلع وردتها : خليني امسكك مثل ذا الورده وتشوفين ماجد وش بيسوي ,, شميتها من قلبي ,, ورجعتها ثاني ,,

وش شعورك يانور هالحين ,, ياترى مبسوطه نفسي ,, ماشعرت بالفرح من زمااااان ,,



*****

ماصدق ,, معقوله تبي تخطبني ثاني ,, امي قالت انها قبل مايخلصون من العشاء قالت ودي ازورك نهاية الاسبوع ,, ماحددت وش عندها ,, بس اكيد عشان كذا ,, مع اني حسيت في عرس عاليه انها مو طايقتني ,, ما الومها ,, ماجد غالي عليها ومايهون عليها انه ينرفض ,, الله يسامحك يمه ,,

مسكت حرفه المتدلي من السلسال ,, فديتك ماغلااااك ,, تدري وش كثر في نفسي لك والا لا ,, معقوله ان الحب يخلي الانسان يضحي بكل شي عشان هالانسان ,,

انا ما ابي اي شي في الدنيا ذي ,, ابيه بس لأني متأكده ان حياتي بتكون معه ملوونه ,, فديته ياناس ,, لولا الحياء من البنات ان احكي عنه ,, بس لا مو حلوو وش يقولون ما استحي ,, خليك عاقله يانور هانت ,,,



*****

فتحت عيوني وانا ما استوعبت للحين انا وين ,, شفت امي ومهوي ,, قاعدين عندي ,, وابوي اول ما فتحت عيني خذني ولمني وهو يقول

مبروووك البنوته ,, الله يطرح فيها البركه ,, الله يصلحها ,,

الجازي : شفتها يبا ؟؟ طيبه ولا لا تكفون علموني ,,

ام محمد : يووو قمر يا حبيبتي طالعه عليك ,, انتي بس خليك مرتاحه ولا تخافين ,, الله بيتكفل بها وانا امك ,,,

الجازي : ابي اشوفها ,, يمه وديني لها

ابومحمد : انتي تعبانه الحين ,, اذا صرتي احسن شفتيها ,, غمضت عيني ,, مو مرتاحه ,, فيني اوجاع كثييره ,, بس قلبي اولها ,,

جات نور واصرت ان الجميع يروحون يرتاحون وهي بتقعد عندي ,, للحين اسألها قلتي للبنات ,,

دخل نواف ومعه فيصل ,, اول ماشفت فصول ضحكت ,, بيننا احلام كثييره

جاء بسرعه وبخفه قعد معي على السرير وهو يحضني ,, شعوري لذا الولد مثل شعوري لماكنت اربي اخوي حمود مع امي وهو صغير ,, شعور اني مسئوله عنه ,,حبيته من قلبي وهو بعد فديته , ما يستغني عني ,,

فصولي : يمه شفتيها ,, حلوووووه ,,

الجازي وهي تمسح على شعره وتضحك على تعليقه

الجازي : ماشفتها حلوووه زيك ,,

فيصل : احلى وهو يقولها بطريقه تضحك ,, بس شعرها نفسك ,,

وجوده في المكان ماخلاني اخذ راحتي ,, ماقدرت اشوفه اشوف خياله بس ,, قعد يضيف نفسه من الشوكليت الموجود ,, ونور تقول :

يالله وش بتسمونها ,, ترى متحمسه لها مررره

نواف : اشوف نور حلووو

طالعته وانا في نفسي عليه حتى ماقال الحمدلله على السلامه بس كن فيصل حاس فيني وسبقني : نور لا ياعمتي انتي نور بس نبي ثاني ,,

طالعني وهو عارف اللي في قلبي عيونه تحكي عنه : خل نشوف ام العروسه وش بتسميها

رفع ضغطي ما احبه يتكلم معي كذا بس والله نواف الظاهر ما تنفع معه الطيبه : بسميها عبوره وش رايك يا فيصل

فيصل : حلووو عبير حلوووو ,,

نواف : كيفكم اللي تبون سوووه ,,

حست نور بتكهرب الوضع شوي ,, فقالت : فصول ودك تشوف محل البيبي اللي تحت ,, امش ناخذ شي لعبوره ,, تحمس فيصل ومشى معها ,, ماودي نور تطلع وتخليني معه ,, غمزت لها بعيني ما تطلع بس مافيها فايده اللي براسها براسها ,,

اول ماطلعوا وفضى المكان علي انا واياه ,, ماعندي شي اقوله له ,, شفته ما تكلم بس يطالعني ,, رجعت ظهري على ورى اكثر وسندت راسي على المخده ,, استرخيت ,, او حاولت استرخي بعد الشد اللي حسيت به ,,

قرب مني وخذ غرتي ورفعها فوق ,, وتكلم بصوت اشبه للهمس : لو انتي احسن من كذا كان كملت ,, بس خساره تحاولين تغطين وجهك بشفافيه كاذبه ,,

ماصدقت انه بعد بيوصل كذا : رديت عليه بحده وانا احاول امسك نفسي ما اصيح بس حشرجة صوتي بانت : لو سمحت اذا انت جاي تحقر وتتمصخر فأنا ماعندي استعداد اسمعك ,

نوااف : اما انا ابي اسمعك ,, اصلا كلها ايام وينتهي كل شي ,,

رمشت عيني كذا مره متسائله عن اللي يعنيه ,, مابغيت اسكت ويخليها على طمامها

الجازي : وش قصدك يعني ينتهي كل شي ,, وقلبي من جوه يركض ركض ,,

نواف : مهمتك انتهت ,, جبتي اخت لنواف ,, كثر الله خيرك ,, ماعاد لك لازم ,, تبين اوضح اكثر من كذااا ,,

احس اني غبيه اذا سكت له ذا الانسان ,, قهرني بقووووه وما دري وش انطق وشقول ,, اشوف الدنيا رماديه ,, يعني ووشو بيحرمني من بنتي ,, وفيصل ,, لااااااا

الجازي : انا مستحيل اخلي فيصل وبنتي بروحهم ,, لو انطبقت السماء على الارض ,, اذا انت ما تبينا كيفك ,, صار صوتي يتقطع من الزعل وانبح اكثر ماسكه صيحتي ..,,



نواف : مشي كلامك على غيري ,, انا ابي عيالي صح لكن ما ابيك معنا ,, وجودك بالعربي غير مرغوب فيه

صدمني بقووووه احس اللي يحكي مو هو ,, معقوله حبيت الشخص الغلط وش ذا الانسان ,, لذا الدرجه مو طايقني وش محسب عمره ذا

رجعت راسي على المخده ,, تنهدت بقوووه ,, ما اقدر انزل لطريقة حواره البايخه استفزايه بمعنى اصح ,, وقف يطالعني يفكر اني برد عليه ,, لكن لا والله مارد على كلامه السخيف ,, لفيت على جنبي وتغطيت لحد رقبتي حسيت اني بردانه ,, سمعته يكلم نور ويسألها وينهم ,, لحظات بس احسها دهر ,, ماسكه نفسي ما ابي اصيح لاني حسيت بجسمي يرتعش من الزعل ,,

لكن ماقدرت اسكت له حسيت نفسي تبي تحكي وتقرر مو يقرر بنفسه ,,

الجازي : انا ابي بيت لحالي مع بنتي اذا ما تبينا في قصرك ,, ومستحيل اتركها ,, غير ذا الكلام ماعندي ,,

صحت وانا ماسكه بكيتي اللي فضحتني ياليتني قويه مثل بعض البنات اللي ما يستحون وماخذين حقهم كامل ,,

قعدت ارتجف ويزيد صياحي وما شفت الا نور تمسكني وهي تهديني ,,

نور: وشفيكم .. جزووي وشفيك ,, تعبانه ,,

نواف : خذي فيصل وروحي للبيت ,,

نور : وشفيك طيب قولي

نواف : اقولك خذي فصول واطلعي للبيت ,,



*****

فيه شي يدفعني اعاملها بذا الطريقه ,, ابي اعاقبها على كذبها علي ,, هجرتها ولا سألت عنها ومع ذلك لما رجعت حسيت ان عيوننا تحكي مع بعض ,, ما يخفى الشوق اللي في قلبها عيونها تفضحها ,, ودي أدبها ,, بس مو في حالتها ,, ولادتها جت في الوقت الغلط

الحين ربطتني بالبنت ,, وخير ياطير هاذي اللي ماتتسمى جابت ولد ولا بقى لها اثر في حياتي الا جرح مدري متى بيتسكر وانساه,

ما احب الصياح ,, يذكرني بصياح فصول وهو اصغر شوي يبي امه ,, جسمها يرتجف ,, معقول ما فيني رحمه عليها ,, هي ماسوت لي شي ,, عشان اسوي ذا كله ,, لا وش انت بعد ما سوت لك شي ,, كذبت عليك ,, وتزوجتك عشان فلوسك تتمصلح منك ,, وعايشه عيشة الامراء مو ناقصها شي وتقول ما سوت شي ,,

يا شين وسوسة الشيطان ما اقواها ,,

طلعت نور وقعدت تصيح وتركتها تصيح لحد ما تشبع اخرتها بتسكت ,, قعدت على الكرسي بشوف وش نهاية هالموال ,,

ظليت اسمع شهقاتها تطلع من فتره لفتره وهي تحاول تسيطر عليها ,, معطتني ظهرها ووجهها للناحيه الثانيه ,, بعد فتره سمعتها بصوت مبحوح يالله انها طلعته

الجازي : نواف انت هنااا ,,

نواف : وش بغيتي ,,

مشيت لحد ما قابلتها وصدمني لون وجهها محتقن وصاير احمر وعيونها حمر ,, حسيت اني موب انسان اللي عذبتها كذاا ,,

الجازي وهي تشهق بقووه وتمد له يدها اللي مسكها بدون شعور : انا مقدر اعيش بدون بنتي ,, انا ما بي شي منك ,, ,,

بس بنتي تبقى معي ,, وقعدت تشهق وهي تحكي ,, اي مكان بيكفيني معها ,, تكفى انا ابي بنتي ,, خذيت نفس عميق وانا اسمع توسلاتها

نواف : يصير خير ,, وطلعت منها مدري على وين ,,,

*****





قامت نور مبسوطه مر الاسبوع بسرعه واليوم بتجيهم ام ماجد زياره ,, مابغت تكون موجوده ,, عشان تسولف مع امها براحتها ,,

نزلت تحت اشرف على المكان ,, واقولهم وش يسون ,, وطلع لي نايف بيروح النادي ,,

نايف : اهلين ,, وش عندك مسنتره هنا ,, حوسه اليوم والا وش صاير ,, ليكون بيجيكم حد غير شكل

نور : ياحبني لك , لا ماعندي شي امي بتزورها صديقتها ,,,

نايف : خلاص ,, بروح النادي تآمرين شي ,,

نور : سلامتك ,,

نزلت امي بروواق وهي تكلم الشغاله تجيب لها كوفي في المجلس ,, واول ما شافتني

ام نواف : ليه مالبستي يا حبيبتي

نور : يمه ماله داعي اكون موجوده ,, بعدين عاليه مهي جايه ,, بروح ارتب اشياء عندي فوق ,, بغيتي شي ,,

ام نواف : اتصلي على جازي تطمني عليها ,,,

والله ما اظن جزووي بخير ,, الله يعينها على نواف ,, بس هي لو تكسبه كان صار واحد ثاني ,,,

متحمسه لجية ام ماجد ,, احساسي انه بتخطب ثاني,, بس بعد خايفه وقلبي على يدي ,,

****

مسكت الخط السريع وطلعت برى الرياض ,, مخنووق ,, احس اني مريض ,, اشوف اني صرت واحد ثاني من شفت الحبوب في شنطتها,, خانتني بتصرفها وانا اللي طالب منها برضاها طفل ,, ما قصرت معها في شي ,, ولا تحلم بذا العيشه ,, كل ما تذكرت شعوري لها اللي يجيني مثل الحلم ,, ودي اصحى واقول ماتعني لي شي ,, وش بتقول عني الحين ,, ظالم والا قاسي والا مافيني خير ,, حتى مااقدر اتعامل معها نفس اول ,, كذبها علي قساني عليها مررره ,, وش اسوي الحين بها ,, دموعها هزتني ,, بس ماقدر اسوي لها شي

*****

وصلت ام ماجد للقصر وهي تقدم رجل وتوخر الثانيه ,, ودها تفاتح ام نواف في نور مره ثانيه ,, بس خايفه يكون عنده سبب وتردهم ثاني ,, والله لو يسمع ماجد كلامي وش زين رغد ,, لكن ااه وويلاه من ذا الولد ,, مابغى الاهي ,, على ان نفسي طابت منها ,, بس قلبي رهيف على ذا الولد ,, بخطب وبكيفه اذا رفضوا بزوجه رغد ,,

اول مارحبت بها ام نواف وقعدوا يتكلمون في مواضيع عامه ,, دخلت ام ماجد في موضوعها

ام ماجد : والله يام نواف ,, من غلا نور عندنا مانبي نفرط فيها ,, وابي اكلمك فيها ثاني ,, ماجد قد كلم ابو نواف وما صار نصيب ,, بس

البنت يمدحونها بالحيل ,, وعاليه والجازي من كثر ماحكوا عنها ودي بقربكم ,,

ام نواف : والله الساعه المباركه اللي تقربنا منكم لكن تعرفين بنشاور البنت وبنرد عليك ,,

ارتاحت ام ماجد من ردها ودخلوا في مواضيع ثانيه اكثر حيويه سوالف المجتمع وغيره ,, لكن نور اللي قاعده وهي ترجف على سريرها ,, ياما فتحت كتابها وسكرته ,, ظلت متوتره لحد ما طلعت ام ماجد من عندهم ,,,

*****



دخلت فهده غرفتها بعد ما سكرت من نور اللي قالت لها عن خطبة ماجد مره ثانيه ,, انبسطت لنور لاني عارفه انها تحب ماجد ,,

ماقدرت اقولها اني كشفتها ,, مره كنا عند الجازي ,, وبغيت اعرف الجلوس حقها كم رقمه ,, ماتوقعت ان فيه شي خاص في الشنطه كم مره تاخذ اغراض من شنطتي او انا اخذ من الجازي ,, بهت لما شفت صورة واحد في الشنطه ,, توقعت انه ماجد لأنه طاحت لما رفضوه اهلها ,, بجد ربي يهنيها هالبنت ,, احسها مضحيه عشان حبها ,, ودي اني احب سعد بنفس طريقتها ,, بس ماقدرت ,,

شعوري تجاهه شعور خووف من المستقبل ,, مرات احس انه رجال ويعتمد عليه ,, ومرااات اكثر كل ماتذكرت اتصاله اتيقن اكثر انه له علاقات ويكلم بنات ,, اللي كلمني بيكلم غيري ,,

مسكت جوالي وشفت مسجه للمره الميه هذاك اليوم ارسله الصباح بدري (( فيه موضوع مهم جدا ابي اكلمك فيه اذا فضيتي دقي علي ))

ترددت مية مره بعد اني اتصل عليه ,, وش راح يكون الموضوع يعني اللي يبيني فيه ,, قررت اني اطنشه ,, وش بيصير يعني

ماصار على قراري نص ساعه الا هو متصل ,, حسيت اني سخبفه اذا مارديت ,, ويمكن فضولي يدفعني اعرف وش ذا الموضوع

اول ما رفعت الخط

سعد : يعني لازم اسوي اكشن وحركات عشان تردين على الجوال ,,

فهده : ... تآمرني شي ,,

سعد : فهده انتي ليه تكلمني كذا ,, كني حرامي والا حرام تكلميني ,, شرعا ترى مافيها شي ,, انتي ز و ج ت ي

فهده وهي تمسك ضحكتها عشان ما يسمعها : اوكي ماقلت شي ,, بس ماعندي شي اقوله

سعد : لاتقولين اسمعيني وبس ,, سكت سعد شوي لما ما شاف منها رد

سعد : طيب ابي اعزمك على عشاء ممكن

فهده : لا

سعد : طيب اعزميني وبجيك

فهده : لا

سعد : تعرفين كلمه ثانيه غير لا

ضحكت فهده بصوت خافت بس غصب سمعها

سعد : يالبى الضحكه وراعيتها ,, فهده ترى كذا تزعليني ,,

فهده : شوف انا لا اقدر اطلع ولا اقدر اكلم ,, اذا تزوجت يصير خير ,,

سعده : وتحرميني منك ياعمري ,,لكنه ما سمع الا طووووووط وسكر الخط وهو يهز راسه ,, شكلها عنيده ,, متى بتحن علي هالبنت ,,

وفكر بطريقه ثانيه يسويها عشان يشوفها فيها ,,,,,

*****

قامت الجازي الصباح في غرفتها ,, نامت بالحالها بعد ما اصرت على امها تروح ,, صار لها يومين ما شافت نواف ,, يجونها العيله بالليل كلهم الا هو ,, ومابغت تسأل عنه ,,

قامت تبدل ملابسها وهي تمشي بشويش لدورة المياه ,, خذت لبسها معها ودخلت تاخذ شاور ,,

جففت شعرها ولبست لها قميص قطن مشغول بدانتيل دقيق على الكم وهو بقصه واسعه ويده طويله ,, وتركت شعرها على طوله وخذت غرتها على جنب وهي مموجه شوي ,,

ودها تكلم النرس تنزلها لبنتها تشوفها في العنايه ,,

اول ماطلعت ,, وشافت نواف قاعد على الكرسي شهقت متروعه ان حد فيه ,, وقفت ما تدري وش تقول ,, صباح الخير والا كيف الحال ,,

جت تبي تطلع اي شي سبقها وقال لها

نواف : ارتحتي ,, لفت راسها وهي كنها تدور الجوال ,, ما تبي تشوفه ,, غريبه جاي من صباح الله خير ,,

الجازي : الحمدلله ,,

شافها ما قعدت كنها تبي تلبس عبايتها ,,

نواف : وين ,,

الجازي : ابي اشوف بنتي ,,

مشى نواف لحد ما قرب منها ,, وقال

نواف : بس انتي تعبانه ما تقدرين هالحين تروحين ,,

الجازي : خلاص ما اقدر انتظر اكثر ابي اشوفها ,, برقت عينها بسرعه صايره ضعيفه وقلبها حساس من ناحيتهم كلهم ,,

نواف : خلاص انتظري بجيب كرسي بوديك ,,

شفته وهو طالع يجيب الكرسي ,, متأكده جاي يبي يقول لي كلام ,, وماجاء هالحين الا عشان يضمن ماعندي احد ,,

ياليت قلبي يقسى عليه مثل ما قلبه قاسي علي ,, ياليته يدري وشكثر مشتاقه له وحبه في قلبي انغرس ,, بس وشقول لواحد مقفي

انا احبك ,, لا والموووت ماقلت له ,, خلي اللي في قلبي بقلبي ,, ماله داعي يعرف شي ,, للحين واقفه دخل علي وهو يدف الكرسي

,, يالله اقعدي بوديك تشوفين بنتك ,,

لبست طرحتي وقعدت في الكرسي وانا خايفه من مشاعري اذا شفت عبوره ,, خايفه اصيح ما ابيه يكون موجود ,, تخيلت شكلها

زين اللي اقترح علي يوديني في كرسي المكان بعيد والممرات كبيره ,, وماكان دليت بالحالي ,,

اول مادخلنا لقسم العنايه ,, وقف الكرسي ومد يده لي وهو يقول تعالي ,, مسكت يده ,, اللي بينت لي انه متوتر مثلي ,,

نواف : تقدرين تعرفينها ؟؟؟

كانت الغرفه فيها ست اسره ,, شعور غريب اني ادورها ,, قعدت اشوفهم واحد ورى الثاني ,, كني اشوف فصولي في السرير الاخير رحت امشي لها وانا اضحك ,, واشوف شعرها على جبهتها وخشمها نفس ابوها ضحكت وبكيت ,, غريبه مشاعري ,, دخلت يدي من الفتحه ابي المس يدها ,, مسكتني ,, صحت اكثر وانا رافعه طرحتي ابي اشوفها ,, تقبضت في صبعي ,, وسمعته يقول

نواف : من تشبه ,, وشرايك ؟؟

ما قدرت ارد عليه احس مشاعري اقوى من اني احكي قلت من وسط دموعي : تشبهني ,,

مسكت شعرها ورجلها الصغيره ,, صغنتوته مررره وانا اهمس : فديتها , قعدت اصيح اكثر ما ابي شي يفرقني عنها ,, حسيت فيه وهو يحط يده على كتفي : خلاص بسك صياح بقى عندك دموع ,, ياليته ماحكى ,, ياليته يدري ان كل حرف يقوله يعني لي شي واجد ,,

الجازي : خايفه عليها ,,

نواف : لاتخافين الدكتور يقول من شهر ونص لشهرين هناا وبعدين يعطونك اياها ,, صدمني بكلامه كله ,, اول شي طول الوقت وبعدين يعطونك اياها ,, وش فيه ما يبيها بعد ,, عشان بنت والا وشو ,, توه يقول ما ابيك وباخذ بنتي ,, قعدت اهجوس ومادريت وشيقول

نواف : جازي اكلمك يالله بنطلع فوق الدكاتره بيلفون هالحين ,,,

***

قامت عاليه من الصباح بدري تبي تظل مع الجازي لحد المساء ,, الوليد طالع لجده عنده شغل ,, طلبت من الشغالات يسون لها محلا يقويها ,, وكلمت امها تشوف وش تودي لها بعد ,, تجربه جديده ان الجازي مربيه ,, وشي مابعد خذوا عليه ,,

ارسلت لفهده تعلمها انها بتروح اذا بتخاويها ,,

بعد فتره التقت هي وفهده على طاولة الطعام يفطرون ,, ويتكلمون عن خطبة نور ,,

عاليه : بصراحه ماعنده سالفة ام نور ترد ماجد ,,

فهده : لا تاخذين الموضوع بحساسيه ,, يمكن عندها اسبابها ,,

عاليه : ماعندها الا اللي ماله سنع ,, بذمتك حد مثل ماجد يخطب وينرد ,, الف وحده تمناه بس يأشر ,, وش سنع وش رجوله وش علوووم ماتحصلينها في شباب اليوم ,, لو وعليه غيره تحسسك انك لك قيمه وحد عارف وش اهميتك ,,

فهده : يو يو يو هذا كله في ماجد ياعيني عليك يانور ,, بتروحين فيها ,,

عاليه : اسئليني ,, والله اذا رحت معه السوق ان البنات يرقمونه مهو اللي يرقمهم ,, شي خيالي ,, مشيته بس وطوله شي

عاد لو قعدتي معه وشلون

فهده : خساره لو سجلت كلامك الحين كان يمديني اعرض السي في حقه على نور عشان توافق ,,

عاليه : الله يخسك ما ينلام سعد اذا طقت كبده منك ,,

فهده : اووووووف وش شايفتني ,, وحنا بضحك ,,

عاليه :ماعطيتني فرصه امدح اخوي اكثر ,,

فهده : ذا كله وتبين تمدحين ثاني وش بقيتي ,,

دخلت عليهم الشغاله وهي جايبه معاها بوكس صغير ,,

مغلف ومربوط في الوسط بورد التوليب الابيض ,,

ومكتوب عليه بين قوسين (( صباحك ورد يا حبيبتي ))
بطلت فهده عيونها وهي مو مصدقه ,, لايكون ذا من سعد ,, وااااااااي الرجال شكله عنده حركات رومانسيه وانا صايرة عظم في حلقه ,,

فتحت فهده العلبه ولقت فيها جوال بشريحه جاهز ,, وعلبه صغيره فيها خاتم ,, على شكل قلب احمر على حوافه الماس صغير ,,

عاليه : واااااااااااو رهيب ,, حركااااااااات والله شي ,,

قعدت فهده تقلب في العلبه اللي كلها اوراق الورد ,, ومسكت الجوال ,,

فتحته حست فيه شي ,, شافت الاسماء ,, فتحته لقت اسم واحد بس (( حبيبي ))
حطت يدها على عينها ,, يؤيؤيؤ ,, خذته عاليه منها وهم يتناتفون الجوال بين ايديهم وصراخ فهده

فهده : علوي جيبه لادعي عليتس بالحمل ,,

عاليه : دعي اااااااامين الله يسمع منك ,, يارب اقبلها ,, وضحكنا عالي في الغرفة

مسكت الجوال ,, وقعدت الكنبه وانا افتش فيه انصدمت عليه حركاااات

الاستديو كله صور له ,, بعضها في فرنسا وبعضها في البر وبعضها في مجلس ,,

بصراحه ما بغيت عاليه تسمعني قلت في نفسي فديته ,,

ما يمديني اشوف الا ويجيني مسج منه ,, فتحته وانا خايفه ومتوتره وقلبي يرجف من رومانسيته اللي ما اقدر عليها

(( عجبتك الهديه ؟؟ ابي اسمع صوتك ))

مااقدر كلش ,, جتني عاليه وهي تاخذ الجوال

عاليه : جيبي خلني اشوف حبيب القلب وش مرسل ,, مسكت يدي بقوه ما ابيها تشوف وبس علويه ما ينقدر عليها

وتقرا عاليه بصوت عالي ,, يا سلااااااااااام عليك يا سعد ,, اقول ,, كلميه واشكريه خليك ذربه ,, مو تطفشين الرجال ,,

عاد خلي حركات الثقل ذي تنفعك ,,

فهده : لاااا عاد المفروض تساعدني مو كذا

عاليه : اقولك انتي وجهك اللي ماتعلم على السوالف ذي

فهده: عن الغلط علوي وش فيك علي

عاليه : قومي عاااد ,, كلميه واشكريه ,,

ضغطت علي عاليه وسكتها وقلت لها زين بكلم بس مو الحين مطفوقه اصبري شوي ,, ورحنا نجهز عشان نطلع للجازي ,,



*****

دخلت غرفتي وانا فيني هواجيس توديني وتجيبني ,, نزلت عبايتي ,, وللحين احطها بالكبت ,, جاء نواف : بسافر بالمساء ,,

خذيت نفس ابي اشوف وش بيقول ,,

ماكمل وشكله يبي اقول شي

سكت المفروض يحكي هو شاف في عيوني اللي خلاه يكمل : شوفي اكيد انتي تقولين ليه هو كذا معي ,, بس ترى كله منك انتي

الجازي وانا احس الدم طلع في راسي : اناااااا ,,, لا لا لا ارجوك لاترمي كل شي علي

وش تسمي تصرفك الشهور اللي راحت قعدت ارتجف من الزعل كني شراره وولعت ,,

وش تسمي تجاهلك لي بالمره ,, انت حتى ما باركت لي بنتي ,, قلبك من وش مخلوق ,,

انت ما رضيت حتى تسمعني ,, قعدت ارجف وانا اتكلم ,, لااا لااا انت اناني ,, ماهمك الا نفسك وبس

وقف مقابلي : وكذبك وش تسمينه لا لا انتي اللي بديتي انتي اللي لعبتي بي ,, لو ما شفت الحبوب متى كان تركتيها

الجازي وهي يائسه انه يسمع لها معارضته لكلامها خلتها تحس بالعجز النهائي

الجازي : ممكن اعرف انت وش تبي هالحين ,,,

نواف : ابي ارتاح فاهمه وش يعني ابي ارتاح ,, انا صار لي سنين ضايع ,, حياتي كلها قرف ,, تعرفين وش قرف ,,

كرهت الحريم ,, كرهتهم ,, قذاره ,, خيانه ,, كذب ,, خداع ,, كلكم سوى ,, كلكم نفس الشي ,,

حن قلبي عليه وهو يطلع اللي في قلبه ,, مو بسيط اللي فيه ,, مجروووح بقووه وكايد جرحه ,, حزنت عليه بالرغم من اللي سواه ,,

طالعته وانا عيوني كلها تبرق ,, وهو واقف ويائس من حياته ,,

قربت منه ومسكت يده: نواف ..... الحريم مو كلهم نفس الشي ,, انت تظلمني كذا

قعد يطالعني بعيونه اللي مو بعيد تدمع : وانا ما ظلمتيني ,, عطيتك مشاعري خالصه ,, وش جزاي ,, ماقاومت نبرة الحزن اللي فيه

ضميته بدون شعور ,, بعفويه ,, بشوق كامن في نفسي ,,

الجازي : خلنا نفتح صفحه جديده ,, نواف حنا ما يمدينا نتعود على بعض ,,

سحبت نفسي لكنه ما تركني : انا محتاج حد يفهمني ,, طالعني وهو يتنهد : خلي بالك من فيصل وعبير ,, مدري متى برجع ,,

تحرك في الغرفه كنه يدور على مفاتيحه وقفت اطالعه معقوله خلاص بيسافر ,,

مسك مفاتيحه ونظارته ومشى للباب ,, وانا عيوني عليه ودموعي تنزل براحتها ,, التفت واول ماشافني كذا وصد وطلع مع الباب ,,

بس صادف فهده وعاليه داخلين علي ,, اول ما شفتهم انهرت ,,



*****

بعد كم يوم طلعت الجازي للبيت ,, حنت عليها امها تجيها ,, لكنها رفضت ,, ماقدرت تترك فيصل ,, ام نواف ,, اتصلت على ام ماجد وعطتهم الموافقه ,, واتفقوا يجونهم بعد اسبوعين عشان يملكون ,,

فهده ماقدرت تكلم سعد ,, وارسلت مسج فقط (( ماقصرت ذووقك راقي ))

سعد تضايق من فهده واسلوبها معه ,, معليش تصدني لو مخطوبين بس خلاص انا الحين زوجها ,, المفروض تعطيني فرصه ,,

نور وماجد ,, ظلوا هالاسبوعين يعدون الدقايق ,, وشافوها طويله عليهم ,,, وماخففها الا مشاعر الحب اللي في قلوبهم ,,



******

قامت الجازي تشوف مكانها ,, بعد ماطلع للمدرسه ,, صارت تطلع مرتين للمستشفى تشوف عبوره ,, مره الصبح ,, ومره المساء ,,

من جت وغرفة نواف مسكره من اول ما سافر ,, باقي على طلعة المستشفى شوي ,, بغت تدخل غرفة نواف,, فتحتها وحست بريحته في المكان ,, شافت بعض ثيابه مرميه على الكنبه ,,جت وخذتها شمتها للحين عطره فيها ,,

المكان مظلم وما فتحت الضوء ,, جيت بقوم من الكنبه وانا للحين ماسكه ثوبه بغيت اعثر في شي تحت ,, مسكت نفسي ما اطيح ,, لقيت البوم صغير مرمي على السجاد ,,

خذيته بين يدي وفتحته : هاااااااا من ذي ,, بققت عيوني اكثر ,, من ذي ,, رحت افتح النور ,,

شفتها مره ثانيه وحده فرري معه ,, ولابسين اوربي ,, مين ذي شعرها مصبوغ اشقر بس ملامحها سعوديه ,, حسيت بالغيره تنهشني من شوفتها معقوله ذي قد مسكها وقعد معها ااااه لا وش فيها زين ,, لفيت صوره ورى صوره وهم يضحكون ,, لا وفرري قاهرني ذا الشي ما تستحي ,,

لما جيت اخر صوره صدمني المنظر ,, ماسكين فصولي بينهم وهو صغير : لااااااا هاذي ام فيصل ,,



******



اليوم ملكة نور ,, اصرت نور انها تكون خاصه ,, بس المجموعه نفسها ,,,, من الصباح والقصر يستعد لاستقبال فرحة جديده بعد ولادة عبير ,, ابو نواف ,, منشرح خاطره لملكة نور ,, وخصوصا ان يتمنى ماجد من زماان ,, الجميع يعملون بشكل منتظم للوصول الى الشكل النهائي المطلوب ,,

الوحيده اللي نفسيتها متعبه وتحاول تخفي ,, صار لها كم يوم مو على بعض ,, كنها سامعه خبر مو زين ,, هذا تحليل نور لها ,,

ودايم تقول لفهده : الله يعينها على ما ابتلاها به ,, نواف مو سهل وان شالله تحاول تكسبه ,,,

لكنهم مايدرون وش بلااااها ,, بعد ما شافت الالبوم تحطمت اكثر واكثر ,, شكل نواف للحين يحب زوجته الاولى ,, على كل اللي سوته للحين يحبها ,, هذا اللي وصلت له الجازي من شوفتها للالبوم وهو مرمي ,, ماقد شافت االالبوم ذا في الغرفه ,, اكيد انه يشوفه من فتره لفتره ,, لو يكرها كان قطع ذا الصور وحرقها مثل كل انسان مايسوي مع شخص ما يبيه ,, لمنها ذكرى بالنسبه له على مرارتها ,, حلوه بالنسبه له ,, عشان كذا حملني شي مالي خص فيه ,,

******

طلعت نور راااائعه مو رااااائعه بس ,, الا قمه بجمالها ,,لابسه فستان من الموسلين الشفاف مبطن بالحرير ,, بلون الكابتشينو الفاتح ,, على اطرافه دانتيل على الكم والصدر ,,, بحزام دقيق في الخصر وينزل بنعومه على جسمها ومعطي طولها رقي اكثر ,,

غيرت لها الكوافيره نمط التسريحه وسوته لها مثل الشعر المتموج وخصله تنزله بفوضويه وبطريقه مبتكره ,,

صفرت لها فهده : وااااااااو نور يا قلبي عليك ,, رووووعه

نور : قولي والله حلووو ,, فهده تكفين مو زين بقولها تغيره ,,

فهده : يويووووووو وش اقول وش احكي ,, جنااااااان ,, يختي يمكن يغمى عليه ,,

نور وهي تمسك يد فهده : فديته لا تقولين كذا

فهده : ايووووه يا عم , من قدك حد يسمي عليك ,, اااه عليك يا سعد ,, ماعطيته وجه كلش ,,

نور : حرااام عليك ,, بالعكس حسسيه انك تبينه ,, ترى يمكن يفكر انك ما مغصوبه عليه ,,

فهده : لا توسوسين بي ,, اذا يبيني خلاص ينتظر لين نتزوج ويعبر لي على كيفه

نور : كلن عقله براسه يعرف خلاصه ,,

فهده : وش قصدك ,, ,, جتنا عاليه وهي تقول : مبروووووك ياعروسه ,, يالله وقعي بسرعه ,, هذا ماجد بن ...... مو حيا الله واحد

قعدنا نضحك على عاليه طريقتها تخليك غصب تضحك ,, جابت الشغاله الدفتر ,, ووقعت نور وهي تشوف اسمه ينربط بأسمها ,,

نزلت تسلم على امه ,, للحين تحس ان في قلبها شي عليها ,, لكن هي متأكده انها بتحبها مع الايام ,,



بعد شوي ناداها ابوها في المدخل ,, اول ما شافها فرح من قلبه لها ,,

ابو نواف : تعالي معي للمجلس ماجد فيه بيسلم عليك ,,

نور : لاااااااا يبا ما اقدر ,, بعدين مره ثانيه يبا ,

ابو نواف : لا لا تعالي بجنبي ,, ومسكني في يده ودخلنا للمجلس الثاني ,,

حسيت بحرارة خدودي يعني معناته صارت حمرا من الاحراج مشيت مع ابوي وتقدم لنا لحد ما وصل نصف المجلس ,, ما رفعت عيني بس شفت يده يمدها ومديت يدي وانا ماسكه يدي الثانيه بذراع ابوي ,, ومتشبثه فيه بعد ,,

ابو نواف : هذه جوهرتي ياماجد ,, ابيك تحطها بعيونك ,,

بصراحه انحرجت من ابوي ,, وودي لو اضمه بس استحيت منه يشوفني ,,

ماجد : نور بقلبي وروحي وعيوني لاتوصيني ياعمي ,,

ااااوووووو يا ناس كل هذا في قلبه لي ,, الله لا يحرمني منه ,,

ابو نواف : اجل دامها بعيونك خذ راحتك بشوف الشيخ ,,

طلع ابوي واحنا واقفين بالمجلس ,, ومد لي يده ومشيت للكرسي اللي مقابلني ,, اشوي واطيح

اسلوبه راااقي ,, ودي اشوفه بس ما قدرت وحطيت يدي الثنتين في حضني وقعدت اطالعها ,, مد يده ليدي ومسك سلسالي وقلبه بين ايده

وخذ يدي وباسها ,, سحبتها بسرعه ,, رجع مسك السلسال ثاني وقلب الحروف بين ايديه ,,

ماجد : تحبيني مثل ما احبك ولا اكثر ,,

نور بصوت واطي : اكثر

ماجد : يا لبى روحك الغاليه ,, للحين ما كمل الا صوت عاليه: مبرووووووووك يا معاريس ,,

وهي تصوت على خالتي : محد فيه تعالي يمه ,, الله يهديك يا علويه ذا وقته كان بيقول لي كلام قطعتي علينا ,,, قلته في خاطري وانا ودي احكي معها ,,

جت خالتي وسلم ماجد عليها ,, وقعدت معنا وهي توريني الشبكه اللي شرتها لي ,, جاء ماجد بيلبسني واصر بس استحيت من خالتي ,,,

ماجد : يمه شفتي احلى من ذا الزين ,, ضحكت وانا مستحيه من خالتي بيفشلني عندها ,,

ام ماجد : الله يهنيك ياوليدي عرفت تختار ,, ما الومك فيها ,, وكملت ,, ياجانا شي عليك يانور بس لو تدرين ,, عاف الصبايا كلهم لعيونك ,,

رفعت عيني له وانا مبتسمه وغمز لي بطريقه خلت نبضي يزيد ,,

ام ماجد : يالله تعال سلم على ام نواف ,, ومشت قدامنا شوي ,, اشوفه يكلم عاليه ويتمتم لها بشي ما فهمته ,,

لكني شفت عاليه تستعجل وهي تاخذ خالتي معها ,,

اول ما وصلنا للباب ,, سكرته عاليه واسمع صوتها تكلم عند الباب ,,

ماجد : ما راح يغنيني الا ضمه قويه اطفي بها شوقي يا حبيبتي ,,

ضمني وهو يقول لي كلام عارفه انه راح يقوله لي من زمان ,, لان ارواحنا برغم البعد متلاقيه ,, ماقدرت ارد عليها الا بكلمه وحده بس

: احبك ,,,,,,


*****



رجعت لقسمي وانا اجر خطاي ,, فرحانه لنور بس نكد علي كل شي ,, معقوله يحبها ,, ضيق علي الشعور ذا ,, ليه لا لو ما يحبها قعد يشوف ذكرياته معها ,,,ااااااااااخ ليه شفتها ودخلت غرفته ,, لااااا ما اقدر استحمل ,, رجعت للمحلق وانا عارفه وش بسوي ,, شفت الالبوم للمره المليون ,, وش ابي فيهم ,, ليه اعذب نفسي بنفسي ,,

انا غبيه لو غيري كان جابت راسه وهو ما يشوف الطريق ,, لكن انا على نياتي ,, كل شي طيب واوكي ,, انا اللي ساكته له ,,

ماحسيت بنفسي الا ادق على جواله ,, متهوره بالطقاق ,, مسوي فيها متعذب ومظلوم ,,

سمعت صوته بهدوء : هلا

الجازي : هلا بك ,, ما اشتقت تسال عن عبوره

كنت عارفه انه ياخذ الاخبار من عتيقه كل يوم من الى بس مالقيت لي مدخل الا ذا ,,

نواف : عارف انها بخير ,, غريب اتصالك ,,ناقص عليك شي ,,

الجازي : لا مو ناقص شي ,, بس استغرب منك تسوي فيها مظلوم وانت للحين تحبها ,,

نواف بصوت مبهم : مين هي ؟؟

قلت له بحذر ابي اشوف ردة فعله: من غيرها بعد ام فيصل ,,, ماسمعت صوت ولا نفس ,, الا ضربات قلبي اللي يرقع ينتظر رده ,,

نواف : ام فيصل وش دخلها .؟؟؟

الجازي : غريبه للحين صورها عندك ومحتفظ فيها ,,

نواف : آآآآآآهآآآآآآآآ يعني حضرتك داخله غرفتي ,, اوكي اشبعي بالصور اوكي ,, وسكر السماعه وانا اغلي ,,

صدق انك سخيف وبايخ وماعندك دم ,,

ما طفت الحره ,, كنت ابي اقوله اني عرفت ,,ومع ذلك ما طفت ناري اللي في جوفي ,, غيره وزعل ,, وهو ولا حاس ,,

بلاااه ماحبني عشان يحس فيني ,, اثاريه كل ذا الفتره وقلبه عندها ومسوي فيها مظلووم ,, ااااخ ياالقهر ,, لا وانا محزنه عشانه ,,, واضمه بعد وش ابي فيه ,, طال ليلي وانا أنب نفسي اني ماعرفت اتعامل معه ,,



اللي في قلبها على لسانها ,, شكل الغيره لاعبه دور ,, والا ما اتصلت ,, اكيد بتفكر اني للحين احبها ,, خلها تفكر ,, هي اللي جابته لنفسها ,,

وش له تدخل غرفتي ,, تخيلتها وهي تشوف الالبوم ,, اكيد تحطمت ,, تبي تفتح صفحه جديده ,, لااااا هاذي تسكرت وهي مابدت ,,

,, قمت وسكرت الفيلم ,, انسدت نفسي عقب مكالمتها ,, خذت لي عصير تفاح ورحت لغرفتي اشوف مجله اقتصاديه ,, ودي عقلي يرتاح من كل شي ,, وللحين بفتح اول صفحه جاء مسجها اللي ما توقعته بالمره (( احيانا الشوق يدفع الانسان انه يتصرف تصرفات ترجع عكسيه عليه ,, دفعني شوقي لتصرف ندمت عليه وطاحت عيني على شي ما يخصني ,, والمشكله انفتح مليون باب كانت مسكره ومادريت عنها ,, لا تفكر اني ادور لنفسي تبرير ,, لاااا ,, المشكله انت ,, ما اظن تحتاج حد يفهمك بعد اليوم ))
قريت رسالتها كم مره ,, تأثرت من لهجتها ,, ماعرفت هي عتاب تهديد ,, رجعت اتصلت عليها ,, ولا ردت علي ,, كان احساس بكذا ,,

لهجتها بالمره متغيره معي ,, حطيت راسي وانا افكر فيها ,,

****

جاني سعد واصر اني اطلع معه اتعشى ,, رفضت لكنه اصر وكلم ابوي ,, اول ما طلعت معه للسياره ,, قال ما بغيتي تطلعين ,, كل هذا تغلي ,, ما قدرت ارد عليه الا اني ابتسم كل شوي ,, شفت السياره تطلع على الخط السريع وماقدرت اسكت ,, سألته وين بنروح ,,

رد علي عازمك بالمرزعه ,, صرخت فيه ,, اي مزرعه ,, انت قلت لابوي مطعم ,, رجعني خلاص ,, ورد علي بتريقه ,, خبل ارجعك ,, انتي بتقعدين عندي في المزرعه ,, صرخت فيه رجعني ,, وهو يضحك ,, خليك عاقله يا فهده ,, طول عمرك وانتي عاقله ,,

شفته يسرع بالسياره سرعه جنونيه ,, وقعدت اضرب يده خفف خفف ,,وش فيك مجنون ,, بعد ما شاف صراخي وقف في الظلام ونزلني من السياره وانا اصرخ ,, سعد انت مجنون ,, رجعني ابوي يبيني ,, حاولت ادور جوالي في السنطه ابي اكلم ابوي ,, لكن يده كانت اسرع مني وحذفه بعيد ,, ورمى شماغه وهو ناوي نية قشره ,, حسيت الشر من عيونه ذا مو زوج ,, ذا وحش قعدت اصرخ في الظلام ابي حد ينقذني ,, لكنه كمم فمي بيده ,, فهده خليك عاقله ,, خليك عاقله وقعدت اصرخ بقوه اااااااااااااااااااااه,,



توعيت ولما شفت نفسي اني في سريري حمدت ربي ,, ااااه الحمدلله للك ياربي كااااابوس ,, وش ذا الحلم ,, قمت ابي اشرب مويه ولاكأنني سلمت من اللي صار حسيتني جوووه الحلم ,, استغربت اكيد من كثر ما افكر في سعد ,, شفت الجوال ,, ولقيت منه مسج كالعاده ليلا يرسل قبل ما ينام ,, كل ليله وقت ,, شفته كاتب لي (( تذكري اني احبك ,, واقري اذكار النوم قبل تنامين ))

ااااااه تذكرت اني ما قريت اي شي قبل انااام ,, كنت تعبانه ,, معقوله سعد اللي في المنام هو سعد اللي يرسل لي ,, اااااخ وش ذا اللي صار لي ,, كلها وساوس شيطان ,,,,,,

(( الجزء الحادي عشر ))

في مساء ربيعي في اوربا ,, كان نواف جالس مع سعد اللي وصل البارح ,, تمشوا على النهر ,, وكل واحد صدره ضايق بهمه
مسك سعد جواله وهو كل شوي يشوف الشاشه ,, وسأله نواف بطريقه دبلوماسبه
نواف : تنتظر .. اتصال من احد ,
سعد بدون نفس : زهقتني يا خوي ,,ماعطتني فرصه اكلمها ,, ارسل لها مسجات ترد في السنه حسنه ,,, مو زين عاد كذا ,,
نواف : وش مستعجل عليه على النكد ,, خلك مرتاح ,, وبعدين كلها شهرين وتتزوج ,, احسن كذاا اشوف
سعد : شهرين بالحالها ,,, والله مافيني صبر ,, خذت عقلي ,, واشغلت تفكيري ,, ودي تشاركني شعوري ,, مو حلوووه عاد كذا ,,
نواف : كيفك انت تبي الهم بنفسك ,, تمشوا ونواف يحاول ما يبين لنفسه ان جازي خذت تفكيره من هذاك اليوم ,, يتذكر مسجها اللي كلماته محفوره في قلبه ,, حس انها زعلانه مرره ,, وما يعتقد ان اتصال وا مسج راح تصفي الامور بينهم ,, خلها كذا ابرك انا في حالي وهي في حالها ,,
اول ما رجعوا لشقة نواف ,, دخل سعد يبدل ملابسه ,, خذ له بيجاما من الشنطه ورمى لبسه على الكنبه ,, سمع نغمه الجوال ومسك ملابسه بيده وقرب وهو متردد يفتح المسج ,, خايف يكون ردها عنيف مثل كل مره ,,
ارسل لها المغرب رساله عبرت عن مشاعره(( صحيح انا في الرياض بعيد عنك بس بعد لما طلعت برى الرياض زادت المسافه ,, كل الحكايه اني اشتقت لك يا حبيبتي ))ماردت عليه وتضايق منها ,, وكان وده انها لو تبين له بس لو شوي انها تقدر له حبه ومشاعره ,,
اول ما فتح المسج بطل عيونه مو مره الا مرات وهو يقرا (( مهما بعدت المسافات ,, وحملتك الرياح لمكان بعيد تبقى هنا في قلبي
وخيالك في عيني ,, طمني بمسج يا غالي ,,,, ))اووووووووووف اخيرا طلع منها شي ,, ما بغت ,, صح عليهم اللي يقولون كثر الدق يفك اللحام ,, شكلي طفشتها ومابغت تصد اكثر
يا لبى قلبها حياءها جايز لي ,, ولو انكرت ,,,
مافيني صبر اني امسك يدي لا ترد عليها وما حسيت بالوقت الا بعد ساعتين وانا اتبادل معها المسجات ,, اشوف نواف يطل علي لما اضحك بصوت عالي في الغرفه ,, رديت عليه بجيك ,, لكن شكله نام ,, فديتها ,,,هاذي مسجات ماحسيت بالوقت الله يعين لو اني اسمع صوتها ,, يمكن ما يكفيني معها يوم ,,,

حسيت بسعد انه دخل جوو ,, ودخلت غرفتي ابدل ملابسي واشوف لي شي يسليني ,, تذكرت جازي مره ثانيه ,, وتخيلت لو اني مثل سعد كذا شفقان عليها ,, بس حسيت شكلي غلط ,, ما قد فكرت كذا ,, وزاد شعوري بالكآبه اكثر لما طرى علي ان فهده صديقتها ,, يعني ممكن تقول لها بالراحه عن سعد ,, تضايقت انها ممكن تكون سعيده وتحسس جازي بسعادتها ,, مدري ليه خفت على شعور جازي ,,
معقول افكر في مشاعرها ,, متأكد انها احسن مني ,, وتعاملها احسن مني ,, بس ما اقدر اغير طبعي ,, جمودي ومشاعري كلها اكتسبتها من سنوات بسيطه ,, تحسرت على عمري الاولي وعرفت ان الرجل اكبر غبي اذا سلم قلبه لوحده ما تستحقه ,, اااااخ لو بس الوقت يرجع ,,
ماسمعت كلام سعد وهو ينصحني ما اتزوجها ,, حسيت انه غيراان مني ,, انها وافقت تتزوجني ,, وانا احس اني كسبااان بها ,, مادريت اني ,, خسرااان بأرادتي ,,
اتصلت على امي عتيقه اليوم ,, تذكرت كلامها عن جازي ,, واهتمامها بفيصل ,, بصراااحه ما قصرت ,, لو مهي زوجتي ومهتمه في فيصل كذااا المفروض اشكرها كيف عااد زوجتي ,, الله يعينك علي يا جازي ,,,

حطيت الجوال تحت مخدتي ,, واسترجعت كل المسجات اللي بيننا حسيت اني سعيده ,, الا فرحااانه ,, بيذبحني سعد برومانسيته ومشاعره
اول مره ادري انه يقول الشعر ,, الله ما اجمل كلامه ,, ضحكت لما تذكرت رسالته قبل الاخير وهو يقول لو حنا على الجوال ماكان احسن
ما قدرت والله ,, ودي اتجرا واسولف معه عادي بس ما قدرت ,, ودي يفتح معي اول مره شافني عشان افتح معه اللي في قلبي ,, حسيت بغيره انه ممكن يكلم بنات الحين او قبل ,, ومكست نفسي المفروض مالي شغل في الماضي ,, المهم انه صار لي ولازم احافظ عليه ,,
تذكرت شكله اللي اشوفه في عيوني طول اليوم ,, وسيم مرره ,, يا زينها عاليه لما شافت صورتها قالت لي واااو يا فهوده مزيوووون بالحييل .. ماقد وصفته لكم ,, هو يعتبر ضعيف بس مليان ,, ابيض مررره يعني انا اسمر منه حبه ,, بصراحه هو جذااااب اكثر من اني اقول عين خشم فم هي كلها حلوووه بس جاذبيته طاغيه لا واللي اكثر من جاذبيته كلامه وحركاته رهييبه ,, من رسايله قال ابي الزواج بعد عشرة ايام يمديك تجهزين ,, ضحكت عليه بقوووه ,, قالت نور ماعنده وقت اجل لو تدري عن الزواج وش بتقول ,,
حبيته بقوووه بس ماودي اقول له ,, خااايفه ,, خااايفه من كل شي ,, وشي جديد بالنسبه لي ,,,


طلعت عاليه للمجلس وهي تجهز الفطور فيه وتطلب من الشغالات يجيبون القهوه عنده ,, الوليد بتوصل طيارته من جده بعد شوي ,, اكيد تعبان من السفر مدري ياكل والا لا ,, لبست فستان من الحرير المشجر لايام العاديه ,, وتركت شعرها كله ينزل على كتوفها ,,
بعد ما رتبت مكياجها انتظرت وهي تحس ان الانتظار يوتر الاعصاب ,, خصوصا اذا صرت تنتظر احد غالي عليك ,,
ما صارت تشوف بينها وبينه اي فارق زمني بعد ما قعدت تسوي مقارنه بينهم اول الايام في الشكل والتفكير بس بعد فتره قدر الوليد انه يسحب كل الاشياء ذي بخبرته ,, وترك عاليه تتعلق فيه اكثر واكثر من اسلوبه معها فبادرته مرره وصارت تحاول تتكلم معه وتمزح عليه وتحاول تسولف بطريقتها المميزة اللي تخليك تسمع القصه منها ,,
سمعت صوت السياره وصلت للمدخل فقامت تنتظره وهي تقرب من الباب ,, اول ما دخل الوليد جته تسلم عليه في خده لكنه خذها وضمها بقوووه ,,
عاليه : اشتقت لك ياعمري,,
الوليد وهو باقي ماسكها : لا انا اكثر منك تصدقين تمنيتك معي ,, حسيت بفرااغ اذا رجعت سوالفك بس تونسني اجل اذا مليت عيوني منك وش يصير لي ,, انحرجت عاليه من طريقته ومسكته تبي تدخله الملجلس يفطر ,,
الوليد : على ووووين ..؟؟
عاليه : ابيك تفطر زين تعال يا عمري ,,
الوليد وهو يمسك فهده : تعالي انتي دخلتي المكان الغلط ,, انتي فطوري ,, انتي عمري ,, انتي بالنسبه لي شي ما اقدر اوصفه ,, حياتي مالها معنى لحد ما شفتك ,,
عاليه وهي مبسوطه من كلام الوليد : فديتك ياعمري ,,


خذت نور كتبها ودخلتها للشنطه ,, وفتحت شنطة المكياج وهي تطالع صورة ماجد ,,, ذرب ذا الرجااال ,, ما اتصل علي مثل اللي يتملكون ,, وش فيها يعني حاس انها مو زين والا ايش ,, غريبه بس هي ما فيها شي ,, مابغيت ارسله شي ,, اذا هو ما بادر مقدر ابين لي اني مهووسه به ,, كفايه اللي قلته في الملكه ,, طلعت كلش ,, بس هو بعد سألني ما قدر احط نفسي مستحيه ,, احبه حب جنني زين مني عندي عقل للحين ,, بس فيني لهفه عليه ابي اسمع صوته واسمع سوالفه ,, قالت لي عاليه عن نظامهم ,, وان ماجد صعب ومتعب كثييير , مجلسه مفتوح للشباب على طول ,, غييييور ما يرضى ادنى الدون يبان منك شي ,, كثرت تسأولاتي عن لبسي وشكلي هل بيغيره ,, ما وقفت عنده كثيير انا احبه تعرفون وش يعني احبه ,, يعني لو يقول سوي كذا بوافق على طووول ,, قالت لي جازي شي مدري اسمعه والا لا ,, ترى مو زين تبينين للرجل مشاعرك ,, بعدين يستغل ضعفك لصالحه ,, خليه دايما هو اللي يكتشف مشاعرك ,, اااخ بس ما اشوفها فرحانه مع نواف ,, متى يمديها تفرح يا حسره ذي حتى ما تهنت ,,
ودي اشوف وش يسوي الحين وكيف مكتبه ومن ربعه وش سيارته وين يروح ,, ابي اعرف تفاصيل صغيره وش ميدالية سيارته وبوكه اي ماركه ,, عطره وشو ,, جزمته اللي يلبسها وشي ,, شوفتوا حد زي ,, ابي اعرف كل شي ,, فديته يا ناااااس عليه ثقل راااقي ,, يحسسك انك مع رجااال ,,

صرت اقوم مثل الاله ,, اطلع ادخل اكل ارقد ادرس اراعي ,, كلها واجبات لازم اسويها ,, بس جانب من حياتي كنه صار له شلل في مشاعره ,, ماخذيت فرصتي وحسيت انها مثل ما يقولون الانسان له فرصه في الحياه اذا ما استغلها خلاااااص راحت عليه وما راح تتكرر ثاني ,, معقوله ان زواجي من نواف كذاا ,, وش نهايته ,, حبه كل يوم يكبر في نفسي بس ما اقدر اعبر عنه فسكرت عليه وماسمحت اني حتى اتذكر عشان ما انهار ,, كفايه عرفت انها للحين محط اهتمامه ,, وش يبي فيها ما فيها شي زود الا انها يمكن فرري ,, اجل يمكن يشوفوني بنقابي متخلفه ,,,ولد عز اكيد يبي اللي تناسبه اذا جاء يسافر برى ,, ناس من عمرهم وهم صغار السفر شي ضروري في حياتهم
اكيد متعود على الحريه والاشكال الفرري مثله ,, يمكن حتى مبسوط وهي تمشي بجنبه ويتفاخر قدام الناس شوفوا اختياري ,, شوفوا ذووقي ,, يطيح من عيني اللي يفكر كذااا ,, يعني لو انت جاهل بحكم الدين اقوول اهون جاهل ما يعرف ,, لكن متعمد مع مرتبة الشرف
هذا الشي اللي يقهرني في الرجال ,, خساره من نواف يربط نفسه بذي ,, وش فيها ابي افهم ,, شعرها المصبوغ والا بنطلونها اللي بيصرخ ويقول ارحميني مافيه نفس شوي ,, والا شكلها في المكان ذا اللي جالسين فيه ولا همها انسان ,,, خسااااره يا نواف ,,
اشوف فيك جانبين من خذيتك وتحاول تسيطر على نفسك لكن اشوف ارداتك تخونك من فتره لفتره اذا جيت تطبق الشخصيتين مع بعض ,, ما يصلح والله ,,
لما اشوف تعامله مع فصولي وحنانه واهتمامه بامه وحتى نور مهتم فيها ,, وفي نفس الوقت يجفاني ولا يتصل ويتجاهلني ,, احس يعيش صراااع نفسي ,, كان عندي رغبه اني افهمه ,,, بس هالحين ابدا ,, عافت نفسي اي محاوله للتغيير ,, بعيش كذاا اهم شي اربي بنتي ,,
,,

اصر نواف على سعد انه يأخذ اجازه ويكمل معه هالشهر ,, ويرجعون لديرتهم ,, ووفي نفس هذا الشهر زارت الجازي المستشفى 60 مره عشان تشوف بنتها واللي ماقدرت تعطيها الحليب عشان تباعد الوقت بين الرضعات لحد ما نشف ,, لكن نبضها يزيد كل ما شافت بنتها تكبر شويه ,, وتتمنى انها تشيلها من هنا اليوم قبل بكره ,, فهده وسعد كملوا على المسجات ,, ولو بتعد فهده الحروووف كان صارت ملاييين ,, صارت تتواصل معه مو الليل بس الا طول اليوم ,, ويعرف وين تروح وين تجي كنه عايش معها ,, الشي اللي خفف على سعد كثيييير ,,
اما ماجد ما اتصل على نور لدرجة انها فكرت لا يكون زعلااان ,, ومابغت تسأل عاليه ,, بس بجد صار قلبها يشتغل ,, الامتحانات على الابواب وهي لسى لا جهزت للامتحانات ولا جهزت لزواجها اللي تركوه مفتوح ,, ماجد انشغل بتغيير قسمه في بيت اهله ,, قرر يدخل نور فيه لحد ما يخلص بيتهم ,, يبي له وقت ,, وما يقدر يصبر لين يخلص ,, وده يكلمها بس حس ان ذا الشي يمكن يخليه يتهور ,,ويتصرف تصرف مو زين ,, هو عارف نفسه ,, فصبر نفسه كذاا,, بس اكيد هي راح تفكر ليه ما اتصلت وجازت له فكرة انها تتوتر عشانه ,, فديتها ياناس تدرون انها نووور عيني اسم على مسمى صحيح ,,,

طلع نواف وسعد يتمشون في السوق ,, وهما مارين في شارع زي سكه صغير وفيه محلات صغيره ,, لفت انتباهه بوتيك صغييير للأطفال , دخل وهو فيه فضول تجاه اغراض البنات .. شاف قلبه ينبض بحنان لما شاف فستان وردي صغيير ,, قعد يختار مجموعه من الفساتين والبدلات ,, انبسط وهو يشتري ,, لدرجة ان سعد يضحك عليه ,, هااا يابو عبووره اشوفك ماخليت شي ,, وفصول ماتبي له شي ,,
نواف وهو يضحك من قلبه على حركة سعد ,, : الا بس مو لبس ودي له بجهاز جديد بنشوف بعدين ,,
سعد : زين تعال ابي اشوف محل عطور اخذ لفهده
نواف : بسك الى متى وانت تشري لها ,, غرقتها ياخوي ,,
سعد : وش عليك انت بتدفع تعااال بس فداااااها حلالي كله ,, ضحكوا على كلامهم ودخلوا محل عطورااات , ,قعد سعد يختار الانواع اللي يبيها بعنايه
نواف : والله شي تبي تعلمها على ذووقك يعني
سعد : ابيها تتغرق طيب ,, امووت على الطيب ,,
نواف وهوو يدور في المحل لحد ما يخلص سعد لفت انتباهه زجاجة عطر وجربها ,, جازت له الريحه ,, فأختار من الشركه ذي كم نوع وطلب منهم يغلفونها قبل يجي سعد ويشوفها,,
طلعوا وهو معاهم اكياس الهدايا ,, تركوها بالسياره وطلعوا يتمشون شوي ,,
نواف : متى عزمت زواجك الحين ,,
سعد : اعد الدقايق بس للحين نبي نرتب التواريخ وحجوزات السفر ,, انت تركتني ارتب ,, ربطتني هنااا ,,
نواف : ازين لك اقعد ريح بالك ,, لاحق على المسئوليه
سعد : مشتاااق لها وشقولك بس ,,
نواف : هانت كلها كم يوم وراجعين ,,

قامت نور متكسره من رقدتها المزعجه ,, ونزلت عند امها عشان تشرب الشاي ,, اول ماجلست على الكنبه فجأتها امها وقالت
ام نواف : نواري اتصلت علي ام ماجد اليوم ,,
استعدلت في قعدتي وانا كنت مسترخيه وبطلت اذاني زين خايفه تقول شي مو زين ,,
نور : فيه شي ,,
ام نواف : تسال متى نحدد الزفاف عشان الدعوات ,, وقلت لها نبي شهرين ,, رفعت نور عيونها متروعه لا تطفشين الرجال يمه وهي تكلم نفسها ,,
نور : طيب وش ردت ,,
ام نواف : لاااا ماقبلت ,, تقول اذا يمديكم نبي اسبوعين ماجد يبي رتب الصيف معك برى ,, وش رايك
نور : مدري يمه الامتحانات باقي لها اسبوعين ,, وانا ماجهزت شي ,,
ام نواف : قلت لها نفس الكلام بس مدري قلت لها بنفكر وبنشوف ,,
تنكدت من تفكيرهم كلهم ,, امي تبي متأخر عشان اصيف معهم في جنيف ,, وامه تبي بسرعه عشانه طيب وانا ,, لاعرفوا مواعيدي ودروسي , اهم شي امتحاناتي ,, مادريت وش اسوي قلت لأمي خليني بفكر ,,,
طلعت منها لغرفتي وانا في نفسي عليه ,, كم صار لنا من الملكه ولا اتصل ولا عبر ,, يعني حبه لي واااااضح وجارف وشوقه يوم المله بين لي ,, طيب ليه ما يتصل على الاقل يطمني عنه ,,
رميت نفسي على السرير وانا اتهند بقوووه ,, مسكت جوالي ابي اكلم فهده والا فيه مسج اول ما فتحته قعدت بسرعه وانا اتنافض
((مساء الخير ماجد معك ممكن تدقين علي اذا صرتي فاضيه )) بس اسمع دقة قلبي بقوووه ,, يوووه ذا كله لهفه عليه ,, دقيت رقمه وانا متوتره خايفه صوتي يصير فيه رجفه تفضحني ,, واول ما دق كم رنه الا هو يرفعه من الخط الثاني (( يا لبى عمرك ,, انتظرتك واااجد ,, ما انتبهت كم الساعه ارسل المسج ,, اكيد من زمان ,,
نور : يالقاطع ,, (( مدري شلون طلعت ذي الكلمه اقولكم شفقانه عليه ,,
صوته وهو يضحك يجنن بهدوء وبحه رزينه: ما تدرين ليه ,,
تروعت لا يكون قلت شي موزين ,, : تكلمت بصوت واطي : ليه ,,
ماجد : خايف عليك يا قلبي ,,
نور : ماجد تروعني كذا خايف من وشو ,,
ماجد ك لايروح بالك بعيد ,, خايف اتزوجك واخذك ما سويت لك عرس ,, ماتدرين وش كثر تهميني ,, تدرين لو اسمع صوتك كل يوم اخر الاسبوع بتشوفيني عند الباب ,,
نور :: طيب تعال عند الباب نتفاهم ,,,,,هدووووء وبعدها ضحك بقوووه
ماجد : خلاص جهزي لي عشاء بتعشى معك الليله ,,,
نور : انت تآمر فديتك ,, سكرت منه وانا طايره من الفرحه ,, بشوووفه ,, صدق مهبوله ,, هو كل اللي يتزوجون يصير لهم ذي الحاله والا انا بس ,, متولهه عليه مررره ,, ودي اشوفه ادقق في ملامحه ,, ابي اسمع صوته على الطبيعه اكثر ..
قمت اشوف وش بلبس له ,, شاريه من فتره بسيطه فستان من غوتشي هفهاف بيد واسعه فيه زهور باللون الاسود مع لون التراكواز الفاتح ,, قررت اني ابسه لانه ساتر ,,
بعد ماشفت مسج سعد وعرفت تاريخ وصوله بعد بكره ,, حبيت اسوي له اي شي ,, اي اكشن يخليه يحس اني مثله رومانس مو بس هو ,,
طلعت مع عاليه للمول ,, وخذيت له مجموعة عطر اعجبتني ,, حسيت انها فرش وذووق وتناسبه بعد ,, وخذت له ميداليه لسويك سيارته
لفيتهم بعلبه من قماش التافتاه ,, ورجعت للبيت بعد مادرنا انا وعاليه شوي ,, فكرت بطريقه كيف اوصلها له وماقدرت اتخذ قرار وفي اخر شي قررت اني ارسلها له اذا اتصل اوشي اقوله عنها ,, وراي دوام في الجامعه بكره ولازم لي تحضير وانا ما سويت شي فقلت لعاليه نرجع عشان نلحق نسوي شي ,, حسيت اني من زمااان عن الجازي كل ما كلمت ابي اروح لها مستشفى مستشفى
فكلمتها ابي اشوفها الا هي تصرخ من الفرحه
فهوده باركي لي عطوني بنتي اليوم بعد شوي بنطلع للبيت ,,
فهده : خلاص يا حبيبتي بكره بكون عندك اوكي انا وعاليه ,,,
الجازي : تشرفوني يا عمري ,,,

ماصدق اليوم صرح لي الدكتور اني اخذها بعد ما خلصت شهرين تقريبا اقل بشوي ,, فرحت ,, ومتأكده ان فصول فرحان اكثر مني ,,
طولت شعره في الفتره الاخيره ومدري يعجب ابوه ولا لا ,, بس جاز لي شكله ,, تخيلته وهو يمسك عبوره في يده ,, وااااو ,,, فديتهم
تحمست لجية فهده وعاليه بكره ,, انشغلت منهم ذي الفتره ,, انشغلت من العالم كلهم حتى نواف اللي كان شاغل تفكيري صار ما يطرى علي الا نادر ,,

عطت نور ابوها خبر الليله بيزورهم ماجد ,, فرح لها ابوها كثيير وصاها خلي نايف يكون معك طيب ,, صدمني ,,وشدعوه يبا نيوف معي اقول في نفسي ,, اوكي بابي ولا يهمك ,,
طلبت من الطباخ يسوي كذا نوع ساندويتشات ,, وتشكيلةعصاير طازجه ,, وحلويات فرنسيه ,, واشرفت على المجلس بنفسي وبعدها طلعت البس واتجهز له ,, طرى علي نااايف بس ما استعجلت اني اكلمه ,,
بعد ما لبست الفستان وسرحت شعري بطريقة غجريه تلائم الفستان ,, حطيت ميك اب روووعه ,, وتعطرت ,, ونزلت للمجلس بعد ما تأكدت ان نايف طلع للنادي ,,
ارسل لي ماجد انه قريب علي ,, فأتصلت على نايف وانا عارفه رده مسبقا وقال مقدر اخلص من التمرين الحين قولي له يتأخر ساعه ,,
مستحييييييييل قلت في خاطري بس سكرت منه اني بشوف وش بسوي ,,
تجهزت عند المدخل وانا ابي اسكر فمي شوي قلبي يضحك قبل شفايفي ,, والله غصب ,, ركزت شوي وخذيت نفس واول ما صار عند الباب ,, فتحت له ودخل
يوووووو كشخه وش كشخه رزه طويل وجسمه رياضي وغترته بيضاء ,, مسوي سكسوكه روووعه وغليظه شوي ومكمل معها ديرتي شكلها موووضه ,, عيونه بس سالفه ,, ياحظي قلتها في نفسي الزين زين ,,
صافحني في يدي ودخلته المجلس ,, ذوووق بالمره ,, اول ماجلس طالعني بركاده غريبه ,,وهو يتكلم بطريقه شوي عليها تذبح ,
: كيفك يا عيوني ,,
نور : اذا انت طيب انا طيبه ,, مد يده لي وهو يقول : جيبي يدك واسمعي نبضي ,, عشان تعرفين هو طيب والا لا ,,
حااااسه فيه وبشوقه ومشاعره ,, لكن وش اسوي اذا الامتحانا وافقه بطريقي ,, حتى معد اقدر ادرس زين ,,
ما قدرت امد يديني ,, وشاف احراجي ,, صبيت له قهوه ويدي ترتجف ,, بس احاول اكون طبيعيه لأني كل دقيقه معه تهمني بشكل كبيير وخيالي ,,
شفت قلمه ابي اعرف وشو ,, ولا حظ هالشي فطلع القلم ومده لي وهو يقول : يهمك ,,
نور بطريقه حياويه شوي : جدا وهي تحاول تكون عاقله ,,
فطلع محفظته وفتحه لها وطلع كرت اول ما شافته نور : ااااااااه لاااا للحين عندك
ماجد : معقول اضيعه ,, كل يوم اشوف خطك اذا فتحت محفظتي ,,,
نور : اتمنى اني اسعدك بجد يا ماجد ,,
ماجد : عيون ماجد ,, هو اللي يتمنى يسعدك ,, سعادتي معه لا توصف وطريقته في الكلام راااقيه على ادب على ذووق ,, تحس الحروف وهي تطلع من فمه كنها منحوته اول ,, او مصقوله لها رنه غير مدري من صوته والا من حنجرته ,, كني بديت اهذري وش اسوي ,, ما انتبهت لاني سرحت ,, بس مسك يدي وهو يقول : اناجاي لموضوع مهم ,,
رفعت عيني له وانا مترقبه كل اللي يقوله : تفضل
ماجد : انا مستعجل ومرتب لنا حجوزات ,, وابي احدد الزواج عشان نسافر في نفس اليوم او بالكثير ثاني يوم ,,
بعد مدوالات بسيطه وعطيته تواريخ امتحاناتي ,, اتفقنا ان الزواج يكون بعد عشرين يوم ,,
جلست اضيفه وانا اشوف انه برستيجه قاهرني ,, كأنني انا اللي بموت عليه وهو لا ,,
بصراحه شانت نفسي ,, يمكن اتغلى عليه ,, عقبها سكت ,, وشاف ذا الشي فيني ,, بعد ماحطيت له الصحن ,, نزله على الطاوله وهو يطالعني ,, تكلم بطريقته اللي تمووت : ليه زعلتي ,, واااااااي كشفني ,, ما بغيت اقول له شي ماله داعي ,, وماكان عندي الا اني اقول
ليه ما تكلم تسأل علي معقوله ذا كله عشان ما تقدر تصبر ليوم الزواج ,,
ماجد : احبك عارفه ذا الشي ,, واتمنى من اللحظه ذي تكونين معي ,, ,, ابيك تحطينه في بالك يا قلبي ,,
قام بيستأذن يطلع ,, اول ما وصلنا للباب طالع ناحية المدخل ,, وفهمت عليه بس قلت له الدنيا مو امااان ,, ضحك لي ضحكته الحلووه وباس خدي وطلع مابقى لي الا ريحته اللي طغت في المكان ,, قعدت اسئل نفسي من جد ,, هل بكون كفؤ له ,, حاسه ان الحياه معه على قووة الحب اللي فيها راح تجيها صعوبات تمنيت انها ما تصير بس قلبي يقول كذا ,, وكلام عاليه يرن في اذني اكثر ,,,

اتفقنا نروح للجازي,, بس طلعت للمحاضره الساعه 11 ,, وعلى اساس انه المغرب بنطلع ,,ما اعرف احد في الجامعه الا كم وحده ومالي اي صداقات ,, كلمت السواق يجيب السياره قريب شوي ,, وكلمت بعدها عاليه ابي اشوف وش اخبارها ,, قربوا مني ثنتين ,, شكلهم يروع بسم الله الرحمن الرحيم ,, حتى احسبهم غلطانين ,, اطالع وراي يمكن يبون غيري لكنها ذكيه ولماحه كلمتني : لا لا انتي اللي نبيك مو غيرك ,,
فهده : خير يا ختي وش عندك ,,
.... : بالراحه يا ماما لاتاكلني ,, قال وشو بنت مليونير ,, عصبت على اسلوبها
فهده : اقول وخري عني انتي وياها ,, صحيح اذا قالوا اذا لم تستحي اصنع ما شئت ,,
.....: اقول يا شاطره ,, سعد حقي ,, فاهمه والا افهمك ,, حبيبي ,, تعرفين وشو حبيبي ,, يعني خذي قشك وضفي وجهك
فهده : لا يختي فهميني ,, تصدقين غبيه ما استوعب ,, صحيح مافي وجهك حياء ,, استري على عمرك يا بنت الناس ,,
.... : جاك العلم ,, سعد قال لي انك بس وسيله لهدفه ,, ولا وش يبي بوحده مثلك تجيب الهم ,,
رفعت ضغطي وحسيتها بتبرد حرتها فيني لكن ما قدرت اسكت فقلت لها : هااااااااهاا اقولك يا بيبي ,, روحي شوفي لك واحد ثاني ,,
سعد شبع منك ومن غيرك ,, فاهمه ذا الشي ,, ومشيت وانا راسي بس طن طن طن طن طن ,,,, اووووووووووووف ,, هذا اللي قلبي موشوشني عليه ,, انا عارفه انه راعي بنات ,, وافقت عليه ,, انا اللي جبته لنفسي ,, وشوي احس ضميري يتكلم ويقول
: اكيد الشيطان يبي يخرب عليك وبين زوجك ,, وهذولا ماضي وحطي الماضي بين قوسين وارميه في البحر ,,,
ما دري متى وصلت البيت ومتى طلعت الدرج ومتى دخلت غرفتي كلها سويته بدون احساس ,, طالعت الهديه اللي على التسريحه ,, شفته ما يستاهلها ,, بكره بيجي ,, لا والاخ عنده حبيبات ,, ليه يخطبني وهو عنده ,, ليه ماخذها ,, حلووه ومو قاصرها شي ,, ضربتني الغيره
مقهوره بالمره ارسل لي كم مسج ولا رديت عليه ابدا ,, اكيد الحين رايح فيها من كثر ما يفكر وش فيني ,, اتصل علي كذا مرره ولا رديت ,, خله , دووواه عندي ,,

رتبت المكان قبل يجون البنات ,, غرفتي متبهدله بعد جية عبوره ,, حطيت فيها سرير بيبي ,, الغرفه صارت بتنفجر ,,فيها كم سرير ,,
حاولت اسوي فيها بعض الترتيبات ,, اتصلت على نور تجي عندنا ,, طلبت من الشغالات تحضير المجلس وترتيب عشاء لنا ,, لبست بنطلون مع فستان قصير يناسبه ,, ,,, وطلعت انتظرهم في المجلس ,, مابغى يقتنع فيصل يروح للقصر عند الجوري ,, كل شوي يمسك عبوره ويصحيها ,, ما بغت تنام ,, استغليت الفتره ذي ولبست ,, طلعت انتظرهم ,, جت فهده اول وحده ,, استغربت ان عاليه مو معها ,, بس اكدت لي انها بتجي ,,
لكن فهده معتفسه مررره ,, وش السالفه فهوده ,, حكت لي والقهر ماليها من الحركه السخيفه ,, لكن اكدت عليها انهم اكيد ناس مو شرط صحيح بس يبون يخربون بينكم ,, وما تبي تقتنع ,, وهي تتكلم قالت : انتي تدرين انهم بيجون بكره وهو نواف بالله وشلون اعلمه بالموضوع ولا انطم واسكت واسوي نفسي ماعرفت عن شي ,, يالله قولي لي ,,
بس صدمتي ان نواف بيجي بكره اكبر من اني اجهز لها رد تصرف عمرها فيه ,,
فهده : جزووي وشفيك سرحتي ,,
الجازي : لا لا ولاشي ,, والله وشقولك وانا اخذ تنهيده قووويه ,, ربك بيحلها ,, لا تكدرين على نفسك عشان حد مايسوى تلاقينهم يبونه من قبل وبس هو ما يبيهم ,, ياحبيبتي لو يبيهم ماجاك ركض ,,
فهده : عاااش يا مصرف ,, انتي رحتي في وادي ثاني ,, والله مدري ,, بس شكلي ما راح اسكت ,,
الجازي : اسمعيني تبين شوري ,, سوي روووحك عمياء ,, انا قد جربت طريقتك ما تنفع ,, اذا الرجال في باله فكره مستحيل يغيرها عشانك ,,
ما اقتنعت فهده بكلام الجازي وظلوا ساكتين لحد ما شاركتهم نور اللي قعدت تسولف عن جية ماجد ودخلوووا معها في جوووها لحد ما تغيرت السالفه ,, لكن جازي مشاعرها متضاربه ,, ما تبي تشوفه ,, ولا تبي تكلمه ,, لكن لازم تكون مستعده لكل شي ,, وسعد عطى فهده خبر بجيته وهو حضرته لسى ما اتصل ولا قال ,,, فكرت ادخل غرفته اجهزها ,, بس لااااا خله يعرف اني مادخلتهامن ذاك اليوم وانها ما تهمني ,, بعد لا يفكر اني افتش في اغراضه ,, مو بعيد عليه ذا التفكير ,,
وصلت عاليه بعد ما انتظروها كثيير وابتدت جلستهم وتعليقاتهم ,,
عاليه : احم احم بعض الناس سيروا عليهم ,,
نور وهي تضرب علبة المناديل : لاااااا وتوك تدرين ,, مين قالك بالله ,,
عاليه : ومن يعني مجود اخوي ,, قامت لها نور وهي تمسك شعرها بضحك : اسمه ماجد ,, محد يدلعه الا انا فاااهمه
عاليه : واااااااااااو الله يعينك ياخوي على اللي ربي ابتلاك به ,,
صرت اتوطى في خصرها وهي تضحك بقووه
الجازي : حشى لا بالله استخفيتوا
فهده موووفي المووود كلش وكل شوي تاخذ تنهيده قووويه ,,
جاها مسج وهما يتعشون من سعد (( ترى بالي مشغول على الاخر ردي علي ,, وقعد يتصل مره ومرتين وثلاث ,, في الاخير قامت منهم فهده وراحت للمجلس وهي تحاول تكون هاديه ومو معصبه ,, ردت وهي تكلم بصوت مؤثر : نعم
سعد اللي يطالع في الجوال مستغرب : فهده وشفيك صاير شي ,,
ظلت ساكته ما ردت وهو يتكلم بقلق ,, فهده قلبي وش صاير خوفتيني ,, حاسه بشي ,,
فهده : دام لك حبيبه ليش تخطبني ,, لا وبعد ما شالله تعطيها وعد اني بس وسيله عشان توصل للي تبيه ,, وبتتزوجها ,,
سعد : من ذا الواطيه اللي قالت لك كذا ,, حبيبتي لا تصدقين اي شي يجيك ,, الحساد كثااار ,,
ماعرفت ارد عليه وما عندي اكمل المناقشه فقلت له : اعذريني ماقدر اتكلم ,, وسكرت الجوال ,, برقت عيني شوي وحاولت اخذ نفس عشان ما تطيح دموعي ,,,ورجعت للبنات ,, اللي اول ما شافتني علويه قالت : ذااا كله شوووق لحبيب القلب ,,
فهده : عاليه ترى والله مو مزاج مزح الحين ,, وطلعت مره ثانيه وسط دهشتنا ’,,
نور : الله يعينها فهده شكلها متأزمه ,,
الجازي : مافيه زوجين ما تصير ذي الحركات بينهم ,, يالله كلوو اكشن ,,
قامت الجازي تجيب عبوره كبرت ما شالله ,, وحلووووه ,, بدت تفتح عيونها ,, بيضاء نفس الجازي ,, وشعرها اسود فاحم نفس امها بعد ,,
بس تشبه لفصولي اكثر ,, قعدوا البنات يمسكونها ويدرون بها بينهم ,, وكملوا باقي سهرتهم وهم يسولفون عن زواج نور اللي لازم تحضر له كل شي جاهز ,,,



ما نامت الجازي الا مع وجه الصبح ,, تحاتي نواف ,, ما تبي تصطدم فيه ,, هي ما صدقت حياتها ذا الشهرين كلها هدوء ,, ما سألت عن الرحله الساعه كم ,, وما بغت تبين لفهده انها ما تدري ,, يالله بكيفه متى جاء جاء ,,
نامت ماحست بروحها بعد الفجر بعد ما استلمت الشغاله دورها تشوف عبوره ,, وخذت راحه لها ,, فتحت عيونها على الساعه 11 وقامت مرتاعه انها تأخرت يووووووه وين عبوره ,, قامت مستعجله تبي تتأكد انها طيبه وبخير ,, مشت للمجلس وهي لابسه قميصها القطن الابيض وقصته واسعه لحد اخر الساق بس على اقصر شوي ,, وشعرها الطويل متاثر على جبهتها وكتوفها بطريقه خلتها احلى ,, اول مادخلت المجلس شهقت بقوووه اول ما شافت نواف ماسك عبوره في يده ,, والشغاله تنتظر عنده
طالعها نواف ,, وهو يتأمل جمالها ,, حلوووه في كل وقت ,,قام نواف وهو يمد يديه لها : كيفك,,
الجازي وهي تحرك شعرها وترجع لورى : تمام ,, ,, عطني عبوره اكيد تعبتك
نواف : مين قالك بالعكس انا مبسوط عليها ,, روحي ارتاحي اكيد ما نمتي ,
الجازي : لاااا خلاص نمت بمافيه الكفايه ,, ناولني اياها وهو يقول اجل انا بروح انام ,,
دخل غرفته المظلمه من ذاك اليوم ,, كيفه متى ما بغى نجهزها جهزناها ,, ما صار له عشر دقايق الاهو يصوت على الشغاله تجيب مساعدتها وينظفون الغرفه ,, انبني ضميري بقوووووه ,, بس لا ما راح اسمح لقلبي يتحكم فيني ,,

بعد المغرب طلعت وانا في بالي شغله ,, اكيد انها زعلانه خذيت الهدايا اللي شريت لها ,, ووصلت لقصرهم وفتح لي البواب ,, سألت عن الوليد وقالوا انه مو موجود وانتظرت في ساحة القصر ,, ودقيت عليها وما ردت ارسلت لها مسج (( انا في ساحه القصر طلي علي )) ركزت على نوافذ القصر الاماميه ,, وشفت زولها يتحرك وراء الستاره اللي على اليسار وتفتح تبي تتأكد فعطيتها اشارة بضوء السياره اني شفتها وانا اضحك عليها اكيد معصبه اني جيت بدون موعد ,,
قلت للبواب ياخذ الاغراض ويوديها لها ,,
ما تحركت ظليت في مكاني وانا ابي اشوف وش بسوي معها فكرت وفكرت ونزلت من السياره ودخلت لمدخل البيت اللي دخلتني الشغاله وقلت لها قولي لفهده سعد موجود ,, قاعدت اطالع المجلس ,, واشوف صورتها على جنب مع ابوها ,, شكلها حفل تخرج الثانوي ,,
حبيت ذا البنت ونستني كل اللي اعرفهم ,, حياءها وطريقتها معي خلتني اتمسك فيها اكثر واكثر

جتني الشغاله تقول سعد في المجلس والله الليل يعني وش يحسب برده ماجيته ,, المشكله ما تجهزت كنت لابسه بنطلون سكيني وتوب كت
,, وجهي مافيه مكياج ,, تعطرت ونزلت له ,, خله يشوفني بكل حالاتي يمكن يغير رأيه للحين في البر ,,
دخلت وانا احاول امسك اعصابي ,, : مساء الخير
سعد : مساء الخير بس ,, كذا لقاءك بحبيبك ,,
ما رديت عليه لاني زعلانه وصديت للجهه الثانيه وانا ما ابي احكي ,,
ما تحركت من مكاني لكنه واقف مقابلني : انتي مصدقه خرابيط تنقال لك ولغيرك في اليوم مية مره ,, مهو عيال الحرام ماخلوا عيال الحلال في حالهم ,, ما رديت عليه ووجهي للحين في الجهه الثانيه ,,
كمل وهو يقول : اذا الاشهور اللي راحت ما بينت لك حبي لك فماعاد في الايام اللي جايه خير ,, وتحرك يبي يطلع من المجلس واول ما وصل للباب ما قاومت وقلت له بصوت متاثر : سسسععد
التفت لي : يا لبيه وركضت له وهو يفتح لي يديه ويضمني وانا اصيح على صدره ,, قعد يهديني وهو ماسكني ,, ويهمس في اذني بكلمات طمنتني انه لي ومالي شريك في قلبه ,, خذت تنهيده ريحتني وحس بي ,, باس جبهتي ,, وهو يضمني ,,
سعد : تدرين انك خبله ,, فديتك يا دنيتي ,,,
ضحكت وبكيت في نفس الوقت ,, قعدت معه اسولف له شوي ,, وقام بيطلع بس مسكت يديه وانا اقول له ينتظر شوي ,, وطلعت ركض لغرفتي ,, ونزلت الدرج ثاني وانا اركض وهو واقف يطالعني وهو مبتسم : شوقتني العب معك بس اصبري واخذك معي بنسوي بيننا سباق ,, ضحكت من قلبي لحركتي ,, طالعني وهو يقول : ممكن الووو الليله ,, هزيت له راسي ,, وهو يغمز لي وهو طالع ,,


طلع نواف للقصر وسلم على اهله وقعد معهم للمغرب ,, وجاء ينوم من صلاة العشى لانه يقول تعبان من السفر ,,
خلصت برنامجي الليلي ونومت فيصل ,, ثم خذيت عبوره وسهرت معها عند التلفزيون ,, لبست لي كالعاده بيجاما قطن عاديه ,,
وخذت لها كرسي وحطيت لها مفرش صغير , قعدت اشوف التلفزيون لحد الساعه 3 ,, وكنها بدت تنام ,, حسيت بحركه عند الباب ,, رفعت راسي شفت نواف عند الباب ويطالعناا ,, تحرك وجاء يمي وهو يقول : تسهرك ,,
الجازي : تعودت على كذااا ,,
نواف : اطلب منك خدمه ,, طالعته ومو عارفه وش يبي مني ,,
الجازي : تفضل ,,
نواف : جوعان مررره جيبي لي اي شي ,, قمت وانا الحف عبوره واقوله : خل بالك منها برجع لك ,,
رحت للمطبخ اسوي له اي شي خفيف يسد الجوع ,,
وقعدت ارتب الصينيه في الاخير واسمعه يحكي في المجلس في الجوال وهو يقول : اقول اذا رجعتي تتصلين بتشوفين شغلك فاهمه
ولا ماعرفتي نواف للحين ,,
دخلت عليه وهو ياخذ نفس وينفخه بقوه طفشاااان ,, حطيت له الصينيه وقمت باخذ عبوره بنروح لغرفتي ,, للحين بمد يدي بشيل الكرسي مسك يدي وهو يقول : وووين بتروحين ,,
الجازي : بروح لغرفتي !!!
نواف : اقعدي معي بقولك شي


((الجزء الثاني عشر ))

تعالي بقولك شي :

قعدت على الكرسي القريب لي واول ما طالعته شفت عينه فيها حيره ونظرته ضايعه في وسط عيني ،,،،

الجازي : بغيت شي

نواف ؛ يعني بقولك تعالي وانا ماعندي شي

الجازي :اسمعك

نواف :بننتقل لبيتي

جازي :بيتك وهي مستغربه ماقد سمعت انه عنده بيت

نواف :ما اعتقد ان المكان ذا يشيلنا

انا فكرت فيه كحل مؤقت لكن اشوف اننا نرجع نسكن هناك بيكون افضل

جازي :أنت عندك بيت قبل

نواف وهو يتكلم بكره لكل حرف يقوله : البيت اللي عشنا فيه مع ام فيصل

مادريت وش اقوله لكن فهمت في نبرته شي مو زين بس كمل وهو يقول طلعت منه صار لي ثلاث سنين وما فتحته بعد هذاك اليوم ،،،، وش قلتي

الجازي : يهمك وش بقولك

نواف :لو مو مهم ما حكيت و عرضت عليك

جازي ابيك تفهمين شي واحد انا تعرضت لموقف هزني من جووه وذا الشي خرب علي حياتي ومدري تتصلح ولا لا لسى ما كمل جاه اتصال ثاني فقال اوووووووهووووه ورد وهو حده معصب :انتي عسى ماشر وشفيك ما تفهمين قلت لا تتصلين كافي ،،، خلاص ،،،اي نعم احب زووجتي مووووت ولا افكر في غيرها بصراحه حسيت اني كومبارس الدور لزوجه الحبيبه وجرحني ذا الشي منه يحكي به وهو ما يقصده بس عشان اهداف في نفسه

لكنه صرخ وهو يقول شوفي عبير ترى ذي اخر مره وربي تشوفين شي ما شفتيه

قمت منه ما ابي اسمع ثاني وخذت عبوره ورحت داخل وهو للحين يكلم من قووو الزعل ما انتبه لي اساسا للحين بدخل غرفتي ونزلت عبوره في سريرها الا بصوته وراي مباشره

نواف :جازي انا محتاج لك تنقذيني من الضياع اللي فيني انا ضايع وابي ادل عنوانك ساعديني ،,, قالها بحزن بس قلبي انا المجروح ومحتاج من يراعيه هزيت راسي بالعجز : ممكن تتركني لحالي شوي ،،، مسكت عبوره ولحفتها وسمعت تسكيرة الباب ،، انهرت على سريري خفت من كل شي ،، خفت من مشاعره اللي كلها الم وحزن ،، خفت ما نجح معه كفايه اللي صار لحد الحين خايفه من المستقبل معاه بس تأكدت ان لها في قلبه مكان قديم مازال باقي وذ الشي هو اللي تركني في حالة هروب منه ،،،،،،

صار لي كم ساعه من سكرت منها وللحين هديتها بيدي اقلب الكرت واقرا حروفه ثاني مره كلماتها مثلها رقيقه (لو الحب له صوت كان يمديك تسمعني بس انا مثله يكفيني تدري بمشاعري بدون ما اتكلم ،،، احبك بصمت ،،،

ارسلت لها بدون تررد احساس جاني ذا اللحظه ( احبك بصوت مسموع وبقوووه صارخه يعجبني اسمعك ويعجبني حياك اللي يمنعك ويعجبني اسمع مشاعرك تحكي لا تترددين يا قلبي ،،،،،،،

اتفقنا انها بعد ما ترجع من فرنسا نتزوج واقنعتني انها لازم تجهز حالها كويس ،،، الله يصبرني بس دام فيه وسيلة اتصال ماعليه اهم شي تنبسط،،،،



انتظر الوقت اللي يرسل فيه اي شي ،، قدر يخلي لحياتي شكل ثاني ما قد حسيت به شعور حلووو اذا صار حد مهتم فيك ويحبك وينتظر منك بس حرف تقوله ،، هذا شعوري مع سعد احسه يتشفق على كل شي اقوله ،،، ما كلمته الا مره وحده بس لكنها تكفي عن مية مكالمه ،،، يمكن اربع ساعات واحنا نتكلم فكرنا في اشياء وااااجد ،، وحلمنا بأشياء واااجد واجتمعنا على سرعة الزواج بعد الصيفيه ،،،، تخيلت شكلي وانا لابسه الفستان ،، وهو بجنبي اااه خفت من فرحتي ،،، دعيت ربي ييسر امري ،، ,يخلي لي سعد ،،



قامت عاليه الصباح وهي تحس بدوخه وغثيان تذكرت هي وش كلت البارح لكنه ما يذكر خبز مع زيتون ،،, يعني ممكن سبب لها حموضه ولا وشو ،،، قامت تبي تقعد في مجلسها الملحق بغرفتها واتصلت على فهده لقتها نايمه ،،،، اتصلت على السواق يجيب لها اي شي من الصيدليه يخفف ذا الشي

بعد ما وصل السواق اتصل عليها الصيدلاني ،، وسألها عن بعض الاعراض وهو يقولها اكيد مدام مافيه حامل ،، كن حد خبطها على راسها ما عملت حساب ذا الشي ،، سألته عن بعض الادويه لكنه اصر عليها تسوي تحليل وارسل لها فحص في البيت ،،، معقوله اكون حامل بس كيف ما جا في بالي ،،، جتني فهده وانا دايخه ،،،

فهده : ياربي يا عاليه تكونين حاااااااااامل قولي امين تجيبن لي اخو ،،،،

عاليه : معقوله الوحم يجي كذا بدون مقدمات تعبااااانه يا فهده مو طايقه نفسي

فهده : كل شي معقول بس شهلي وقومي افحصي لاتتأخرين ،،،

طلعت عاليه تسوي الفحص ودخل الوليد على فهده وهو يشوفها متحمسه مررررره

الوليد : خيررررر وش فيك شكلك فرحاااانه

فهده : الله يدوم الفرح يبا ،،، يبا شخبار السفر ،،

الوليد : انا طلبت منهم يقدمونه عشانك اعرف تجهيزك يبغاله وقت ،، بنتي واعرفك

للحين قاعدين نكمل حديثنا جت عاليه وفي فمها طرف ابتسامه اشرت لها حااامل وقالت اي ،،، يوووووو لو تشوفون فرحتي ما تووووووصف طرت فيها وابوي اللي يشوفها بنظرة اعجااااااب قام لها يلمها وهو فرحاااان بالخبر ذا ما قاومت بشرت جزووووي ونور اللي فرحوا لها من قلبهم



قضيت وقتي بين الدراسه وتجهيز اغراض الزواج ،، ما حبيت اكثر بالمررره انا عندي اشياء كثيره لسى جديده ابغى فساتين جاهزه فقط ما اتصل علي ماجد بعد هذاك اليوم وتركته على راحته ،، يكفي عتاب ،، احبه وولهانه عليه بس اظن مشاعري فضحتني بما فيه الكفايه ،،، في بالي اشياء كثيره ودي الحق اسويها وش بيكفي الوقت هنا المشكله ،،، فررررحت لعاليه اول ما قالت لي فهده ،، ,فرحت لفهده انه بيصير لها اخوان بعد ذا العمر ،،،،،



وجوده في الملحق ازعجني ،،،قربه وسوالفه مع فيصل عن الإمتحانات اللي مابقى عليها الا كم يوم ،،، يدخل غرفتي بدون مقدمات ويشيل عبوره ويناغيها شوي ؛؛

حسيت انني في وسطهم غريبه قفلت على قلبي ولا ابي ابين له اي شي ،،،، دخلت المطبخ اشوف غداء فصوولي الا هو بجنبي بمسافه بسيطه ،، عيونه تنطق بكلام كثييير بس ماعطيته وجه ،، حطيت غداء فيصل بالصحن وهو لسى واقف ،، قال لي بطريقه كذا فيها تسأول : ليه ما تتركين الشغاله تخدمك ،، انا جايب له ثنتين ،،،

الجازي : انا ابي اسوي له بنفسي بعدين ماعندي شغل ،،

ركزت عيوني في الصحن احط له خضار وكمل كلامه وهو يقول : طيب خلي عتيقه تجي عندهم ابيك تروحين معي مشوار

الجازي : بس انا مقدر اتركهم بالحالهم ،، لكن نواف اللي اذا حط في باله شي ما راح يرده منه احد قرررب اكثر وهو يمسك خدها ويرفع وجهها عشان تحط عينها في عينه ،،،

: انا ابيك تكونين معي جهزي نفسك بنطلع بعد ربع ساعه

،،، دخلت غرفتي وانا قلبي يدق بقووه من طريقته الجديده معي ،، وش صار لما جاه سعد وش سالفته مع ذا التغيير ،، طرت علي اللي كلمته اسمها عبير هل هي ام فيصل عشان كذا ما مانع نسميها عبير اكيد للحين يحبها،،، حسيت بحراره في صدري لمجرد انها ممكن للحين في باله ،،، لبست لي ملابس عاديه ،، تنوره جينز وبلوزه قطن وخذيت عبايتي ابي البسها الا هو واقف يطالعني ،، خلصتي ،، اشرت له وخذيت شنطتي وطلعت معه ،، فتح لي سيارته وطلع للباب الثاني ،، قعدت في الكرسي ابي اتذكر متى ركبت في السياره معه من زماااان ،،، تحرك لمنطقه مو بعيده من قصر عمي ،،، خمس دقايق بالسياره ،، كلنا ساكتين ،، لاهو حكى لي شي ولا انا سألته وين بتوديني ،، شوي وقف عن فيلا كبيره اصغر بشوي من قصر عمي طلع له البواب وهو يقول له مرحبا يا عمي كيفك ،، لا لا مجد جاء هنا مرررره ،، وهو يرد على سؤال نواف اذا حد جاء للفيلا ،، خايف انها تجي ولا وشو ،،،، فتح البواب المدخل ودخلنا لساحه شوي شوي اذا قلت انها خيال ومصممه بشكل مو متعودين عليه في الرياض بنمط اوربي بحت ،،، وقف السياره ونزلت وانا متأكده انه يييي مني اي تعليق ،، مشينا للمدخل وانا لسى نقابي علي ،، اول ما فتح الباب وحسيت بظلام في المكان ارتجفت من هدوء المكان ،،بالفعل موحش حطيت يدي على صدري وانا ااشعر بخوف لا يطلع شي في وجهي ،،

مسك يدي يطمني وهو يقول تعالي ،،


فتح المجالس يشيك عليها وهو يقول هنا مو مهم ،، طلعنا فوق واشوف ان خطته بدت تخف شوي شكله متردد ،، طالعني وشاف اني عادي مو متأثره مثل ماهو مفكر ،، كان فيه صاله كبيره فيها ثلاث جلسات متفرقه وفيها بوابتين ،، مدخل يمين والثاني يسار ،، مشى لليمين وفتح الباب اللي يدخلك على جناح كبيررر مؤثث بطريقة القصور ،،، راااائع بطريقه مميزه سرحت فيه ،، قد عاش هنا معها ،، هالمكان جمعهم ضحكوا وزعلوا وسهروا
خذني ومسك يدي ودخلني لغرفه كبيره
لكنه اول ما شافها فك يدي ودخل لدورة المياة وبابها مفتووح ,, مشيت شوي ابي اشوف وش فيه لقيته يرجع بشكل حزني ,, ,, قعد يغسل وجهه وهو يطالعني وراه في المرايه ,, حسيته ان يشعر تجاهي بقرف بعد ,, طلع ومر من جنبي بقووه وانا اطالع فيه رجع ثاني للغرفه وقعد يمسك بعض الاشياء المرميه في الغرفه

قعدت اطالعه وانا احس فعلا ان فيه صراع نفسي اشبه بالمرض المؤكد ,,

طالعني وهو يقول لي تدرين مادخلت المكان ذا بعد ما طلعت منه

كنا مسافرين لندن وهناك التقيت بصديق عمري ,, ماصار لي هناك عشرة ايام انا وهي وفصول ,, كانت الشغاله مهتمه فيه طوول الوقت واحنا برى وسهر وطيش ,, اتذكر مره قالت لي ما تبي تطلع تعبانه استغربت انها ما تبي وهي اللي تصر تطلعني كل يوم عشان تبين شياكتها للخليجين اللي هناك

تركتها براحتها ,,

طلعت بشوف ربعي متجمعين بالقهوة ,, اتصلت وهي تقول لي وينك ومتى بتجي ,, استغربت اتصالها ,,

ما وقفت عنده كثيير ,, مالقيت ربعي ورجعت للفندق مشي ,, اول ما قربت عليه لقيتها بتركب سياره تاكسي ,, بس كان فيها احد قبل مو لوحدها ,, طلعت وراها بتاكسي , ومشيت وراها وانا اقول له امشي اخوي قدامك معاه العنوان ,, لحد ما وقف عند بنايه اعرفها زين ,, نزلت ونزل وراها صاحبي ,, وظليت انتظرهم لحد ما دخلوا ,, خلااااص حسيت اني بقتلهم كلهم ,,بس خساره الوث يدي بناس سفله ,, ربي هو المتكفل بهم

رجعت للبيت , وحجزت رحلة المساء واول ما وصلت قلت لها تأخذ اغراضها وعليها لبيت اهلها ,,



الجازي : عرفت انك عرفت

نواف : اكيد رجعت للرياض وفي المطار طلقتها وراحت لبيت اهلها ,, تصدقين انها اول ما خلصت العده تزوجته وراحت معه لندن ,, اكتشفت بعد كذا انهم اصحاب من سنين ,, وانها تركته فتره لما تعرفت عليها ,, ضرب يده في الجدار وهو يشوف حياته ضاعت عشان وحده ما تسوى بالمره

الجازي : لا تسوي في نفسك كذا هي ما تستاهلك وربي صرفها عنك

نواف : بذا السهوله تشوفينها ,, انا ذقت المر فاهمه وش يعني

تكلمت بهدوء اكثر منه

يمكن عشانك تحبها ؟؟

نواف : تخسي ما احبها ,, لكن مو بسيط اللي سوته لي ,

الجازي : وفيصل ما يسأل عنها

نواف : قلت له انها ماتت ,,

الجازي : لااا حرام عليك هاذي امه ,,

نواف : حرمت عيشتها ,, والله لو اشوف وجهها ثاني تشوف شغلها ,,

الجازي : هي اللي كلمتك

طالعني بسرعه وهو يبي يتكلم وبعدين سكت سكت انا بعد وبعد شوي قال : لا مو هي هاذي وحده ثانيه ,

مشالله يعرف كمان بنات قلت ذا الشي في نفسي مستحيل اقوله عشان ما يقول اني اغير عليه ,,

مشيت ابي اطلع من الغرفه وناداني جازي

رجعت وجهي له وانا امشي ,, لو سمحت مافي داعي نتكلم في ذا المواضيع ,, انت حر في تصرفاتك ,,

طلعت من الغرفه وانا مو عارفه وين اروح نزلت الدرج ونزل وراي واسمع خطوته تكبر وهو يقول جااازي وقفي

وقفت وطالعته بنظره كلها عتااب ,, : بغيت شي

قرب لي لين صار بيني وبينه مسافه قريبه جدا جدا: انا عارف اننا ما نعني لبعض شي ,, لكن فيصل وعبير يستحقون تضحيتنا ولو ما بغينا نكون مع بعض ,,

قهرني الا ضربني في الصميم يعني هو يؤكد اننا ما نبي بعض بس انا ما قلت ,, يعني هذا شعوره هو , وانا بالطقاق مو مهم مشاعري ,,

الجازي : صدقت يستحقون نضحي عشانهم ,,, نواف انا ما راح ادخل المكان ذا الا اذا غيرت الاثاث بالكامل ,,

طالعني بنظرة امتنان : ولا يهمك ,,

مشيت وانا البس نقابي وطلعت للسياره ودموعي تبرق في عيوني ,, اول مره احس بالحزن من نفسي كلهم يبون حقهم هو وعياله ,, وانا حقي مو مهم ,,

قعدت في السياره انتظره ,, اول ما دخل وشافني كذا ساق السياره ورجعني للملحق ,,

نزلت وانا متضايقه من الدنيا كلها ,,



طلعت فهده للجامعه وهي رايحه للمحاضره طلعت البنت في وجهها لكن مو اللي كلمتها اللي كانت معاها ,,,

وقفتها وهي تقولها : لحظه لحظه على وين ليه مستعجله

ماردت عليها فهده وكملت طريقها لكن البنت ألقت عليها قنبله ما توقعتها بالمرره

تعااالي انتي صدق انك مغفله , قد قالوها من قبل يا غافلين لكم الله ,,

ترى سعد ما يبيك ,, وما يبي الا مشاعل ,, وابوه غصبه يأخذك عشان مصالحهم مع ابوكي ,, واذا مو مصدقتني شوفي وقفت وقربت لي جوالها وهي وريني مقطع فيديو لسعد مع البنت ذيك في شقه والا مدري وين ,, وهي تكلمه معقول تتركني وتتزوج غيري

وسعد يرد عليها ,, تأكدي لو اتزوج فهو زواج عشان ابوي لكن انتي الثانيه مافيه كلام سكرت البنت الجوال وهي تضحك ,, صدقتي يا بنتي ,, ما يبيك ,, ابعد عن الشر وغني له ,,

لاول مرره احس اني يتيمه وتمنيت امي عندي وارمي همي عليها ,,

وقفت في مكاني ورجعت بعد شوي للسياره ورجعت للبيت ,, تأكدت ان زواجي من سعد كله غلط بغلط ,,

قهرني اللي ما يسوى , والله ليشوف دقيت عليه وجاني صوته مثل كل مره بلهفه بس انااا حسيت بكره له

فهده : كثر الله خيرك يا سعد ,, جتني حبيبتك وورتني مقطع ولا أرووع ,, اجل بتأخذها الثانيه وانا عشان ابوك,, انت ما عندك دم ,, تلعب في بنات الناس

سعد : لحظه لحظه ..,, انتي وش تحكين عنه ترى مو فاهم شي عارفه والا لا

فهده : مو عارف انت تلعب على مين ,, انا غبيه اللي وافقت عليك وانا عارفه طريقك من اول ,,

سعد : فهده احترمي نفسك وش شايفتني عندك انتي كل من حكى لك صدقتيه هذا حنا في البر وانتي كذا اجل لو تزوجنا وش بتسوين

فهده: ومن قال لك اني ابي زواج خلاااص انا مستحيل اتزوجك

سعد : لا والله عاااد انا اللي بمووت اذا ما خذيتك

فهده : طلقني وعط عمرك العافيه اجل

سعد : ابشري ما طلبتي شي يالبزر ,,, وسكر السماعه وانا للحين ما كملت اللي ابيه ,, بس ياليت ما كلمته ولا قلت له اي شي ,, لان اخر حرف منه حسيت انه نهاية حياتي ليه مدري,,
(( الجزء الثالث عشر))
ما توقعت ان ردة فعلها راح تكون بذا الهدوء بس كنها البركان تحت الجليد تغطي نفسها بالهدوء وهي تغلي من جووووه حاولت استشيرها في الوان البيت بس ماحبت تعطيني رأيها كل شي تركت قراره بيدي ماحاولت تبادر وتعطيني ذووقها لقيت نفسي منفتحه للتغيير وطلبت من المهندس يأثث ويعطيني اختيارات ،، اتذكر لما قلت لها تعالي نختار اثاث الغرفه ،،بينت لي انه ما يهمها بس قبل ما ننهي الكلام قالت ابي قسم لحالي ،، فهمت عليها ورديت بأنه ذا الشي مفروغ منه اصلا ،، شفت نظرتها اهتزت ،، توقعت اني اقول لا بمموووت الا تكونين معي مو عشان اعترفت لها بجرووحي بطيح عند رجلها



بغيتها تعرف انا ليه تعاملت معها كذا



مرت الايام بسرعه مثل لمح البصر فهده انطوت على حالها ولا صارت تطلع من غرفتها الا نادر متعذره بأمتحانتها ،، وعاليه في وادي ثاني مع الحمل ،، جازي انشغلت بعيالها وترتيب اغراضهم استعدادا للانتقال ،، بقت نور اللي صارت تعد الدقايق على ضربات قلبها العاشق،،،

نواف اشتغل في الفيلا وغير كل شي وصارت مكان ثاني ما يمت لأم فيصل بشي ،، الوليد من جده للرياض وانهمك في شغله اكثر خصوصا بعد حمل عاليه ،، سعد تضايق من فهده وموقفها منه ،، وحس انهم تسرعوا في الزواج ذا ،، اما ماجد فصار يعد الدقايق عشان ربي يجمعه بحبيبته ونور عينه

في صباح الزفاف اللي بيتم في القصر ،، قامت نور بمساعدة الشغالات وشيكت علك شنط السفر ،، بعد ساعات بسيطه بيكون السفر بعد الزواج على طول،، ضبطت كل شي ورجعت لغرفتها تحاول تكون ريلاكس اليوم بتكون شريكة ماجد وبتقاسم معه كل شي بحلوه وبمره ،، ,لازم تحط في بالها الحياه الجديده انها ما راح تكون بمستوى القصر هنا بس ما يهم اذا صار قلبي ينبض بحب ماجد ،، توافدوا الضيوف على القصر وهم في ترقب لفارس احلام نور ،، ومن ماجد اللي يقولون عصامي وبنى نفسه بنفسه ،، وصل لنور كلام كثيير من المعارف والاصدقاء يحكون كيف نور بنت ال ؛؛؛؛ الطبقه الغنيه الغنيه تتزوج واحد عادي ،،بس ما اهتمت ابد وحست تفكيرهم قاصر ،،،

لبست فستانها اللي طلبته لها امها من برى وطلعت فيه مثل الفراشه الصغيره زينتها الكوافيره بطريقه مذهله ،، لدرجة ان البنات احلفوا لو يشوفها ماجد بيصير له شي ،، كانوا البنات في اجمل حله لهم كل وحده منهم لها شكلها الخاص ،، الجازي حضرت عند نور شوي وقالت لها الشغاله تجي شوي تشوف عبوره ،، تصيح وماعرفت شفيها ،، طلعت من القصر متجهه للملحق ،، اول ما دخلت علقت عبايتها عند المدخل وراحت تبي تشوف عبوره طلع لها نواف كاشخ مررره بغت تخبط فيه من سرعتها لكنها مسكت بريك بسرعه ،،، طالعها بنظرة اعجاب مستحيل انها تكون غير كذا لفت الجازي من طريقه تبي تدخل لكن نواف وقف لها وهو يقول ،،، ممكن تقرين على نفسك ,, رفعت له عيني ما توقعت يقول لي كذا

الجازي : طيب ان شالله كملت طريقي وكل خطوه دفة قلبي كنها طبل لحد ما وصلت وحسيت بالامان اني طيبه واقدر استشعر كل شي بروحي ،،

ظلت فهده مع نور ،، وهي تحاول يكون كل شي مناسب بالرغم الشكل السعيد اللي تتغطى فيه فهده لكنها من داااخل منكسره وحزينه ،، قلبها عند سعد وما سمعت منه اي اتصال بعد ذاك اليوم عجزت من كثر ما اشوف الجوال اللي عطاني ابي رساله ابي اتصال لكن مااااااش هنت عليه ولا ثمن زعلي وحزني ،، قطعني وهو عارف وش كثر يعني لي وما انلام اذا صدقت ،،،طيب صار لنا اسبوعين معقوله للحين يفكر يطلق والا لا ،، ما سمعت نور وهي تناديني ال بعدين

نور : فهده وين رحتي عجزت اناديك ،، انتبهت عليها ،،وانا ارد : سمي بغيتي شي اسويه ،، ، طلبت مني نور اجهز لها شنطة يدها واشيك على على عطورها ،،

عاليه انشغلت مع الحريم تحت ،، وارسلت الجازي تستعجلهم عشان مابقى الا وقت بسيط على الطياره ،،،

نزلت نور على انغام رائعه وجلست في المجلس والجميع يبادرون لتهنئتها ،، صوروا البنات مع بعض وهما فرحانين بنور ،، مابقى الا فهده وهم يعكسون لها ،،

فهده بغت تصيح وتقولهم كل شي انتهى بس لااااا مستحيل تخرب على نور فرحتها ،،،

بعد ما طلعوا الحريم للعشاء بقت ام ماجد والبنات ،، دخل نواف وابوه مع ماجد ،،، بس الله يحفظه من العين رزه مرررره وله هيبه مو على احد ،، تغطوا الموجودين وتم التصوير ،،ونور ما تبي تطالع في ماجد عارفه عيونها بتفضحها ،، بعد فتره بسيطه قال لها ماجد انهم بيطلعون للمطار ،،

طلعت نور فوق تبدل الفستان وتلبس لها بنطلون مع بلوزه حرير وخذت عبايتها ونزلت ،،، كان ماجد للحين يسولف مع ابو نواف ،،اول ما شافها دخلت قام لها وهو ملاحظ طريقة الطرحه ماعجبته بالمره ،، وقفت نور بجنبه وهمس لها ماعندك نقاب ،

اكدت له نور انها را ح تتغطى بطرحتها لكنه شدد عليها تجيب نقاب ،، نور توهقت وقالت للجازي تجيب لها ،، طلعت نور وهي خايفه ان ماجد في قلبه شي عليها ،، شكله زعل لما ردت عليه ،، طلعوا مع نواف للمطار فما كان فيه اي مجال للكلام ،، لبست نور النقاب وعارفه له ز ين بالرغم انها ما تعودت تلبسه ،، ،، ,طلعوا للطياره اللي متجهه لتركيا وكل واحد فيهم قلبه مليان مشاعرللثاني

بعد الزواج طلعت فهده وعاليه وابتدوا الضيوف يغادرون ،،

،،

دخلت الجازي و لقت نواف جالس في المجلس وهو يشرب شاي ويطالع التلفزيون قالت مساء الخير وهي ماشيه ،، لكن نواف كلمها : جازي ممكن شوي ،، وقفت عند المدخل تطالعه ووهو يتأملها ارتجفت شوي من عمق نظرته وحاولت تغير مكانها وهي تدخل المكان ،، قعدت على الكنبه وهو ما زال مركز عليها ،،

نواف : تعالي هناااا وهو يأشر لها بجنبه ،، جته تمشي على حياء شوي وقعدت بينها وبينه مسافه بسيطه ،،

نواف ، ابي اعرف وش رايك ناخذ امي عتيقه والا لا ،،

الجازي : على هواك ،، ما عندي مشكله

نواف : انا سئلتك جاوبيني ،

جازي : بالعكس وجودها بيساعدني جدا ،،

تحرك نواف للكرسي بجنب جازي ومسك يدها في يده

سحبت الجازي يدها بهدوء وهي تمسك طرف فستانها

جازي :تامرني شي ،،،

نواف : اييييه ،،،بأسلوب حلووو

طالعته وانا خايفه من اللي بيقوله : ماجهزت شنطي ،، تعالي ساعديني ،، ممكن

ضحكت عارفه انها سناره بس ماعندي مشكله راح يتعب لين يحصل فرصه صح ابي حياتي تستمر بس لازم اخليه يحس بمشاعري الحقيقه قبل،،

جازي : اوكي شوي بجيك قمت واحس نظراته تتبعني ،،، دخلت شفت عبوره وفصول نايمين ،، لبست لي بيجاما قطن ،،،

وخديت شعري على فوق ،، ،نظفت وجهي من المكياج ،, طلعت له وانا احس من جووه بأنفراج ،،

لقيته ينتظرني ،، لما قربت ناحيته قام ومد يده لي لكني تجاهلتها فضحك شوي وقال لي مستعجله على الشغل ،، اقعدي شوي

جازي : تدري الساعه كم ما بقى شي على الفجر ،، بعدين اتركها انا بجهزها بالكامل بكره طيب ،،

نواف : حلووووو ،، اجل دامه كذا اقعدي علميني وش قالوا عنك البنات اليوم ،، خذ يدي وهو يبي يجر سالفه معي ،، نظراته ،، تتوه في داخلي ،، تبي ابادلها بنفس النظره ،، بس لا ودي اتأكد عن مشاعره ونطلع من الحاله اللي حنا فيها ،،

حكيت شوي وبعدين قمت ،، استأذنته بطلع قام معي واول ما وصلت الباب حبني في خدي : تصبحين على خير ،،،

مقدر اقاومها ،، كل يوم اشوف فيها شي يعجبني ،،شلون كنت ما اشوف برائتها ولطفها

صحيح اني مغفل ،، ما اعتقد انه حب اللي احسه بس فيها جاذبيه عجيبه ،، تخليك غصب تركز على كل مكان فيها ،، لا وابتسامتها رووووعه بدون ما احس قلت الله لا يحرمني منها انا متأكد وابصم ان وجودها في حياتي مهم ،،

وصلت الطايره صباح اليوم تركيا وماجد ونور ما زالوا في اوج نشاطهم ،

ما خذوا راحتهم في الكلام لأن الطايره مليانه عوايل ،، ,ونور كل شوي تعدل بنقابها ،، ،،وصلوا للفندق اللي حجز فيه ماجد جناح بغرفه وحده ،،اول ما دخلت سمت وفصخت نقابها ،، تبي تنزل طرحتها على الكتف مسكها ماجد وضمها بشوووق خيالي

خذ غرتها ورجعها ورى اذنها وهو يضحك لها

اخيرا صرتي ملكي ،،

نور : احبك

ماجد:يا نور عيني تدرين كان سويت جريمه كبيره في حق اهلك ،،والله لو يحصل ان اخطفك واوديك لاخر الدنيا

نور : انا لك ومعك لاخر لحظه في عمري ،،

ماجد ؛يا لبا عمرك بعمري ،،ذا مو وقت الكلام عندي حكي كثثثثثير ابي اقوله لك ،،، حررت نفسي منه وجريت لغرفتي وسكرت الباب ،، وصوته يضحك ،، نواري افتحي وين بتهربين الجدار من خلفك وماجد من امامك ،،

ضحكت بقوووه وهو يقول قصري صوتك ما ابي حد ينفتن بضحكتك ،،

رديت عليه : طيب فديتك ،، ابشر وضحكت بصوت واطي وقلت له ،، تعال بعد شوي ،،،،،

قعدت اقلب القنوات ،، عيوني على الشاشه وعقلي عندها ،، نور صارت حلالي من متى وانا انتظر ذا اليوم ،، فديتها ذا البنت ،، كان صار فيني شي لو ما تزوجتها ،، احبها لا لا اعشقها ،، بس عندي احساس اني بتعب معها لحد ما تعرف وش ابي ،، بنت دلع حركاتها واسلوبها ،، حتى طريقة اكلها فيها رقي ،، اجل اذا وديتها معي البر وشلون بتعيش ،، تخيلتها في الخيمه واعلمها على الطيور ،، فديتها بس حنيتها من قلبي ،، لكن شريكتي لازم تعيش حياتي بكل تفاصيلها ،،

انتقلت الجازي للفيلا وشعور وحياه جديده امامها ،، ازمتها مع نواف بدت تنفرج ،، وبنتها صار لها شكل وبينت معالمها ،، فيصل خذ الثالث على فصله ،، واستقرت امورها الا شي واحد ،، قلبها المتمرد ،، ما قدرت في الفتره الاخيره تسيطر على بعض المشاعر اللي طلعت تلقائي بدون ما تحس ،، مره اصرت عليه يفطر قبل يطلع للشغل ،، ,لما ابتسم لها صدت وهي تحاول تحط له شي في الصحن ،، ، مره ،،قالها وهما يلعبون عبوره ،، وش عطرك ،، حست الجليد يذوب ،، هي تحبه مافي كلااااام لانه الوحيد اللي عرفته ودخل حياتها ،، تعلقت فيه مثل اي وحده بمكانها بس تجربته مع زوجته خلته يخلط الأمور ويشوفها من زوايه وحده ان الحريم نفس الشي ،، ابيه يكتشف مشاعري بنفسه بدون ما اعبر له ،، كفايه اللي صار لي معه اول ،،

اتصلت على فهده وعاليه يجوني يشوفون الفيلا ،، فهده غير طبيعيه ،، صايره حالتها مستعصيه ،، على طول كل ما اكلمها الا هي نايمه ،، اكيد في شي بس ما تبي تحكي ،،

استعديت لهم بالكامل ،، ،، من دخلنا الفيلا وفوق فيه جناحين كبيره ،، جناح لنواف ،تشرف عليه امي عتيقه مع الشغالات ,, ,وجناحي اشرف عليه بمساعدتهم ،، كلمني فصولي يبي يسافر في الاجازه ،، ما حبذت الفكره خصوصا اني ما قد سافرت وخايفه من تجربة ذا الشي،،، قررت اذا جاوا البنات بوريهم المكان وبعدين نطلع في جلستي اللي فوق ،،

لبست لهم بنطلون ،، معاه فستان بنفسجي غامق ،، فيه بروش تركواز فاتح بالحجر على الصدر في الوسط ،، وفكيت شعري الطويل وتركته على تدريجه ،، حطيت كحل حفيف ،، ,وبلاشر فاتح يناسب وجهي ،، اخر شي رسمت شفايفي باللون البنفسجي الهادي وحطيت لمعة جلوس ،،نزلت تحت ،، لقيت نواف يشيك على المكان ،، فكرت انه طلع ،، نزلت بشويش وقصرت خطوتي شوي ،، انتبه لي وجاء قريب يمي

نواف : وش ذا الزين ،،


انحرجت منه ،، صار يلعب على وتر كشختي ،،اذا شافني يمدحني شكرته بطريقه بينت له احراااجي وحسيت انه جاز له،، سألته ،، هل بيطلع مكان او لا عشان البنات
الجازي : بس عشان فهده وعاليه بيجوني ,,
نواف : الله يحيهم سعد بعد شوي بيمر لي وبنروح سوا,, يمكن يتقهوى ,, على العموم بنكون في المجلس ,,

الجازي : اوي وهو كذلك ,,

اتصلت فهده على لجازي في الاثناء ذي وقالت لها انها قربت تجي الفيلا وعاليه بتجي بعد ساعه لأنها عند امها ,,

دخلت سيارة فهده لساحة الفيلا وهي تشوف ان وراها سياره,, اول ما جت تنزل شافت سعد وراها

وقفت ورفعت طرحتها تشوفه زين ,, لكنه شافها وصد الناحية الثانية تجاه الفيلا

اتصل على نواف يعطيه خبر انه موجود برى ,, فهده تصرفت معه مثل ما يشوف بطريقه قاسيه ,, ومو لعبه عندها اذا ما عجبها شي يالله طلقني ,,

هي عارفه ذا الشي قبل والمفروض ما تسمع للمغرضين ,, ياما بنات حاولوا يخربون على بنات ثانيين وهم عارفين اصلا ان ذا الشباب ما راح يتزوجونهم بس كذااا حسد لله في لله ,,

اسرعت فهده خطوتها وهي تحاول تكون طبيعيه تبي بس تشوف الجازي وترمي عليها همها

استقبلتها جازي عند المدخل وطلعوا فوق على طول لأن نواف بيستقبل سعد في دقايق ,,, اول ما دخلت قسم الجازي قعدت تصيح وهي تكتم شهقتها ,,

الجازي : وش فيك فهوده عسى ما شر ,,

ضمتها فهده وهي تكمل صياح من زماااان وهي ماسكته ومتقمصه دور الأم الحنون للجميع واولهم جازي ,, وهي لما طاحت محد وقف معاها بسبب تكتمها على الموضوع ,,

تكلمت فهده مع الجازي من بداية السالفه لين نهايتهاوقالت لها عن البنات ,, وان سعد بسهوله لما قالت خلاص كلن في حاله قال ابشري

ومن ذاك اليوم لا اتصل ولا كلم ولا ارسل مسج ,,

قعدت فهده وهي تمسح دموعها ,, وهي تشوف ان الدنيا ما تسوى شي ,, سعد له مكان في قلبها ومو اي مكان ,, تربع على كل قلبها ,, وصارت تعد الايام اللي بتجمعهم تحت سقف واااحد ,, هي كل ما تذكرت بس مسجاته اللي مليانه مشاعر ,,تزيد في صياحها ,,

ما قدرت الجازي تسوي لها شي ,, لانها بروحها مثلها متأزمه من زواجها ,, لكن بعد ما هدت اكدت لها جازي انها ما تقول لأي احد عن اللي صار لأنه ممكن يكون تفكير عارض وبيروح دامه وقع تحت مشكله وربك يحلها ان شالله

وصل عاليه للبنات ,, وطلعت لهم فووق ,, خذتهم الجازي في لفه رااائعه حوالين الفيلا وفوق وتحت وكل الاقسام ,, ولوالا الحر كان قعدوا في الحديقه اللي منظرها شوي روووعه عليه ,,,



طلعت مع نواف لربعنا في مجلس واحد من الشباب ,, لو يقولون لي الصبح انك الساعه الفلانيه راح تشوفها يمكن اقعد اعد الثواني , لكن ربي جابها لي كذا بدون مقدمات ,, بس ايد انها لمحت في وجهي الزعل ,, لازم تعرف ذا الشي مو تقعد هي وشكها اللي كل شوي بيطلع في عقلها

لازم تثق فيني عشان تعرف مدى حبي لها ,,وماتصدقاي حرف ينقال ,,



دخلت نور الغرفة المظلمة وهي تمشي بهدوء , شافت ماجد لسى نايم ,, صار لهم كم يوم في تركيا ما طلعوا من الغرفه ,,

جاء في نفسها اليوم تطلع وتشوف العالم ,,

مسكت كتف ماجد وهي تحركه شوي ,,

نور : ماجد ماجد ,, قلبي

ما بغى ماجد يرفع عينه فيها لان النوم مثقل عليه بالمره ,, وهما صار لهم كم يوم بدون نوم ,, يواصلون الليل بالنهار ,, ما تركوا موضوع ما تطرقوا له ,,ماجد : يا لبيه يا نور ماجد

نور : ماودك نطلع شوي نغير جوو ,,

ماجد : اذا عن ودي ,, ما ودي اتحرك من هناا بس لعيون نور اللي يحسدونها عليها البنات بقوم وبغير فديتك

نور : والله ,, فديتك ياعمري ,, ااااااحبك

ماجد : لا اثبتي لي مو كلاااام ,,

جت نور بتقوم من السرير منحرجه منه لكن ماجد احكم قبضته بسرعه وهو يضحك ,, تعاااالي ,,





سكرت فهده شنطتها وهي مو مستوعبه ان طيارتهم بعد كم ساعه ,, اقترحت عليها الجازي انها تكتب له مسج مثل انا بسافر فرنسا اشوفك على خير

او تركتك في حفظ الرحمن ,, من نوع يعني ترى بسافر ,,

ما قدرت فهده ترسله شي ,, حست انها محتاجه منه كل حرف يحسسها بحبه اذا كان صادق مو كذا تاركها بتقرب على شهر ,,

نادت عليها عاليه عشان يطلعون يسلمون على ام ماجد قبل ما يروحون المطار ,,

خذت جواله وحطته بشنطتها وتوكلت على الله ,, لو كنت غاليه بما فيه الكفايه ,, كان قدرني وما تركني للوساوس لكن لي الله ما راح يخليني ,,





ما توقعت الوليد يتصل علي بالمره ,, بس لما شفت اسمه قلت لايكون قالت له شي ,, تسويها وش الجديد ,,
بعد الرسميات والمجاملات قال لي انهم بيروحون لفرنسا وهل عندي نيه اكون موجود
ماقدرت ارد عليه بالصدق , انا قررت اسافر لجنيف هالمره لاني اعرف من قبل انهم على باريس ,,
بس انتهينا على اننا نكون على اتصال ,,
خيالها معي ,, وعارف ان حركتي في بيت نواف انها مو ذوووق مره ,, المفروض انزل واسلم عليها لكني طنشتها ,,
لكن بغيتها تعرف شي واااحد ,, انا مو لعبه عندها البزر ذي,,
(( الجزء الرابع عشر ))


وصلت الخطوط السعوديه لمطار شارل ديغول ،، تحمل عليها ارواح محمله بالفرح وامال بقضاء اجازه سعيده ،،
وارواح محطمه يائسه محبطه لكل منها دافع يؤديها للحزن ،،،
فهده صارت جسد يتحرك فقط ،، نزل وزنها اكثر من 4 كيلوا الفتره اللي راحت ،، الشي اللي خلى الوليد يصر عليها تسوي فحوصات شامله ،، روحها عند سعد اللي ما فكر يسأل عنها ولا يداري خاطرها ،، تركها كذا في وسط شكوكها محتاره ،، كل ما تذكرت طريقته في بيت الجازي تشهق بعبرتها من الحزن لانها ما توقعته يتصرف معها كذا ،،،
طلعت مع اهلي لجنيف وخذيت خواتي معي ،، لكن عنود طول الوقت تتكلم عن فستانها اللي تبي تشتريه لزواجي ،، سألتني كم مره متى بتحدده واتهرب منها لأني بالفعل مادري متى وهل بكمل مع فهده ولا لا لا ،، جيت جنيف ابي اهرب من كل شي بس مازالت السالفه تشغلني ،، انا قطعت علاقتي بكل البنات حتى قبل اتقدم لفهده
معقوله بتكون وحده منهم ،، وليش لا اذا هي منهم اكيد ماراح تكون الا مشاعل ،
تذكرت مره كنت انتظر نواف وعندنا عبير صديقته ،،، وتلح علي مشاعل تزوجني تزوجني ،، ما كان عندي عذر الا اني اقول ابوي يبيني اتزوج عشان مصالح ،، وش بيفكني منها الا كذا ،،ولووو مابقى في كوكب الارض الا هي ما خذتها ،، تلعب معي ومع غيري وتبي تحطها براسي ،،، اكيد انها عبير صورتنا بالجوال ،، بس هي كيف عرفت فهده بموووت ابي اعرف ،، لكنها عفريته اللي تبيه توصله ،،فتحت جوالي اشوف صورة فهده خزنتها عندي ،، كل ما تذكرت انها ممكن الحين حزينه اشفق عليها ،، بس حياتنا راح تكون في خطر اذا صارت تحت خط الشك ،،،لازم تتأكد من مشاعرها تجاهي وتعرف ان الثقه هي المفتاح الأول ان زواجنا ينجح ،، حسيت اني قاسي ،، بس ما في يدي الا كذا ،،
لبست نور فستان حرير وتكشخت لماجد ،، وفكت شعرها بالكامل ،، تعطرت وحطت لها مياج خفيف ،، لأن اي شي بسيط يبرز جمالها اكثر واكثر ،، طلعت لماجد كان قاعد في الجناح يطالع مباراه ,, شافها وفتح يدينه لها وهي جايه تبي تسلم عليه لكنه خذها على غفله وحضنها ،، مسح على شعرها وهو يهمس لها : تذكرين يوم تجيني انتي والممرضه اللي اسمها نعمه
نور وهي تبتسم : وشفيها فديتك ،،
ماجد : تدرين اني حفيت حفيت ادور عنك ورفضت تعطيني اي نبذه عنك ،، لين شفتك بالمانيا مع ابوك ،، كني فوق جبل وهويت ،،
انحرجت نور منه وهي تحاول تكون ذووق شوي وما تبين له انها منحرجه تحبه وتموت فيه ،، بس بينت له كذا مررره ذا الشي ،، هو معتمد على قوة شخصيته ،،، بس مدري احساسي يقولي انه يبي كل شي مثل ماهو راسم له ،،
ماجد : تبين ناكل هنا والا برى ،،
نور :ابي اكون معك هنا والا برى ،،
ماجد : نور انا ابي منك شي وودي تسمعيني
طالعته نور وهي حذره،، خايفه ان فيه شي
نور : لبيه انا كلي لك يا عمري
ماجد ؛انا الحمدلله ربي منعم علي وعندي خير ،، يمكن مو في مستوى ابوك ،، بس اقدر اعيشك عيشه حلوووه ،عندي مكتب مقاولات ،، وشغال زين ،، بس لي وضع خاص شوي مع ربعي يجون المجلس يوميا ،،اسافر معاهم في السنه مره الى مرتين ،،عندي اهتمامات في البر والطيور وماخذه وقتي ،
نور وهي تقاطعه: ماجد انت ليه تشرح لي ،، حياتك حياتي ،،انا ما تهمني الكماليات ،، يهمني اني سعيده معك وبس
خذها ماجد بين يديه وهو يكمل : نواري نور عيوني فيه شي بعد لازم تعرفينه ترى انا غيوووووووور ،،
ضحكت نووور وهي تحط خشمها بخمشه بحركه طفوليه : احبك واحب غيرتك وش رايك بعد
ماجد :يعني لازم تلتزمين بالغطا
ااشرت له من عيوني وبعد وش تبي فديتك
ماجد بهمس : ابيك ،،،
قامت جازي كعادتها تحس بنشاط نزلت تحت تشوف البيت ولقت عتيقه جالسه في المدخل ،، تشرف على الشغالات ،،
الجازي : هلا يمه صبحك الله بالخير
عتيقه : صبحتي بالرضا والسرور ،، ليه تتعبين حالك ،،انتي بس أمري وانا بقولهم اللي تبين ،،
جازي : يمه تعرفين مابه ذاك الشغل ،،قلت انزل اشوف وش عندهم محتاجين شي ،،
سمعت صوت نواف جاي من فوق ،، لابس رياضه رررروعه شكله ،، حب راس عتيقه وسلم عليها ،، والتفت على جازي ،،:كيفك ،،
هزت جازي راسها ،، طيبه ،،جت بتحرك تطلع التفت عليها وهو يقول: جازي وش رايك نطلع لدبي كم يوم عشان فصولي ،،
تفاجأت ماتوقعت بيقول كذا : وعبوره مقدر اتركها والسفر لها مو زين الحين في تغيير جوو
نواف : عبوره في عيون امي عتيقه وبنخليها عند امي في القصر ،، هاااا وشرايك
جازي : مدري وشقولك لكنه قاطعها وهو يمسك طرف بلوزتها عفويا
نواف عشان خاطر فصولي وهو يغمز لها
صدت الجازي ما تبي يشوف احراجها : اوكي
اووووف زين اللي وافقت ما ظنيت بتوافق لكن متأكد عشان فصولي بتسوي كل شي
تمنيت انها امه واني اعرفها من زمااان ،، مهتمه فيه بشكل خيالي لو امه ما سوت له كذا ،،،
بس اشعر بعض المرات تجاهها بفضول ،،فيه اشياء ودي اعرفها عنها ،,وش تحب وش تكره من خذيتها ما احتكينا ببعض مثل اي زوجين ،،بس هي تحيط نفسها بدرع قوي مني ،، مرات ودي اقضي معها وقت خاص بس كل ما تذكرت شكلها كل مره وهي تحاول تتهرب مني اتردد اني اسوي اي شي غصب عليها .. كفايه اللي صار لنا قبل كذا ،،،
فتحت فهده نافذة غرفتها حست بخنقه وبغت تشم هواء طالعت في الشارع والناس اللي تمشي كل واحد فيهم له هدف ،، رجعت سكرت الدريشه ورمت نفسها على السرير ،، ليه يا سعد تسوي لي كذا؛؛
كم صار لي منك ما اشتقت لي معقووول انا اللي تضررت وانجرحت ولا على بالك اكيد ان ذا البنات يعنون لك شي يهون زعلي عليك ،، ااااه من صار اللي صار وانا في دوامه ثانيه لا راحه ولانوم ما احس للاشياء طعم ،، ابي ارتاااح يا يطلقني ويفكني من ذا المعاناه ،، يا نتصالح ونخلص حرااام نقعد كذا ،، يا ترى هو يعاني مثلي ولا ضارب كل شي عرض الجدار ،،
غفت فهده وهي تتبلع بعبرتها بعد ما انهد حيلها من كثر التفكير
خلص اول اسبوع لهم في فرنسا وسوت الفحوصات وطلع مافيها شي اللي ريح بال ابوها عليها عجزت فيها عاليه يطلعون مطاعم او شوبينغ بس كل مره تطلع بعذر لين حس الوليد انه ممكن فهده صاير لها مشكله مع سعد بس دامها ما حكت تحلها معه بالحالهم ،،
دخل نواف لجناح جازي يبي يشوف عبوره قبل ينام ،، لقى جازي نايمه بدون لحاف ورجلها طالعه وقميصها مرتفع شوي للساق
بس لحافها تحتها اي حركه بتصحيها ,,فتح الكبت ,وخذ له ملحف خفيف ولحفها به اول ما غطى صدرها افتحت عيونها وبغت تشهق لما شافته مسكت نفسها
نواف : ليه نايمه بدون غطا
جت جازي بتقوم رجعها نواف وهو يقولها خليك بطلع بغيت اشوف عبوره طالعت جازي بالسرير وما شافتها درت ان عتيقه خذتها عندها ،، رجعت جازي راسها بأسترخاء على المخده لكن نواف سوى لها حركه غير متوقعه باس جبهتها ولحفها زين
طلع وهو يقول تصبحين على الف خير
رجع يطلع من الغرفه وجازي تتبعه بالنظر شعره اللي طالع متموج وشماغه على كتفه خلت له جاذبيه اكثر ،، تمنت يقعد عندها اكثر
لكن من نفسه بدون ما اقول له ،،،
تجهرت نور بتطلع مع ماجد يتمشون شوي ،، لبست عبايتها وضبطت نقابها زين ،، وخذت شنتطها كلوووي وطلعت تتنتظره ،، في بالها شي من يومين تبي تفاتحه فيه بس متردده ،، جاها من برى ،، وهو يبتسم : خلصتي ياعمري ،،قامت نور فرحااانه بشوفته مسكت يده وضغطت عليها بحب : يالله ،, بعد فتره وصلوا لحديقه صغيره ،،
وقعدوا على كرسي يتأملون المنظر الطبيعي ،، تكلمت نور بدون مقدمات : مين غاده ،،
طالعها ماجد وهو مستغرب من السؤال : وش غاده ،،
نور وهي تحط عينها في عينه: ماتعرف يعني ،،،
ماجد : غااااده ،،اااااااااااااه غاده وشعرفك فيها ،،،
نور : نسيت رسالة الغرام في ملفك ،،
ضحك ماجد بصوت عاااالي ،، يا غيره ،،
نور تنرفزت من ضحكه وصدت ،، مسك يدها وهو يحكي : هاذي الله يسلمك معجبه معاي ايام الجامعه برى بغتني اعطيها وجه بس اناااا واحد خايف الله ما ابي العب بمشاعر بنات الناس وانا مب جدي،،،
تضايقت نور من مجرد التفكير فيها شافت المناظر قدامها ،، وهي تتنهد ،،,
ماجد : نوراي بتصدقين اذا قلت لك شي ،،
نور وهي تشوفه : اكيد
ماجد : بتصدقين يا ذا القلب ما خفق الا لك ،، اناكنت تايه لين شفتك ،، ما بغيت اتزوج مثل ما امي ودها ،، بغتني اتزوج بنت خالتب بس رفضت بقووووه ،، ابي وحده احبها ،،
وشفت ان ذا الشي صعب احصله ،، لمل صار الحادث ،، ربي ارسلك لي ،، على اني ما كنت اطيقك اول ،، اشوفك واثقه من نفسك ،، بس مدري لما جرحتك ،، خلااااااص صرت اشوف خيالك كل شكي يجيني ،، دخلتي قلبي ،، تجننت ابي اعرف من انتي ،، ما صدقت انك قريبه وبعيده صديقة عاليه وانا ماخليت مكان ادور عليك
مسكت نور يده : اااه الله لا يحرمني منك يا قلبي ،،
طالع ماجد الكشك القريب ،،التفت لها ،، اجيب لك شاي والا كوفي
نور : شاي بدون حليب بدون سكر
ماجد : يا رشاقه ،، على فكره ابيك تاكلين ،، اسمني شوي
نور : هااااااا لا حرام عليك كذا زين ،،،
ماجد : انتي مو زينه ،، فتحت نور عيونها خافت من كلامه
ماجد وهو يكمل : انتي ملكة جمااااال
انحرجت نور من مديحه ،، وقامت تتمشى شوي لحد ما يرجع ،، خذت نفس عميق وهي تتمشى ومكتفه يدينها ،، طالعت الاشجار الخضراء وقفت تحت وحده منها وطالعت ماجد االلي جاي جنبها :
اول ما قرب ،، ومد يده لها تاخذ الكاس ،،
ماجد : تفضلي يا عيون ماجد ،،ماقدرت نور على مشاعر ماجد اللي كل شوي تشوف جانب منها ،،
وصلت الجازي ونواف لدبي بعد العصر وفيصل مرافقهم الوحيد ،، لما كانت في الطايره قعدت جنب فيصل ،، ونواف بالحاله في كرسي وراهم على طول ،، قام فيصل بعد فتره يتمشى في الطايره ؛؛ قام نواف وقعد جنبها ،،قرب منها وهو يكلمها
مستانسه ،،ما ردت جازي الا بكلمة : اكيييد
مسك يديها وقعد يحرك اصابعه شوي عليها وسحبتها بسرعه وهي تحاول تأخذ شي في يديها تنشغل بها ،، ضحك نواف بطريقه لخبطتها ،، الله يستر منك يا نواف ،،
وصلوا لفندق القصر ،، جناااااح روووعه اللي محجوز لهم


دخلت جازي للجناح وهي تفك نقابها وتنزل عبياتها على الكنبه وتأخذ فصولي لدورة المياه ,,
قعدت اراقبها بكل اهتمام ,,صايره تشدني اكثر واكثر كل يوم ,, واحس تجاهها بانجذاب كبيير ,, ما حاولت ابينه لحد ما اتأكد انها ممكن تبادلني شعوري ,
طلبت لنا حلويات شاي ومجموعه من الكيكات الصغيره ودخلت غرفتي ابدل ملابسي لحد ما يخلصون شغلهم ,,
بعد فتره طلعت الجازي وغيرت ملابسها وحبت تلبس شي مريح فلبست لها برمودا بني ,, مع توب لورين قطن ,, بنص كم ,, خذت شعرها ورفعته بف ونزلت لها كم خصله ,, ما بت تحط مكياج فأكتفت بس بالماسكارا والقلوس الوردي ,,
شافت الجناح فعرفت ان نواف راح غرفته ,, فدخلت للغرفه وخذت شنطة فيصل وبدت تطلع اللبس وتعلقه بالدولاب ,, للحين قاعدهتبي تطلع لبسه وماسكه بيدها الثانيه شنتطته حقت الحمام ,
شافت يد نواف على يدها تشيل الاغراض
نواف : جازي حنا جينا هنا عشان تغيرين جوو ,, خلاص من الشغل
جازي : ثواني بس ارتب لبسهوبجيك
لكنه رمى اللي في يدي وقال تعالي الشاي وصل ,,
قعدت اصب له الشاي وانا حاسه بعيونه علي ,, زين ما حرقت يدي ,, وحطيت له شوكيلت بالصحن ,, انحرجت وشعرت بحراره في وجهي وبالعاده تصير أذني حمراااء
خفت انه يكشفني ,, نواف : وش فيك محرجه مني
جازي : يووو عرف وش في نفسي : سلامتك ولا شي بس حاسه الدنيا حرر ,,
نواف بالعكس التكيييف شغال ,,
اعتذرت منه ثواني ودخلت الغرفه ومنها على على غرفه التغيير وغسلت وجهي بالماي البارد ووجهي احمر
اول ما رفعت عيني بالمراايه لقيته وراي يناظرني صرخت بدون شعوور : ااااه
نواف : بسم الله عليك وش فيك ارتعتي
جااازي : لا بس ما توقعتك تجي
قرب منها نواف وهو يدلي يديه على خصرها ,, جااازي
الجازي : نواف فيصل هناااا , وجت بتفك نفسها
نواف : جاازي انتي ليه تهربين مني ,,
جازي وتحس الحروف تبي تتطلع لكنها تتخربط وتوقف في حنجرتها كالعاده اذا صارت قدامه :واخيرا : نواف لو سمحت انا مو مستعده نفسيا لاي شي ,, لكن نواف ما سمع كلمتها الاخيره وخذها بين يديه وضمها يبي يحس ان اللي معاه جازي مو خيالها ,,
حررت جازي نفسها بسرعه وطلعت لفيصل اللي قاعد يشوف التلفزيون ومادرى بشي ,, نواف قعد يطالع مكانها : يالله ,, وش اسوي معك ياجازي ,,, ملكي ومو قادر عليه ,, لكن وين راح تروحين ,, اللي ابيه بيصير ,,
في تركيا ,, ماجد نايم في سريره ,, ونور في غرفة الملابس تعيد ترتيب ملابس ماجد في الكبت ,, قاعده تدقق في كل شي يخصه تناسق الوان اللبس ,, ,, قطعه الخاصه وش ماركتها وش نوعيتها ,, كابه ,, جزمه وشهي مريحه والا لا ,, في خلال الفتره اللي راحت اكتشفت ماااجد بالكامل مع انه يحاول يريحها ويبين لها انه بس يبي راااحتها ,,
لكن عرفت كل شي ذووقه فطوره نوعية اللي يحب تحاول تلقط كل شي في ذاكرتها ,, طريقة لبسه ,, قومته ,, اذا خذ شاور وو نوعية الصابون اللي يحب يعني بصوره ادق ,, عرفت كل شيبسهوووله
دخلت ترتب وهو ناايم وعلى اخر شي تعبت فقعدت على الارض تصفط بعض الملابس ,, وما حست بماجد اللي واقف عند الباب ,,
رحمتها يوم شفتها ترتب ملابسي بنت العز اللي تعودت يخدمونها
صارت هي اللي تخدمني ,, صحيح ان الحب يسوي المعجزات ,, وعد يا نور وراسي يشم الهواء اني اسعدك قد ما استطيع ,,
ماجد وهو يقرب عليها وينزل لمستواها وياخذ الملابس من يديها ويشيلها بين يديه ,,
نزلها على السرير وهو يهمس لها بكلمات الشووق اللي طلعت من قلبه ونطقت بها عيونه ,,
بعد ما شاف الوليد طريقة فهده في السفر اقترح عليهم انهم يرجعون للرياض احسن ,,
ما مانعت فهده ابد ,, بس تبي عاليه تنبسط ,, لكن عاليه اللي حاسه بفهده بدون ما تحكي رفضت انهم يكملون وهم كذا واصرت على راي الوليد
بعد ما خلصوا اسبوعين هناك اتصلت فهده على الجازي تبي تشوف وش اخبار سعد
اول ما ردت عليها سمعت فهده صوت ازعااااج
,, الجازي كانت مع نوافوفصولي في الالعاب ,, وبغت تكلم فهده اكثر بس المكان ما يساعد فانقطع الخط بينهم
ارسلت فهده مسج عليها (( اخبار سعد وينه فيه ))

ردت الجازي (( حسب علمي طلع ع اهله لجنيف ))

اول ما قرت فهده المسج تحطمت مررره وعزمت ترجع الرياض وهي اللي كانت مأمله انها تشوفه في باريس
فتحت الجوال اليتيم ,, وشافت صوره ,, وعادت المسجات القديمه اللي بينهم
زاااد صياحها واكتئابها يعني ما يحس بي ,, ااااه ساعدني يا ربي ,, مو حااله اللي انا فيها ,,
اصرت علي امي نروح للبحيره انا وخواتي ونشرب شاي ونغير الجوو
اتفقت معهم اجيهم ولبست على راحتي لبس رياضي ,, تعطرت ونزلت
اول ما دخلت المصعد دخلت معي بنت خليجيه فررري ,,
بدون مقدمات قالت ,, مزيووون حيييل وش اسمك
رديت عليها بدون تردد : سعد
ندى وهي تمد يديها له : تشرفنا انا ندى
,, ندى : مطول في جنيف
سعد : باقي لي ,,
ندى وهي تضحك خلاص اشوفك عند البحيره ,, حسيت ان الوقت في المصعد مو دقيقه الا دهر ,, واخيرا انفتح بس شفت خيال فهده تصيح ,, انقبض قلبي ,,
لا اتصلت علي والا ارسلت لي مسج على الاقل تعتذر عن تصرفها معي وطلبها للطلاق
مدري ليه انشديت لندى يمكن عشان فهده مو معي حسيت بفراغ عاطفي ,, ممكن ,,
رحت للبحيره عند امي وخواتي ,, وجات ندى يمنا ,, صارت تقعد تشاركنا بعض المرات ,, وصارت بعد اسبوع وحده من الاهل من كثر ما تجي ومسويه الحال وااحد ,,
كملت الجازي مع نواف ايامهم في دبي بنفس النمط يفطرون الصباح ,, ويقعدون يشوفون التي في او كلن يرجع لغرفته ينام ,, وبعد الظهر ,, يطلعون لاي موول ويتفرجون عليه ,, ثم يتعشوون ويرجعون للفندق ,, نواف شاف هروبها منه فما بغى يضغط عليها ,, لكنه
فكر بطريقه ,, هي بنفسها تخليها تقعد معه..
قبل السفر بليله وحده
رجعوا وهما معاهم اكياس هدايا لعبوره وجوري
دخل فصول عشان ياخذ شاور
وجازي ترتب ملابسه عشاان تبدل له ,, طل عليها نواف من الباب وهو يقول لها : اطلب لنا شاي وش رايك
الجازي وهي تشوفه من المرايه : اوكي
دخلت الجازي وخصلت فيصل ولبسته بيجامته ,,
ما بغت تقعد مع نواف بلبسها حق برى ,, فخذت شاور وغيرت ملابسها ,, لبست لها قميص حرير ساده ,, مافيه اي شي ,, طويل ,, بس انه مررريح ,,
جت هي وفيصل عند نواف والشاي صار قدامه ,, فيصل وهو يتدلع ابي شاي
نواف : لا حبيبي انت الحين نام ,, بكره ورانا سفر ,, تكلمت الجازي بهدوء
خلاص فيصل تعال اوديك السرير .. لكن نواف مسك يدها : اقعدي فيصل ما شالله رجاال بيروح السرير بالحاله ,,
قعدت وهي عارفه من نبرة نواف ان الليله ذي مو باين انها بتعدي بسهوله ,,
التهت تصب الشاي في الاكواب ,,
وقدمت له ,
خذ نواف الكوب وحطه على الطاوله وهو يتكلم بصوت مبحوح : جازي ..
الجازي : نعم
نواف : الى متى بتعامليني كذاا ,, عقاب هووو
الجازي بغباااء : مافهمت عليك كييف يعني ,,
لكنه قرب اكثر جنبها وهو ياخذ شعرها بين ايديه : جازي انا مشتااق لك
الجازي رفعت عينها في عينه وشاف بريق مثل المرايه الشفافه تلمع في عيونها وتطيح دمعتها على خدها
نواف : لاا لا لا ما قصدي شي غصب عنك ,, انا اتكلم عن شعوري ,, لكن اذا ما تبيني برااحتك
الجازي : مو كذاا نواف انااا ابيك تتاكد م ن وهي تحاول تطلع الحروف
نواف بدون مقدمات قااام وتكلم بصوت جدي شوي : جازي روحي نامي بكره وراا سفرر
تركها كذااا وهي ما بينها وبين كلمة وانا مشتااقه لك بعد الا شعره وحده بس ,,
لكنها ما حب يسمعها للاخر لييه كذا يانواف ,, صحيح انك اناني
دخل نواف غرفته وهو متألم من دموع الجازي ,, صحيح انها لي وملكي وزوجتي لكن مو بالغصب ,, شكلها خذت مني موقف ,, وتذكرت مواقفي معها ,, مع انه ما جمعني بجازي الا كم ليله تحت سقف واحد ,, لكن برائتها مازالت تحتل تفكيري من فتره للثانيه ,, ومستحيل اخذ شي غصب عليها وهي ما قصرت ابد في فيصل ,,,
بعد وصول فهده واهلها للرياض ,, استقروا في قصرهم ورجع روتينهم نفس اول ,, لكن الاجازه باقي عليها كثيير لحد ما تخلص ,,
نزلت بعد كيلوين ,ثانيه وصارت ما تنعرف من ضعفها ,, ملا بسها صارت تخق عليها
انهكها حب سعد وهو ولا على باله ,,
دخلت غرفته بعد ما قعدت مع عاليه وابوها يشوفون اخبار المساء ,, جت بتكلم الجازي اللي صار لها كم يوم واصله من دبي تبي تلتقي فيها ,, خافت تشكي لعاليه وتقول لابوها ,,
فحبت ان جازي هي اللي تعرف وبس ,,
حست بمغص في بطنها وبالاخص في خاصرتها بس هي ما كلت شي ,, اخر شي كلته تفاحه عند العصر ,,
بس الالم يزيد ويزيد ,,بغت تقوم لكنها ما قدرت كمل خطوه
للباب ,, لكن صيحتها اللي وصلت لبرى كفت عنها : ااااااااااااه
الحقني يباااااااااا,,,

(( الجزء الخامس عشر ))


دخل الوليد على صرخة فهده وهي متمدده على الارض ولونها يتغير كل شوي من الالم ,, ما ملك نفسه وعلى طول خذها للمستشفى

وهو يسابق الريح في الوصول ,, عند بوابة طواري المستشفى ,, اسعفوها الطاقم واحضروا لها كرسي متحرك وعلى طوووول جووه غرفة الفحص ,, ظل الوليد في الممر رايح جاي ,, يطالع الساعه ,, ودقايق الا الدكتور يقبل عليه وهو يقوله: حاجه بسيطه ,, الزايده وبنشيلها لها الحين ,, لازم تدخل غرفة العمليات هالحين ,, لا تخاف ,,

الوليد : دكتور انت متأكد ,, يمكن فيها شي ثاني ,,

الدكتور : لااا طال عمرك بعدين الحاله ذي تتكرر عندنا داايم ,, لا تقلق عليها ,, ان شالله فتره بسيطه وبتشوفها ,,

*****

في فيلا الجازي ,, تحركت بثقل في الممرات وهي تراقب اللوحات في الجدار الممتد بين الجناحين ,, لوحات لرسامين عالمين مختارها

نواف بنفسه ,, دخلت جووووات كل لوحه وتخيلت نفسها فيها ,, ذووقه رااقي ,, دققت في تواقيع الرسامين وهي تحاول تلقط كل معلومه في ذاكرتها ,, سمعت خطوات في الرخام وعرفت صوتها ..ما تنكره ابد ,, التفت بهدوء وهي تشوف نواف قريب منها ,,

نواف : اشوفك تتأملين اللوحات ,, معجبتك ,,

جاازي : اكيد ,, روووعه وتحس نفسك انك في نفس المكان ,, او على شرفة مطله عليه ,,

نواف : احب الرسم ,, بس مالي بارض عليه ووالوقفه والفراشي ,, جاني فتره اهتميت به ثم اهملته واكتفيت بمتابعة الجديد ,,

جاازي : شي حلوو ان الانسان يكون عنده هوايه ويمارسها ,, او على الاقل ينميها او يحتفظ بذائقته فيها ,,

نواف : وش تحبين انتي اكثر شي ,,

جازي : اممم احب اقرأ ,, احب اشوف البرامج اللي تكلم عن حضارت الدول ,, مو شي معين ,, فيه اشياء كثيره تثيرني ,, وفي نفس الوقت افقد الاهتمام باشياء اخرى ممكن تكون مهمه عند الاخرين ,, انتبهت ان نواف مهتم يسمع كل حرف تقوله وهو يفتح عينه اكثر واكثر فيها ,,

جاهم فيصل وهو يتكلم بصوت عاالي ,, ماما وين سيارتي الريموت ماحصلتها ,,

زفر نواف بقووه وهو يشوف المحادثه اللي ممكن تمتد بينهم تنقطع فجأه ,, وعينه تتابع الجازي وهي تدور سيارة فيصل في المكان المحيط بهم ,, من رجع من سفره من المانيا وهو متغير معاها,,, فيه شي يجذبه لها ,, يبي يسمعها كيف تحكي ,, كيف تطلع الحروف من فمها ,, ذكرته باحد قريب ,, اااه تشبه طريقة امي على غير شوووي ,, هي لها رنه مميزه مع بحه حلووه ,, شافها وهي تدخل للجناح مع فصول,, دخل يدينه في جيب بنطلون الرياضه ,, وقرر يروح للنادي يتمرن شوي ,,, سمع صوت عبوره اللي صارت تاخذ اهتمامه اكثر من فيصل ,, ما قاوم انه ما يشوفها قبل يطلع ,, فدخل جناح الجازي ,, وهو عينه على عبوره في السرير ,,

شاف الشغاله تبي تشيلها وجازي مو موجوده ,, فمسكها بين يديه ولسى يبي يلعبها شوي سمع صوت الجازي ورى الباب تكلم بصوت مرتفع شوي ,, رجع عبوره في السرير وقرب للصوت شوي ويسمعها وهي تحكي : يا بنت الحلال مين قالك عني ,, اكيد غلطانين ,, شلوون ,,

ما فهمت عليك يعني وش تقصدين حددي ,, حبيبتي انا مو اخت نواف انا زوجة نواف ,, طوووووووط ,, طالعت جازي الجوال اللي انقطع الخط فجأه واستغربت من الاتصال ,, لفت وشافت نواف واقف وهو يأشر لها : مين ذي ؟؟

جازي وهي تحاول تعطي نفسها فرصه من الهدوء الصناعي : وحده تقول انك وعدتها بالزواج وعشمتها ,,

نواف وهو يفتح عيونه : وشووو ,, هذا اللي ناقص ,,

ردت عليه الجازي : وليش لااا الا بسئلك وش اسم ام فيصل ,,

نواف : ليش ؟؟

جااازي : جاوبني وبقولك كل شي ,,

نوااف : اسمها هناء ,,

جااازي : اااااه اجل طلعت اللي تكلمني صادقه ..

نواف وهو بيتجنن من طريقة جااازي : ممكن توضحين كلامك ,,

جاازي : هاذي تقول اسمها عبير وصديقتك من زمان وانك وعدتها بالزوااج

نوااف : ما شالله وصدقتيها

جااازي : وليش ما اصدقها مو اول مره تتصل وسمعتك بنفسي تكلمها قبل نجي الفيلا ,, والا ما تتذكر ؟؟

نواف : والا فالحه تعطيني المحادثات من النص طيب وش قلت لها اذا تتذكرين ,,

جازي وهي تتهرب من نظرات نواف واسلوبه الجرئ معها : ما اذكر

نواف وهو يقرب منها اكثر وعارف انها ما تبي تحكي ,, مسك غرتها وهو يحاول يستفزها شوي : اذكرك يا عمري

قلت لها وانا احب زوجتي مووت ,, قطعت عليه الجازي وهي تقول : اصلا انا ما اعني لك شي عشان تقول لها كذا وحنا الثنين عارفين

لكن انت اللي تبي تنقذ نفسك منها ,,

نواف وهو يحاول يركز في عيونها : صدقتي ما تعنين لي اي شي ,, انتي مجرد اسم زوجه وكثر خيرك اللي تشوفين فيصل ,,

صدت منه الجازي وهي تحاول تشوف المنظر المطل في الغرفه الثانيه ,, ما بغت تستمر في المحادثه معه ,, حست انها فاشله وبرتبة امتياز في حياتها مع نواف ,, ويمكن السبب يرجع انه ولا يوم حسسها انه يبيها لذاتها والا يبي يشاركها حياتها كلها مجرد رغبات له رغبته في طفل بالاول ,, وبعدها رغبته في عاطفه لا اقل ولا اكثر ,, سمعت خطواته تبعد ثاني وهي عينها على الشجر في الحديقة لكن الضباب اللي في عيونها ما تركها تركز في فكرتها اللي في بالها وشتت ذهنها ,, مسحت دموعها اللي بدت تتساقط على خدها وهي تسمع صوت عبوره مع الشغاله ,, تنهدت بقوووه ودخلت وهي تغسل وجهها بالمويه ,, طالعت شكلها في المرااايه وهي تكلم رووحها : يعني ما قدرت تشوف رووحي يا نوواف ,, حراام عليك ,,

ركب نواف سيارته وطلع للنادي وهو معصب على جازي ,, صحيح اذا قالوا الحلوو ما يكمل ,, جامده والا تحاول تخفي اللي في قلبها عني ,, لوو وحده ثانيه كان قوومت الدنيا ولا قعدتها لو تعرف ان زوجها يعرف وحده ,, لكن هي مسوية تحقيق فضولي تبي تعرف وبس مو كله عشان تحبني ,,

زززفر وهو يسوق ,, اشهد حظي مو زين مع الحريم ,, متى برتاح في حياتي ,, وعبير من وين طالعه لي ثاني وكيف جابت رقم جازي ,, بس انا سمعتها تقول انا مو اخت نواف انا زوجة نواف ,,

ما عطى عمره فرصه يفكر ودق على عبير اللي ترسل له مسجات وكلمات غزليه وترجي ,,

ما انتظر كثيير الا بصوتها اللي كله دلع : هلا يا بعد طوايفي

نوواف بحده : انتي ما تستحين ,, استري على عمرك يالخبل ,, انتي وش محسبه يعني ,, بسكت لك

عبير بروووقان : نووافي لا تقول كذاا ترى للحين ما نسيت الللي بينا ,, ضااق نواف من كلامها

نواف : شوفي حالك واستري عليها ,, ترى والله ما تلومين الا نفسك ,,

عبير وهي تضحك : لااا دام مشاعل قدرت على سعد بقدر انا بعد عليك وش ناقصني اعرف انك تنبسط معي مررره

نواف وهو خلاااااص وصل حدده : اااااه طيب لا تلومين الا نفسك وسكر السماعه بوجهها ,,,

وشدخل سعد وهو يسئل نفسه لاااازم اتصل عليه واشوف ,,, لكن مو الحين ,, ونزل للنادي وهو طفشاان حييييل ,,,

******



وصلت طيارة ماجد ونور صباح اليوم وجاهم سعود في المطار اخوو ماجد الصغير ,, دخلوا للفيلا وحصلوا ام ماجد تنتظرهم في الصاله بالقهوه والفطور ,, وبعد السلام دخلوا يتريحون ,,

قامت نور وهي كسلانه من تغيير الجوو قعدت في السرير وهي تشوف ماجد مستغرق في نومه ,,

طالعت في غرفتهم ,, صحيح اصغر شويه من غرفتها اللي في قصر اهلها بس ماجد قالها انها كلها كم شهر وبيطلعون في بيت بالحالهم ,,

تذكرت الشنط اللي في بيت اهلها واغراضها ,, بس قررت ما تجيبها كلها وتاخذ قدر حاجتها فقط ,, وتترك الباقي في غرفتها الاصليه ,, لأن اغراضها كثييير ومستحيل تدخل في غرفة وحده ,, قامت من السرير عشان ما يحس بها ماجد ,, وطالعت في الصاله الملحقه بالغرفه

نمط امريكي حلوو عرفت من كلام ماجد انها غرفته الاصليه بس غير اثاثها مره ثانيه ,,

فتحت دولابها بالغرفه وحصلت جلابيات حرير مسويتها لها عاليه ,, وخذت وحده مع انها مو ستايلها ابد جلابيات بس ما تقدر تلبس مخصر قدام سعود حذرها ماجد من هالشي ,, ما تطلعين من غرفتك الا بالحجاب والغطا ,,

طلعت جلابيه وجت بتدخل تأخذ شاور ,, شافت ماجد يطالعها وهو في السرير ,, ماعرفت متى صحى والا من متى وهو يراقبها ,

نور : متى صحيت ,,

ماجد وهو يطالعها بحنان : من اول ما نزلتي من السرير ,, عجبك المكان والا صغيير

نور وهي تترك ملابسها على الكرسي وتجي يمه وتقعد على حرف السرير : انتي تدري لو انا معك متر في متر يكفيني والا لا ؟؟

ماجد وهو يضحك لها : ما يكفي متر في متر شي ,, لا ابي مترين في مترين ,, نور وهي تضرب صدره بيدها : الحق علي انا اللي ارد عليك ,, ولسى بتقووم ويرجع يمسك يديها وهو ينزلها جنبه ويهمس لها : احببببك يا عيوني يا نوري يا دنيتي .. ...

سمعوا صوت الشغاله تدق الباب وهي تقول : بابا ماجد ,, بابا ماجد ,,, لكن ماجد اللي سكر فمها عشان ما ترد همس لها وهو يقول بصوت مشتااق : خليها تنطق ما ابي اكل ,,

****

شافتها عاليه فرصه تكلم الجازي وتعطيها خبر عن فهده فدقت عليها الجوال وهي عارفه ان جزووي بتزعل انها ما عرفت في نفس الوقت ,,

دقت عليها كذا مره بس جازي ما رفعت الجوال ,, غريبه مو طبعها بس يمكن مشغووله ,, رجعت عاليه الظهر من المستشفى بعد ماكانت هناك من بدري اول ما طلعت فهده من العنايه ودخلوها غرفة خاصه ,, تمددت شوي بعد شافت الوليد ناايم ,, ولما صحت ما حصلته لكنها شافت نوته عند راسها (( ما بغيت ازعجك يا حبي انا رجعت لفهده اشوفها وبطلع للشركه ,, ارتااااحي يا حبيبتي ))
استانست على حركة الوليد ,, لما شافته بالمستشفى الصبح حست انه تعبان واصرت عليه يرجع للبيت وهي بتكمل مع فهده ,, ما ووافق لانه يشوف انها لسى ما تعدت مرحلة الوحم وخايف عليها ,, لكن ما قدر يسوي شي امام اصرار فهده ,,

اتصلت عليه وقال لها ان فهده صارت احسن وهو طالع للشركه ,, رجعت اتصلت على الشغاله اللي مع فهده ,, وناولت فهده السماعه

عاليه : بشري يا عمري احسن الحين ,,

فهده : احسن يا عمري متى بتجين زهقانه مرره تعالي ,,

عاليه شوي بجيك ,, رجعت عاليه تكلم الجازي وما ردت فطلعت للمستشفى بعد المغرب ,,

وهي بالطريق رجعت الجازي تتصل عليها : اهلين علوووي نورت الرياض متى وصلتوا ,,

عاليه : بسم الله ما امدانا نوصل الا فهده تعبانه ودخلت المستشفى ,,

الجازي وهي تصرخ : وشووو متى وشلون وليه ماعلمتيني ,,

عاليه : حبه حبه ,, شوفي جوالك وبعدين تشرهي علي حتى والله نور ما قلت لها لسى واصله اليوم ,,

جاااازي : اوكي ارسلي رقم الغرفه بمسج مسافة السكه ,,, وبسرعه دخلت تلبس ,,



*****

ما جاء على بالها تقول لنواف ,, مافيه مجال اصلا وهم بذا النفسيه فقررت تروح مع الشغاله ,, للحين وهي نازله الدرج وعبايتها بيدها ,,

شافت نواف لابس وبيطلع برى ,, ما بغت تكلمه وخصوصا هو اللي نازل تحطيم فيها وهي اللي ما تعني له شي ,,

نواف بصوت عالي شوي : وين يا مدام ,,

جازي وهي تحاول ما تشوفه : فهده في المستشفى وبروح ازورها ,, لبست عبايتها ,, وللحين تبي تلبس طرحتها ,, كمل نواف وهو يقول :

هي وكاله بدون بواب ,, ليش ما قلتي قبل تروحين ,,

جازي وهي تبي تقوله كلاام واااجد بس اختنقت فيه ,, طلعت بصعوبه : يهمك تعرف وين بروح وانا ما اعني لك شي ,,

نواف : يهمني اكيد ,, مو عشانك عشان نفسي ,, لكنه ما تركه لها فرصه للتفكير : وش فيها فهده ,,,

جازي : عملية زايده ,, الحين ممكن ارووح

نواف وهو يبي يطفشها اكثر : ايييي بس انا اللي بوصلك يالله ,, خذت جازي نقابها ولبسته وطلعت معاه للسياره وهم كل واحد مشحون على الثاني ,, وصلها لباب المستشفى وتحرك لقصر ابوه مشتاق يقعد معهم شوي ,, في الطريق اتصل سعد على نواف اللي صار له فتره ما سمع صوته : سعد وهو بطريقته اللي يحب يعاتب بها نواف : اللي ماخذ عقلك يتهنا به ,, وووين ذا كله عشان البيت الجديد والا علاقه جديده ,,

نواف : امااا عاد اشوفك مقطع الاتصالات ,, وينك فيه انت بعد ,, واي علاقه الله يرحم والدايك ,,,كلها طفش بطفش ,, تدري عاد عبير اليوم متصله على اهلي ومسويه فيها شي اني بتزوجها ومدري وشو بعد

سعد : يالله تعينك وش طلعها ذا الحيه عقب ما اندفنت ,,,

نوااف : انا ادري لااا وتقول مثل ما قدرت مشاعل على سعد بقدر عليك ,,

سعد وقلبه يدف شوي : وشووو

نواف : اتركنا منها ذا العله ,, الا تعال وش سالفة فهده في المستشفى وذا الزايده متى صارت لها ,,

سعد وهو يوقف وقلبه يدق اسرع : فهده تعبانه ..؟؟

نواف : ليه انت ما تدري الحين نزلت جازي عندها في المشتشفى ,,

سعد وهو يسكر الجوال : اوكي باااي ,,



***

دخلت الجازي غرفة فهده وهي مستويه من التعب والارهاق وغير ذا الضعف اللي باااين في حالها ,,

ما قدرت جازي تمسك دمعتها اللي نزلت حزن على فهده ,, طالعتها فهده بحزن اكثر وكنها تقول الحقيني يا جزوووي بموت ,,

قامت عاليه تصب الشاي لهم في اكواب ,, ورتبت في الصينيه مناديل التقديم ,, لكن جوالها اللي يرن قطع عليهم وتركت اللي في يدها وراحت ترد على نور اللي ظلت مع عاليه على الجوال نص ساعه وكل وحده تعطي الثانيه موجز عن الاخبار ,,في اثناء ذلك قدرت جاازي تطلع من فهده شويه من اللي في نفسها ,,وبدون تفصيل انها زعلانه مع سعد وصار لهم شهرين اقل او اكثر بشوي زعلانين ,,

عرفت جازي ان محد مرتاح بحياته واذا صفى لك يوم شان لك ثاني والايام عبر ,,

جااازي : حبيبتي ,, لا تتكدرين ولا شي ,, مصيركم ترضون على بعض ,, وهي تحاول تكلم نفسها بعد وتعطيها داافع انه ممكن هي ونواف تتغير حياتهم للأحسن ,,

ارسل لها نواف مسج : (( متى بغيتي تطلعين ارسلي مسج ))

احيانا احسه حنون وكله رقه واحيانا لا مبالي ولا يدري عن شي ,, متى بتتصلح احوالنا يا ربي ,, مو حااله ذي ,,

جلست ساعتين عند فهده وبعده ارسلت له يجي ,, شوي الا هو يدق علي انزلي ,, للحين موقف الصباح مأثر فيني ,,

دخلت السياره المكيفه ,, خذيت نفس وريحة الجلد مختلطه بريحة سجاير وعطر ,, ادري انه يدخن بس نادر انه يدخن في البيت ما يبي فيصل يشوفه ,, يمكن في غرفته ,, لكن ريحته داايم مختلطه مع ريحة الدخان المعروفه ,,

تنهدت وانا اقعد في الكرسي ,, وعيني على اللي قدامي بالطريق ,, حطيت يدي في حجري ,, وظليت ساكته ,, لكن صرت اشوف الطريق مو طريق البيت ,, خفت لا يكون يبي يوديني عند اهلي زعلان ولا شي ,,

ما بغيت احكي ,, خله يوديني المكان اللي يبي ,, اهلي ,, يفتك مني ,, اي مكان ,, براحته ,, انا في ذمته واللي بيصير لي عليه هووو ,,

تكلم بهدوووء : وش رايك نتمشى شوي ,,

جازي وهي تبين له هدوئها : بكيفك عاادي

نواف : بكيفي بسوي اللي ابيه بالحالي ,, انا اقولك وش رايك ,, ترى لا تكونين سلبيه اذا سئلتك ,, ردي علي ايه او لا ,,

جازي وهي تشوف انها بزر : طيب ودي ,, تنفست برااحه شوي وطالعت الطريق المظلم شوي ,, كنهم مشوا على الطريق السريع

شغل نواف اذاعة الاف ام وبرامجها الشغاله على الهواء ,, وكلهم مستمعين ويحاولون يسحبوون اللي في نفسهم ,, ظل نواف يراقبها وهو يشعر انها مو زوجته بس الا كل مشاعر الدنيا الحلوه تترجمت في قلبه هالحين ,, رق عليها فجأه وشاف انهم متضادين ما يلتقون وذا الشي لازم يتغير ,, مراات يقرب منها والاكثر يبعد منها ,, شعوره تجاهها غرريب ,, انجذااب ,, رغبه ,, الفه احيانا ,, لكن في دبي صار شي ثاني ,, صار قلبه معها يدق ,, واذا غابت من عينه يحاول يطمن نفسه انها قريبه ,, ماظنيت اني ممكن احب ثاني ,, وم متأكد اذا هو حب ,, لكن الاكيد راح يبين لي قرريب ,, حاولت اجس نبضها بعد اليوم الصبح ,, اكيد اني جرحتها ,, حطيت يدي اليمين على يدها المضمومه اللي في حضنها ,,, ولمست دفئها بس باين توترها لما سحبتها بسرعه ,, طالعتها وهي تحاول تلتفت للجهه الثانيه ,, ناديتها بصوت فيه شي من العتاب : ليه تهربين مني ,,

جاازي وهي تحاول تضبط نفسها السريع : لاا عادي ,, ركز على الطريق يا عمر,,ووسكتت بسرعه ما توقعت تطلع منها كلمة دلع له ,,

نواف : عمري ,, معقول انا عمرك وهي يطالعها ويسووق بهدوء ,,

جازي : اذا صار فيه حب بين اثنين بيكونون كل شي لبعض ,, بس حنااا لسى وهي عاجزه تطلع الكلمات الباقيه ,,

نواف : بس حنااا وشو كملي ,,

جازي وهي ملتزمه الصمت ,, وكمل نواف : بس حنا ما نحب بعض صح ,,

بغت جازي تموت ليه يفهم غلط وليه يتعمد يقول الكلام الغلط وليه هي تتركه يقول اللي يبي ,,

جازي : اذا انت فاهمها كذا براحتك ,,

نواف : ممكن اعرف انتي كيف فاهمتها ,,

جاازي : ممكن نرجع للبيت ,,, وركز نواف على الطريق وهو يقولها ابشري ,,,,



*****

نزل سعد للرسيبشن وهو يحاول يشوف اقرب طريقه توصله للرياض بسرعه ولو من الليله ,, صار يدعي على مشاعل اللي قدرت بكيدها تخرب عليه فتره كان ممكن تكون احلى فتره في حياته ,, لكن هو وفهده ارتكبوا نفس الخطا وخذتهم العزة بالاثم ,, ولا حاولوا يفهمون بعض ,, اتصل على نواف بس ما رد عليه ,, وهو يهوجس ومو مع موظفة الاستقبال ,, دقت له يدها على طاولة الرسبيشن عشان ينتبه

: مستر سعد : مستر سعد ,, سعد وهو يرد عليها : هاااا ان شالله حصلتي ,, وتفاهمت معه انه فيه رحله راح تطلع بعد ساعتين وتصل على الفجر ,, وبدون تردد قرر انه يطلع للرياض كم يوم ,, يشوف فهده وبعدها يرجع لاهله ,,,

رجع ثاني وخذ شنطة يده بعد ما غير ملابسه ,, لبس له بنطلون جينز مع قميص قطن وجاكيت من الشمواه البني ,, قال لامه وطلع للمطار وهو يعد الثواني عشان يوصل ,, مافارق خيالها عيونه ,, وكل ما تذكر وش راح يقول لها حس بتوتر رهيب وخفق قلبه لها ,,

طول وقت الرحله وهو يراقب ساعته ,, كل ما مسك مجله رماها ,, حاول ينشغل بفيلم ما امداه يشوف ربع ساعه منه الا يقفله ويحاول يتحرك بالطايره شوي ,, قلبه عندها وخايف عليها ,, حس بشووق رهيب لها وين كان متخبي مادرى ,, اللي يعرفه انهم مقصرين في حق بعض ,, مرت الرحله بسلاام ونزل في المطار ومنه على المستشفى على طول ,, اتصل على السواق اللي كان ينتظره في المطار

وطلع معه ,, حاول يرتب له جمله يدخل عليها بها لانه خايف من ردة فعلها ,, خاف تكون زعلانه وما تبيه ومصره على الطلاق ,, اللي يعرفه هالحين انه متحسف على الوقت اللي ضاع من يديهم ,,

وصل للمستشفى بدري وبعد ما استفسر من رقم الغرفه ,, طلع بدون ما يكلمها ,, اكيد راح تكون نايمه ذا الوقت ,, بنتظرها لين تصحى ,, اهم شي اشوفها ,, كل ما مر على احد يشوف في عيونهم كلمات الاعجاب بشكله ,, لدرجة انه في الرسيبشن سئلته الموظفه هل المريضه زوجتك ولما رد عليها بنعم شاف نظرات الخيبه في عيونها ,,,

اول ما قربت رجله للباب ,, تردد انه يطقه وتكون نايمه ويزعجها ,, فدخل بهدوووء وشاف جسم ممد على السرير ,, لكنه جسم نحييييل ,, كانت لافه جنبها للجهه الثانيه ,, وشعرها على مخدتها وراها ,,شاف الشغاله نايمه على الكنبه ,, ومتلحفه ,, سحب الستاره اللي حول المريضه بهدووء ومشى للجهه الثانيه يبي يشوف وجهها ,, ارتاع من ضعفها ,, شاف ملامحها النايمه والتعب والمرض باين في شكلها رموشها الطويله فيها دمعه واقفه ,, لاتكون تصيح قبل تنام ولا تشوف حلم مب زين ,, ضغط على رمشها بحنان وهو يمشي بصبعه على رمشها وابتلت بدمعتها خذت نفس ,,, وصارت تشهق وهي مغمضه عينها مدت يدها تمسك يديه اللي لسى باقي عند خدها وهي تحطها عند شفايفها وهي تبوسها ,, ضمها سعد وهو يحاول يحتوي كل مشاعرها المخنوقه ويمسح على شعرها وهو يحاول يهمس لها بكلمات في داخله ,, سعد : بس ياحبيبتي انا معك ,, لا تصيحين ,, قلبي ,, لكن صياحها ,, حسسه انها صحيح مالها احد الا هوو ,, رفع وجهه المدفون في شعرها وهو يحاول يشوف عيونها لكنها مسكرته بقووه ,,

سعد : حبيبتي ممكن تشوفيني ,, فتحت عيونها المليانه دمووع وهي تتكلم : شكلي يروع ارجوك لا تطالعني ,, ليه ما قلت لي انك بتجي ,,

سعد : ااااه وش اقولك انا سمعت انك هنااا من كم ساعه وعلى طول للمطار ,, وش صار عليك يا قلبي ,, ليه نحفتي كذا ما تاكلين ,,,

مارفعت فهده عيونها ,,بس تكلمت وهي تمسك الشرشف بيديها : يعني لو ما سمعت اني تعبت ماكان نويت تجي او تكلم ,,

سعد : بليييز فهده سكري الموضوع ,, حنا فيه شي اهم الحين صحتك يا قلبي ,, متى صارت العمليه وشلون تعبتي ابي اعرف كل شي ,,

شرحت له فهده وش صار بالتفصيل وكيف بدى الالم ,, وانتهت عند شعورها بالضعف بعد العمليه ,,

ظل سعد يمسح شعرها ويحرك غرتها على فوق ,, ويحاول يتقرب لها بطريقه حنونه ,, وهو من دااخل عارف انه ما كان يحلم يقرب منها كذا لو في ظروف ثانيه ,, لان فهده ما تحب ذا الشي ,, وودها كل ذا المشاعر بعد زواجهم احسن ,,

قطعت عليهم الممرضه كل شوي تسوي لها قياس الحراره والضغط ,, ووصلت الجازي اللي ما توقعت تحصل سعد موجود مررره ,,

استأذن سعد منها وهمس لها انه بيزورها بالليل اذا هي موافقه ,, لكن فهده ما ترددت انها تعطيه موافقتها اذا مشوا البنات من عندها ,,

استانست جازي وهي تشوف اشراقة فهده ولو شي بسيط ,, وحاولت تساعدها في طريقه كويسه تتفاهم مع سعد عشانها بالنسبه لموضوعهم المتأزم بينهم ,,,



****

وصلت عاليه لبيت اهلها تسلم على نور وماجد ,, بعد مادخلت للفيلا لقت امها وابوها جالسين في الصالة يتقهووون ,, قعدت بعد ما سكرت عبايتها وهي تسئل امها عن العرسان ,, بس اجابة امها ما ريحتها ,, (( واحنا شفنااهم من خذت ماجد وهو ما صار زي اول ,, لا اتصال ولا جلسه زينه بس عاليه قطعت عليها بسرعه : يمه الله يهديك وش ذا الكلام ,, نور توها واصله امس من شهر العسل ,, بعدين وش تنتظرين اصلا انتي عارفه ماجد وروتينه ,, خليه على راحته معاها ,, كلها كم يوم وتشوفين بنفسك انه ما راح يقعد معها اصلا ,, هو شغل والا شركه والا مجلس ,, الله يسامحك يمه لا تخلين الشيطان يشتغل عليك ,,,

للحين توها تسكر فمها شافت ماجد ينزل من الدرج وهو يضحك لها اول ما شافها : هلا والله بأختي الغاليه ,,وش اخبارك يالغلااا ,,

كرت عليه عاليه اخبار العايله كلها وفي اثناء ذلك وصل مشاري وزوجته نوف ,, ارسل ماجد مسج لنور (( اخوي مشاري واهله هنااا ,, البسي نقابك وتعالي )),,,نور اللي كانت في الرتوش الاخيره ,, خلصت غرفتها وترتيبها ’’وتعطرت بعد ما خذت لها شاور بارد ,,

لبست شرشف الصلاة وخذت نقابها ونزلت تحت وهي تحس بالتقيد ,,

اول ما نزلت لقت خالتها والبنات ,, وماجد دخل مع اخوه وابوه في المجلس ,, حاولت نوف تبين لهم انها اهليه وراعية المكان بما انها خالتها ,, وانها اقرب لها من نور ,, نور بأحساسها الذكي عارفه انهم ما راح يسوون شي ,,بس يتميلحوون لبعض,, وخصوصا انهم ما عندهم الا انفسهم //,,,ظلت نور تسولف معهم لحد ما اتصل فيها : قلبي سوي لي شااي مضبووط ,,

قامت تبي المطبخ لكن صوت خالتها كان اسرع وبحده : وين يا حبيبتي بأستهزاء شوي ,,

نور : بصلح لماجد شاهي ,,

ام ماجد : استريحي حنا بنصلحه وبنرسل عليه ,,,, قاطعتها نور : ما عليك يمه خليك قاعده ,,وقامت متجهه للمطبخ التحضيري ,,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}87        05-05-2009, 07:54 AM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



(((تااااابع الجزء الخامس عشر )))



ماقاومت نور رغبتها انها تصلح الشاي لزوجها ,, لكن خالتها ام ماجد بينت لها انها الكل في الكل هنا ,, وعندها شغالات بيصلحون كل شي ,, نور بدبلوماسيتها ,, قدرت انها تفرض نفسها برقي فكلمت خالتها برقه : خلي عنك ياخالتي ما تقومين وانا موجوده ,, مشت نور للمطبخ وهي تحس برجفتها ,, مع انه شي مسلم به وعادي انها تخدم زوجها ,, لكن ام ماجد فيها نزعة تملك لعيالها ,,,

دخلت المطبخ وهي تحاول تحفظ كل شي فيه ,, اماكن الكاسات والشاي ,, حاولت تخزن كل شي عينها تمر عليه ,, لقت الشغاله العجوز اللي من زمان عندهم ,, جودي بسهوله علمت نور عن نظامهم اليومي ,, ورنت في بالها ,, الجمله الماثوره عندهم بابا ماجد في مجلس كل يوم ,, يزيدون ويعيدون فيها ,, تذكرت انه خبرها عن مجلسه اليومي وربعه ,, بس شكلهم طفشانين من سالفة المجلس ,, ما ينلامون اذا يومي ,,

جات ام ماجد وهي تلقي اوامر عليهم ,, صلحتوا عشاء حق المجلس بالليل ,, كبسه وخفايف ,, ارسلتوا السواق يجيب مقاضي ,, وانتي ياجودي وين كيكة التمر ماخلصت ,, نور اللي واقفه تشوف المشهد بالكامل ,, ماعرفت متى تبتدي تمسك بزمام الامور اللي تخص زوجها ,,صبت الشاي في الابريق ورتبت الكاسات ,, وعطته الشغاله وام ماجد تشوفها ,,

نور : خالتي اسوي شي ,, تبين مساعده ,,

ام ماجد : لا تعبين حالك ,, مجلس ماجد مفتوح يومي واذا بتقعدين تصلحين كل يوم شي بتتعبين ,, بعدين هما عارفين الشغل ,,

نور : انا ماعندي شغل يا خالتي على الاقل بصلح لهم حلووو ,,

ام ماجد : براحتك يا حبيبتي ,, طلعت ام ماجد من المطبخ وراحت للصاله عند البنات ,, وهي مستغربه من تصرف نور بنت العز اللي ماعندها اي مشكله تدخل المطبخ ,, ولا سوت نفس بنات ذا الزمان على قولتها اللي دلوعات وشايفين حالهم على الفاضي وهالشي كبرها في عينها ,, قارنت بينها وبين نوف زوجة مشاري بنت اخوها ولحمها ودمها ومع ذلك ماقد حاولت تتودد لام ماجد وتساعدها بشي ,,

شافت نور المطبخ وفتحت الثلاجه وحاولت من الموجود تسوي لهم كيكة البسكويت ,, مع الكريما ,, وفي بالها اشياء كثيره تبي تسويها لماجد مستقبلا ,,,





بعد انتهاء الزيارة في المستشفى قدر سعد انه يدخل بطريقته الخاصه ,, يبي يعرف وش ردة فعل فهده تجاه بوكيه الورد اللي ارسله بعد المغرب ,,

حاول يختار الوان بنفسجيه وورديه تناسب البنات ,, وكتب لها كرت كله كلمات حب وحطه في مظروف واكتفى بكلمة خاااص فهده عشان محد يتجرأ ويفتحه ,, وصل لغرفتها بعد ما ارسل لها مسج (( عندك احد ,, ولما ردت عليه بالنفي ,, اتجه للغرفه ,, ماسك بيده هديه صغيره مغلفه لها ,, وطق الباب ودخل ,,

سعد وعينه على فهده اللي شاف الفرق عن اليوم الصباح : لاااااااا وش ذا الزين يا قلبي ,, ايييييه الحين عجبتيني ,,

حاولت فهده تحط بلاشر وجلوس وتغير بشعرها شوي قبل يجي على الاقل يعطيها حيويه شوي ,,,

فهده : واللي يسلمك عاااد لاتحرجني ,,

سعد : ااااخ منك انتي يتمنعن وهن الراغبات ,,, لا تقولين ما تحبون المدح ما اصدق ,,,

فهده بدلع : سععععد ,,,,

سعد : قلب سعد وعيونه آمري تدللي وش بغيتي ,,,

ماقدرت فهده على ذا كله ,,, هي تشوف من اول ان سعد احسن منها وقادر يطلع مشاعره لها لكن هي تستحي ,, على انها بتموت تبين له ,,

فهده : الله لا يحرمني منك يا عمري ,,

قرب سعد وباس جبينها ,, وهو يطالع في المكان : وين شغالتك ,,

فهده : ارسلتها تتعشى بتجي بعد شوي ,,

سعد : يعني اخذ راحتي معك ,,

فهده وهي تطالعه بحذر : لا لا سعد لو سمحت حنا بمستشفى ,, ضحك سعد بقووووه لدرجة ان صوته ممكن يطلع برى ,,

سعد وهو يكمل : يا حبي لك انتي ,, تدرين وش يعجبني فيك قلتها لك وبقولها للمره المليون ,, حياااااك يعجبني ,,

ضحكت فهده بحياء وغمازاتها على جنب مضفيه عليها شكل حلووو ودخلوووا في جوو سوالف راااايق عن حياتهم المستقبليه ,,,





بعد مرور اسبوع وجازي قاعده في جلستها اليوميه واشعة الشمس منوره المكان ,, دخل عليها نواف وهو دوووبه صاحي من النوم ,

مو عوايده ابد بس يمكن فيه شي ,, شافت جازي اختلاف في وجهه ولونه احمر ,, تكلم بصوت تعباان : عندك اي شي للحراره ,,

فزيت من مكاني ,, وقربت جنبه وانا المس جبينه ,, يطبخ ,, يووووو وشفيك نواف صابر ليه ما قلت من بدري ,,

نواف وهو مكسل ,, حسيت بها الفجر بس عجزت اجي لك ,, لكن صحتني الحمى من شوي ما قدرت عليها ,,

طلبت منه جازي يقعد على الكنبه وراحت تجيب الدواء ,, وطلبت من الشغاله تجيب لها كمادة مويه بااارده ,,

رجعت تبي تعطيه الدواء ماحصلته طلعت تشوفه في جناحه ,, نادر ونادر جدا انها تدخله ,, يمكن اول مره نزلوا البيت شافت اثاثه مرره ,, بالعاده ماما عتيقه هي المسئوله عن جناحه وترتيبه ,, دخلت وبرودة المكيف في المكان ,, دارت عيونها في جناحه ,, رااقي بس حست ان لمسة الانثى هي اللي ناقصه وذا الشي ارضى غرورها ,, شافته متلحف وحزنت عليه ,, قربت جنبه وهي تكلمه بحنان : نواف قم خذ الدواء ,, استعدل لها بجلسته وخذ الدواء ,, وبعدها صارت تكمد جبينه بالفوطه البارده ,, بعد شوي ما توقعته يسوي الحركه ذي قدامها وفصخ فانيلته يبي يتبرد ,, كانت تبي تحط الفوطه على جبينه بس صدت بسرعه وهي تحاول ما تشوفه ,, لكن يد نواف على الفوطه البارده خلتها تكمل اللي بدت فيها ,, ظلت ساعه ثانيه وهي تكمده لحد ماناام ولا صار يحس بشي ,, على الظهر راحت الحراره واستغربت جازي سببها ,, لكن نواف اكد انها من بركة السباحه بالنادي ,, لأنها مكيفه وشكله خذ برد ,,

مرت يومين كامله وجازي ما تقعد في جناحها ابد ,, وعلى طول عند راسه بالدواء والشوربه الدافيه ,, على الكمادات ,, والحوامض اللي تقوي مناعته يعني مااااقصرت بالدقيقه عنده ,, ولاول مرره يحس نواف ان فيه احد مهتم له ,, وبدون شعور همس لها : ياليتني مرضت من زمااان ,,


جااازي : اسم الله عليك وش ذا الكلام ,,,

نواف وهو ينظر لها بأعجاب : ايييييه عشان تطلعين الاهتمام ذا من اول ,, قامت جاازي وهي تشيل المويه والفوط ,,, بدون ما تطالع فيه ,,

طيب المفروض وقت نومتك الحين ,, يالله تصبح على خير ,, قعد نواف يراقب الباب بعد ما سكرته وهو يفكر فيها ,, وش كثر حنونه وش كثر اهتمام ,, وش كثر ذووق بتعاملها البنت ذي بتاكل عقلي ,, شكلي خلاص بخربها معها ,, انا مستحيل اخليها تهملني مره ثانيه ,,

قامت الجازي كعادتها الصبح بدري ,, ولبست بنطلون لينن ابيض ,, ومعاه توب اخضر فاتح علاق ,, وفوقه قميص لينن ابيض كت قصير للخصر ومخصر على الجسم ,, رفعت شعرها فوق ونزلت الباقي على كتفها وخصرها ,, تعطرت ,, وجهزت فطور نواف وجابته له ,, نزلت الصينيه على الطاوله في مجلسه الخاص ,, ودخلت بهدووء غرفته المظلمه ,, اليومين اللي راحوا كانت تدخل بهدوء وتفتح الستاره شوي وتعطيه الدواء ,, بس هو من البارح مافيه شي ,, فقررت انه يصحى ويتحرك بدل جلسة السرير ,,

للحين يدها على الستاره سمعته ينادي بصراخ شوي : جاازي الحقي علي ,, خافت لايكون فيه شي وبسرعه جت جنبه وهي تفتح نور الاباجوره ,, نواف قلبي وشفيك ,, ما ترك لها فرصه حتى تكمل جملتها وسحبها جنبه ,,

الظاهر ان المرض كشف لهم مشاعرهم المخزونه تجاه بعض ,, لان الكلمه اللي ترن في اذن الجازي كل شوي ياحبيبتي ,,

بعد فتره من الوقت ما تدري كم الساعه شافت نفسها في سريره قامت من المخده وهي تصرخ لان ماله اثر ابد ,, تذكرت بنتها وولدها وينهم الحين واكيد يدورون عليها ,, واااااااي حست بنداء الامومه وانها مقصره معهم ,, تبي تعرف الوقت وفي الاخير شافت ساعة نواف عند التسريحه ,, كانت تأشر على 2 الظهر ,, صحيح مو صاحيه ذا كله نووم ,,, وين حضرته راح وتركني ما صحاني ,, تفشلت من عمرها ,, هذا شعورها اذا اختلت به مالها وجه تشوفه اللي يقول مسويه منكر ,, المشكله ما تدري هو في الجناح هو برى البيت ,, شلون بتمر قدامه ,, حاولت تلبس لبسها بسرعه وترتب شعرها ,,طالعت نفسها في المرايه ,, يا حيه شوي الشكل صحيح متخربط بس يالله مشي يا جازي ,,

اول ما طلعت من الغرفه ,, لقته يطالع بالتلفزيون وقدامه صينية شاي ,, لمحها وهي جاايه وبدون شعور قام لها ومسكها من يدينها وهو يقربها له اكثر : مسح خدها وهو يطلب منها تجي تشرب شاي معه ,,

جاازي بخجل اكثر : نواف انا ما شفت عيالي من الصبح اعذرني ,, ماتركها تكمل ,, ورفع وجهها وركز على عيونها : امي وصت عليهم وراحوا مع امي عتيقه يتغدون هنااك ,,,

جااازي بعجز : لاااا وش تقول خالتي الحين ,,

نواف وهو يهمس لها : بتقول ما قصرت اتركوها ترتاح شوووي ,,

قعدت على الكنبه وهي تتحاشى تشوفه ,, وهو بياكلها بعيونه كنه اول مره يشوفها ,, قرب لها كاسة الشاي ومسكتها بيدين ترتجف شوي وخذت شوي من شعرها ورجعته ورى اذنها عشان تحاول تكون ريلاكس شوي وعنده ثقه بنفسها ,,

هي عارفه نواف يحب يحرجها بالكلام ,, والمشكله انه قدر يطلع منها كلااام كثييير ,, لكن الحين وين بتروح منه ,, اكيد بيمسك عليها كل شوي ,,

نواف وهو يطالعها : مادريت اني قلبك الا من شوي ,,, رجعت جازي الكاس وهي تحط يدينها على وجهها تخفي احراجها : نواف ارجووك ممكن ما تذكرني ,,

نواف وهو يبتسم : تدرين اننا نكابر ومن زماان بعد ,, انا كنت حاس اني اعني لك شي بس مو متأكد مرره وقلت بيجي اليوم اللي بعرف فيها ,, لكن طيحتي ذي بينت لي وش كثر اعني لك ,,

جازي بدون مقدمات : طيب وانا وش اعني لك ,,,

قام نواف من الكرسي وقعد معها في كرسيها على جنب وهو يحط يديه على كتف الكرسي ويحرك شعرها كل شوي : اكيد عرفتي وش تعنين لي لف وجهها عشان تواجهه وهو ينظر لها بحب : انتي تعنين لي كثيييير حتى لو انكرت ,, تدرين انك ما تفارقين تفكيري الفتره اللي رااحت ,, من طلعنا للفيلا واحتكاكي بك كل يوم يزيد من قناعتي باهميتك عندي ,, بس انتي الله يهديك تصديني وما تبين تدخلين معي في اي مجااال ,,

جاازي : لا تلومني معاملتك معي اجبرتني اتصرف كذاا ,, نواف وهو يسكر فمها بيده برقه زاايده ,,

حبيبتي تكفين سكري الموضوع ترااه يجيب الهم ,, ضحكت شوي من كلمته لكن نواف اللي ما خلى طريقته معاها شالها بخفه بين يديه وهو يقول لها : بتجننيني يا بنت ,,,





في الاسبوع اللي مر كله عرفت نور نظام ماجد ,, وحبها اللي كل يوم يكبر في قليبها عطاها اندفاع كبير انها تتخطى كل صعوبه مع اي شي يواجهها ,, بسهوله كبيره صارت ام ماجد في صفها ,, والسبب بسيط ,, صارت كل يوم اول ما تقوم ويطلع ماجد للشغل ,, تنزل عندها الضحى لما يجونها الحريم وتساعدها في تضيفهم وتجاريهم بالسوالف وحركات الحريم المعتاده ,, من اكتساب خبراات وخدمة ام ماجد برووح مخلصه سببها حب ماجد ,, وكذا مرره ساعدتها في افكار لصديقاتها عندهم واجب وطلعت لها كذا فكره تخدم ام ماجد ,, يعني نقدر نقول صارت قريبه منها وهي اللي كانت ممكن تجعل بينهم حاجز طبيعي بسبب مكانتها ,,

الشي اللي ممكن انه صار يضيق على نور جلسة المجلس ,, ماا يدخل ماجد الا الساعه 12 الى 1 وهو داايخ واذا عبرت له عن احتجاجها قال لها ذولا ربعي اطردهم يعني ,, صار عندها وقت طويل في المساء وهي بالحالها لان ام ماجد وابوه ينامون بدري ,, وما يبقى في البيت الا سعود اللي ما تدري عنه ,, ومشاري وزوجته وعاليه يجون كل اربعاء ,,

مشكلة ماجد انه حكر وكذا مره بغت تطلع للسوق تقضي اغراض ورفض الا يوديها هو ,, مااجد حس بذا الشي ,, لكن هذا روتينه وما يقدر يغيره حاليا ,,

اليوم حست بزهق كبير صار لهم فتره من وصلوا من السفر ما زارت اهلها الا مره ,, وغيره ما طلعت من البيت ,, وصار المطبخ هو اهتمامها ,, طبعا ماجد رافض انها تشتغل نهائي ,, فما عندها اي شي تسويه ,, الا انها تبدع له اطباق للمجلس ,, ما توقعت نور ابدا انها راح تكون كذاا وكانت تشوف في يوم من الايام انها مستحيل تطبخ وتدخل المطبخ من الخدم والحشم الموجودين ,, لكن سبحان مغير الاحوال ,, اتصلت على ماجد في الشغل وطلبته انهم يطلعون اذا جاء يتغدون براا ,, وبعدها يطلعون للمملكه يتسوقون ,, اول ما قال لها ماجد ابشري ,, نطت من مكانها وقعدت تتعدل وتغير لبسها ,, تكشخت بالشكل اللي تشوفه مناسب لماجد ,, وجهزت نقابها وشنطتها ,, وخذت شرشفها وطلعت لام ماجد تعطيها خبر ,, اول ماعرفت انهم بيطلعون رفعت يدينها وطلبت لهم ان الله يحفظهم ويستر عليهم ,,

وصل ماجد من الشغل وقعد مع اهله شوي وبعدها طلع مع نور ,, وهو وده انه يخفف عنها الضغط شوي ,, عارف ان جلسة البيت ممله شوي ,, والبنات الفتره ذي مشغولين عنها ,, فحب انه ما يردها في طلبها ,,

دخلوا تغدوا في مطعم ايطالي في التحليه وقعدوا يسولفون في اشياء كثييره ومنها اهتمام نور بأمه

ماجد : انتي ما تدرين وش كثر يفرحني ذا الشي ,, نور انتي عارفه اننا مصيرنا نطلع لبيت بالحالنا ,, انتي قادره وبجداره تتركين عند امي فكره راااقيه عنك لا خلا منك يا قلبي ,,

انبسطت نور على كلام ماجد واللي عطاها دفعه اكبر تبذل جهدها معه اكثر واكثر ,,,

بعد ما خلصوا الغداء طلعوا للملكة يتمشون فدخلت نور محل ملابس جاهزه ,, دارت فيه شوي وعجبها فستان لما شافه مااجد ابدى اعجابه به ,, تمشت شوي ثاني وقررت تشتريه ,, فلما وصلت للكاشير طلعت محفظتها وهي تطلع الكرت منها ,, مد ماجد كرته للموظف وهو يقوله حاسب بسرعه لو سمحت ,, نور عرفت انه صار فيه شي ,, هل عشان الكرت حقها ويعني ,, هو لازم يعرف انا عندي حساب مفتوح من ابوي وما راح احرم نفسي ما اتمتع بفلوسي ,, رجعت محفظتها للشنطه ولف الموظف الفستان ,, ومسك ماجد الكيس وطلعوا من المحل وهما ساكتين ,, حست بأنكسار شوي في قلبها وخصوصا انه ما حكى معها لكنه بين لها انه طفشاان : تبين شي ثاني والا نروح ,,

نور : سلامتك ,, طول الطريق وهما ساكتين ,, ووكل شوي يتنهد ماجد بقوووه ,, خافت تحكي والا تقول شي ويطلع غيظه فيها ,, هي للحين ما شافت الوجه ذا فيه بس عاليه قد هددتها عن شخصيته القويه ,,

اول ما وصلوا للبيت وطلعوا لغرفتهم فتح ازرار ثوبه ورمى شماغه على الكنبه ,, وقعد وهو ناوي يطلع اللي في قلبه ,, شافها تشيل النقاب والطرحه ,, وللحين ما نزلت عبايتها سمعته يشدد على كل حرف يقوله : اذا مره ثانيه استخدمتي الكرت اللي عندك ما راح يحصل خير فاهمه ,,


نور : ممكن اعرف وش السبب ,, الظاهر ان الجمله ذي قصمت ظهر البعير ,, كان متوقع انه تقول ان شالله حاضر ولا يهمك ,,

مااجد : اللي اقوله تنفذينه وبس وبدون مناقشه فاهمه ,,,

نور ما تعودت على الكبت كذا وكل شي بتفااهم : وقفت وفصخت عباتها وهي تعلقها قالت : والله انا لي مصروف من ابوي وما راح احرم نفسي منه ,,

ماجد وهو يقرب منها ويتوعدها : اذا عرفت انك استخدمتيه لا تلومين الا نفسك ,,

نور وهي ماسكه نفسها : ماجد لا تكبر الموضوع وهو ما يسوى ,, ليش ماخذ الموضوع بحساسيه ,,

ماجد : اوووووووووه ,, وش رايك تجين تصرفين علي انا بعد خلاص اذا قلت شي اسمعيه من اول مره عاجبك زين مو عاجبك الباب يوسع جمل ,,,

كانت ماسكه عبايتها بين يديها تبي تعلقها طاحت بدون شعور : وهي تطالعه منصدمه فيه ومن تفكيره ,, وش ذا الكلام وحنا متعاهدين على كل شي ,, هنت عليه يقولي الباب يوسع جمل واحنا مصار لنا شهرين ,, صدت وهي تنزل تاخذ عبياتها وتعلقها ,, ما ردت عليه ,, وتركت لدموعها حرية الكلام بالنيابه عنها ,, وظل هو في مكانه واقف ويراقبها ويحس بتانيب الضمير من الكلمه اللي طلعت في وقت غضب بدون قصد ,, بس شلون اطلعها من فمي ونور ما تستاهل اللي يزعلها ,,

ماجد وهو يحرك يدينه بعجز في الهواء : نور انا ماقصدي اسمحي لي انا كنت ابي .. قطع عليه صوتها وهي تقول : حصل خير عن اذنك ابي اصلي ,, تركته في مكانه ودخلت تتوضا ,, واول ما سكرت الباب قعدت تشاهق وهي تسكر فمها عشان ما يسمعها ,, مستحيل تبين له ضعفها ,,

هذا من اولها يقول لي كذا معقوله ما يقدر يتحكم في ملافظه ,, اجل لو بكره يصير شي اكبر من كذا وش بيقول لي ,,

قعد ماجد على الكنبه ينتظرها لحد ما تتطلع لكنها تجاوزت نص ساعه ما طلعت فما بغى يسكر عليها بوجوده وخذ حاله ومشى ,,

لما حست انه صار مو في الغرفه ,, طلعت وخذت لها ملابس ,, تبي تريح جسمها من الهموم اللي فيه ,, اتصلت على جودي ووصتها ترتب للمجلس كل شي هي ما راح تقدر تنزل ,,

طلعت لها قميص قطن بنص كم وردي باهت ,, دخلت وخذت شاور ,, اول ما خلصت صلت وبعدها دخلت في فراشها تبي تريح مخها شوي من التفكير ,, للحين الساعه 9 ومستحيل يدخل قبل 12 ,, يميدها ترتاح شوي ,, غمضت عينها وهي مسترخيه على مخدتها ,,

عجزت تقوم تسكر النور فتحت عينها في السقف وخذت نفس رفعت يديها اليسار على مخدتها وهي ترفع غرتها من جبهتها وتحاول تغمض ,, شافت الباب ينفتح وماجد يدخل بهدوء ,, ما بغت ترفع جسمها وتقوم طالعته بعيونها ,, ورجعت تراقب السقف عشان ما تشوفه ,, قرب جنبها على السرير وقعد على حرفه وهو يمسح يدها اليمين من بطن اليد ويرتفع شوي بحركات دائريه لحد نهاية الذراع وهو يكتب على يدينها احبك ويرجع يكتبها احبك وكل مره يوقف عند حرف الكاف يرجع يكتب احبك وهو عينه عليها ,, شاف دموعها تنزل على خدها فمسحها بيدينه ورجع يكتب على يديها وهو يتكلم بصوت مرتفع احبك وكتبها ثاني وحكى بها احبك احبك احبك ,,, فتحت نور يدينها له وضمها بقوووه لصدرها وهو يهمس لها احبك يا حبيبتي ,,, ساااامحيني وربي ما قصدت اي كلمه ,, ارجوووك والله ما قصدت شي طلبتك تسامحيني ,,, انتي تاج رااسي يا اميرة قلبي ,, يا دنيتي ,,,

حس ماجد بتانيب الضمير عدل لانها ولا مره توانت عن اخلاصها له سواء بالكلام والا بالفعل معه ومع اهله ,,

مسح دموعها بيديه وحب خشمها بحركه مؤثره وهو يقول لها يا رووح ماجد ,, قام بيسكر النور وهي تقول وربعك في المجلس ,,

ماجد وهو يلوح بغترته على الكنبه : اليوم قلت لهم اعذروني بيكون لنور قلبي فقط ,, ضحكت له وهي تمسح دمعتها وهي تقول له فديتك ,,,,



طلعت فهده من كم يوم وهي جالسه في المجلس مع ابوها وعاليه ,, سالها ابوها ,,

الوليد : متى سافر سعد يا عمري

فهده : البارح يبا ,, بيجيب اهله وبيرجع ما راح يتاخر كلها كم يوم ,,

عاليه : طيب متى اتفقتوا على الزواج ترى مصختوها انتي واياه نبي نفرح بكم قبل يكبر بطني ,,

الوليد وهو يضحك : لهم الشرف انك تحضرين بطنك صغير والا كبير يأم خالد ,,

عاليه وهي محرجه من الوليد : خلاص بتسميه خالد ,,

فهده : يا سلاااااااااام لو تجبين ولد ونسميه خالد بن الوليد ,, شي شي ,,

الوليد : الله يتمم عليك يا ربي اهم شي تقومين بالسلامه ,,

شافت فهده الجوال ,, وحصلت مسج من سعد (( اذا صرتي بالحالك ابي اسمع صوتك ))
استئذنت منهم فهده تبي تروح غرفتها ,, ولما خلى الجوو لوليد ,, جاء يم عاليه وهو يمسح على بطنها وهو يقول : تدرين يا حبي لو تحسين بالسعاده اللي في قلبي انك تفرحين ,, ماهقيت اني في يوم بتزوج والا بيجيني عيال ,, وطالع على صورة زوجته اللي في المجلس الخاص ,,, صحيح انها حبي الاول وام فهده ,, لكنك رفيقة دربي وحبي اللي انولد من جديد ,, عاليه انا ابيك تكونين اكبر من كل الامور ,, ابيك تكونين امنا كلنا ,, ادري ان تجربة زواجك الاول خلتك اكبر من عمرك ,, لكنك بتظلين قلبي الصغير ,, عاليه انا محتاجك معي على طوول ,,

حست عاليه بكل حرف طلع من الوليد ,, من تزوجته وهو يشيلها على كفوف الراااحه ,, وش تبي اكثر من كذااا ,, وعدت الوليد انها بتكون الوفيه ,, وربي يقدرها على سعادته ,,

دخلت فهده غرفته وهي متشوقه تسمع صوت سعد ,, مرضها قربها من سعد الفتره اللي راحت فزارها في المستشفى مرتين ,, واتصل عليها كل يوم لحد ما رجع يجيب امه وخواته ,,بس للحين مضايقها انهم ما فتحوا الموضوع اللي سبب المشكله ,,

ما تدري ليه ياجلون الحكي فيه ,,



اتصلت عليه وصلها صوته وهو يرحب فيها بشووق ,,

سعد : شكلي اول ما ارجع بحجز للزواج وش رايك ,,

فهده : يبي لي شهر على الاقل اتجهز ,,

سعد : شهر كااامل ربي يصبرني بس ,, طيب لازم حفله وش رايك نحجز ونسافر ,,

فهده : من جدك وش تبي العالم يقولون ,,

سعد : خليهم يحكون ,, اهم شي انك معي وبس ,, جاء سعد خط في الجوال ,, ولما شاف المتصل ندى ,, ما رد عليها , ,

وكمل كلامه مع فهده ,, لكن اخته العنود اللي دخلت عليه فجأه وهو يكلم حكت بصوت تبيه يسمعها : ندى تقول كلمها ضروري ,,

سكتت فهده وهي تبي تفسير للي صار ,,

سعد : اجل شهر شهر وهو ناوي يمشي الموضوع ,, عشان ما يصير بينهم تتش جديد ,,

فهده : ومين تطلع ندى ,, حبيبه رقم كم 4 والا 5 بس صوت سعد كان اقوى من اي شي ,,

سعد : انتي لازم تفهمين ,, اني مالي الا حبيبه وحده ,, اذا انتي مصدقه ذا الشي الحمدلله ,, واذا انتي مو مصدقه رااجع لك ,,

فهده وهي تدخل دوامة الشك ثاني : يعني تبي تفهمني ان لك صديقات عادي تكلمهم بس ما تحبهم والا شلوون ,,

سعد : فهده انا لي مااااضي ونسيته ,, وهما ما تركوني لحالي ,, اذا انتي بتتخلين عني وانا شاريك وبايعهم ,, فبراحتك ,, لكن اللي ااكد لك

انهم على الرخص اللي شافوا مني مازالوا يلاحقوني فاااهمه وش يعني ,,

ما جاوبته فهده لانه شكله يساومني ,, فأعتذرت منه انها تعبانه ودها تنام ,, سكرت الجووال وهي الشك يلعب في قلبها ,, وشافت محد راح يساعدها الا الجازي ,,,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}88        05-05-2009, 08:09 AM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



(( الجزء السادس عشر ))



بعد التطورات الأخيره بين الجازي ونواف ,, اقتنعت اخيرا بأقتراح نواف انها تسافر كم يوم معاه ,, خذت العيال وودتهم للقصر بعد صياح من فيصل يبي يروح معاهم بس ماقدر على ابوه ,, اللي اقنعه انه بيشتري له هداياا ,,ووصت عليهم الجوري تشوفهم مع ماما عتيقه ,,

طيارتها بالليل ,, رجعت بعد ما جلست مع ام نواف شوي ودخلت ترتب شنطتها ,, لاول مره من تزوجت نواف تحس ان الحياه بدت تضحك لها ,, رتبت ملابسها وحاولت تأخذ معها كل اللي تشوف انها ممكن تحتاجه ,, بعد مناقشات عديده بينها وبين نواف اتفقوا على خمسة ايام ,, وهي رافضه انها تزيدهم ,, لانها مستحيل تطول عنهم ,,

طلعت لها بنطلون جينز مع قميص قطن لمت شعرها عشان ما يلعوزها بالطياره ,, وحسبت حسابها يكون في شنطة اليد كل اللي ممكن تحتاجه ,, شعورها انها بتكون مع نواف بروحهم تجربه جديده ,, وخصوصا في ظل المشاعر الجديده اللي نمت بينهم ,,

خلصت من جناحها ,, ودخلت لجناح نواف ,, شوفته وهو كاشخ ترد الرووح ,,وقفت متردده انها تدخل ,, نواف وهو يلف عليها : خلصتي ,,

الجازي وهي مترقبه : اييه ,, مسك محفظته وهو يدخلها في جيب البنطلون ,, وكلمها بحناان زااايد : وين عبايتك بنطلع للمطار ,,

مر الوقت بسرعه ,, وما شافت نفسها الا وهي قاعده جنب نواف في الدرجة الاولى ,, قعدت جنب النافذه عشان تتمتع بالمناظر ,, ما عرفت انهم طالعين على باريس الا لما سمعت نداء الركاب وطلعوا للطياره ,, حب نواف انه يسوي لها مفاجأه كلمته وهي تضحك : ما تسوى عاااد نروح باريس لوو رحنا دبي كان احسن ,,

نواف : ما تدرين يمكن تغيرين رايك ونطول شوي ,, التفت وهي تفتح عيونها : نوووو وووي ,,

طلبها نواف انها تلبس شي محتشم وتفصخ العبايه بس ما اقتنعت ابدا ,, وظلت بنقابها ,, اول ما طارت الطياره لاحظت انه في نفس الصف حقهم بنتين سعوديات كلهم رقي وكشخه يطالعون فيهم ,, بس فرررري مررره ,, بنطلون والشعر المجعد طبقااات ,, والمكياج ,, وعينهم على نوااف ,, الظاهر انهم يشوفوني بيئه ,, ما اناسبه ,, طقاق فيهم قلت في خاطري بس من جوووه صرت اغلي ,, اللي عجبني ان نواف مو يمهم ولا التفت فيهم بس هما مخربينها ,, ويتمشون شوي رايحين للمضيفه واذا رجعوا عينهم عليه ,, يا ليل اللي مدري وشوا

عسى ما شر مو ماليه عينكم والا وشوو ارتبكت شوي خفت منهم تمنيت اننا مو في مكان عاام عشان اشيل النقاب ويشوفوني عشان تبرد كبدي لكن البلا حنا في طياره ,,

شكل نواف من طريقته معي انه حس بمشاعري فصار يسولف معي سوالف حلوووه عن حياته ودراسته وربعه لدرجة اني نسيت منهم بالمرررره ,,,





يعني ما بغت تسافر الا لما احتجتها وش ذا الحظ يا ربي ,, مدري وش فيني فاقده اي اهتمام بسعد ,, حليوو وطيب بس تدبست به ,,

انا اللي كنت انصح البنات واصلح من حظوظهم صرت انا المحتاسه بحظي ,, قلبي ياكلني ما اقدر اتخيل انه يعرف حد غيري

قلبي ضعيف ومو تقبله اي شي من الماضي ,, ومن تطلع ندى بنت جديده ,, اللي باط مرارتي ما يبي يصرح لي بأي شي

ولا حتى يعتذر عن اللي صار مسكرها بوجهي ,, انا متاكده انه لولا العمليه انه ما راح يسأل عني ,,, كلت مخي من كثر التفكير ,,

وش اسوي بقلبي يا نااس ,, يا ليته باارد ,ما اتصل ,, هل ينتظرني اتصل عليه ,, المفروض انه يطمني ,, يحسسني اني انا وبس

اااااه يا ربي ,, انا طول عمري احب الخير للناس ,, ساعدني وفرج همي ,,

خذت الجوال ,, دقيت عليه ,, ما بغى يرد علي ,, ضيق علي ذا الاحساس ,, جاني صوته ,, وفيه اصوات حريم يسولفون ,

اعتقد انهم اهله ,,

سعد : نور الجوال ما بغيتي تتصلين ,

فهده وهي تكلم بحذر : المفروض انت اللي تسأل عني ,,,

سعد : اذا انتي على كل مكالمه بتزعلين ,, مدري وش اسوي لك ,,

فهده وهي تحس بضيق : وش قصدك يعني ,, من حقي اعرف من في حياتك

حسيت انه قام والصوت اللي عنده صار بعيد شدد على كل حرف يقوله وبصوت وااطي : فهده واللي يرحم والديك ,, انا شااريك

وحبيتك من قلبي ,, اذا حياتنا بتصير نكد من اولها كذا فبلااها ,,,

فهده وهي تحس بسكين قوويه من طريقته ,, الاكيد انها طفشته بس من حقها تعرف من ندى ومن غير ندى لو ما تدخلوا بحياتهم

وظهروا فجاه راح تعتبره ماضي ,, لكن هذولا شكلهم جزء من حياته ,,,

ردت عليه بصوت حاولت فيه انه ما يفضحها : شوف سعد ترى ما يخفى علي قل صبرك معي ,, براحتك تبي عشر تبي ميه

تبي الف بنت ,, هذا شي راجع لك ,, لكن انت نقزت علي من بين هالبنات ونشبت لي ,, مالك حق تجرحني بعلاقاتك سواء قديم والا جديد ,, سعد وهو يقاطعها : رجعنا لطير ياللي ,, انتي ما تفهمين ,, ترى ذبحتيني ,, ابيك وابيك وابيك عندك مانع ,, بس اذا بتسوين لي فيها محقق كونان ونشبه ,, ريحي بالك وبالي ,, ماقدرت تكمل فهده معه وسكرت الجوال بدون ما تعطيه اي فرصه ,, مع السلامه وطوووووط ,,



ظل سعد شوي يطالع الجوال ,, ما قدر يتحكم في اعصابه ,, يعني راجع عشان خاطرها وشوقي يسبقني ,, ومشاعري فاضحتني ,, وعيوني حكت وعبرت عن كل حرف لها في قلبي ,,ومع ذلك مو راضيه تنسى اني عفتهم كلهم ,, عفت الدنيا وما فيها عشانها ,, ما تدري انها اللي غيرتني ,, الظاهر انك صحيح بزر يا فهده ,, خذ سعد نفس قوووي ورجع لامه وخواته في الحديقه وندى تشاركهم سوالفهم ,,



مسكت فهده الجوال وهي تزيد وتعيد في المسج اللي تبي ترسله لسعد ,, كل ما مسحت كلمه رجعت تكتبها وتمسحها لحد ما تقرر غيرها ,,

في الاخير قررت ترسله الجمله ذي (( اذا تشوفني مو مناسبه لك ,, ما عندي ما نع في الانفصال )) حزنها من نفسها جبرها تكتب شي ما تبيه ,, بس طفشه منها وواضح لها وهي ما عندها استعداد تذل نفسها له عشان حب ,,

ارسلته وهي مخنوقه من الرد اللي بيرسله لها ,, دخلت وتوضت عشان تهيا نفسها لكل جمله بيقولها ,, اول ما طلعت شيكت على المسج وشافت رده (( تدرين اني بربيك من جديد يا البزر ,, انتي حبيبتي فاهمه وش يعني حبيبتي ,, اذ سمعتك ثاني تقولين ننفصل بوريك منهو سعد ,, ))
قعدت على الكرسي وهي تقرا وعيونها امتلت دمووع ,, حبه واااضح ,, ااااه يا فهده ادعسي على ذا الشكوك وافتحي صفحه جديده معه ,,

سعد يحبك يحبك ,, ارتاحت لذا الشي ,, وقامت تصلي ,, بس الجوال قطع عليها لما شافت اسم سعد ما قاومت الرد فتحت الخط بدون ما تحكي وسمعته يكلمها : احبك يا خبله ,, ضحكت شوي وبكيت شوي ,, وصوت انفاسي واضح له ,, ظل معي على الخط لحد ما قال : بنرجع بعد يومين ,, تجهزي اول ما ارجع بحجز اخر الشهر ,, طيب يا حبي ,, ما سمع رد فهده ,, كمل صمت يبي يسمع ردها

بس يسمع صوتها وهي تاخذ نفس بين الدمعه والدمعه ,, في الاخير سكرت ,, فارسل لها جهزي نفسك طيب ,,, جااه الرد بعد فتره بسيطه

(( طيب ))



تعودت نور بعد ما يطلع ماجد للشغل انها ترتب غرفتها ,, وتغير مفارشها , ثم تاخذ شاور وتلبس وتطلع لأم ماجد ,,اول ما قعدوا يشربون شاي عطتها ام ماجد خبر بجية خواتها وعيالهم ,, يعني بمعنى اصح بيصير زحمة الليلة ,, تحمست نور عشان الليله ,,

واتفقوا على كل شي وجلستهم وعشاهم ,,, بعد ما قرب الظهر طلعت تتصل على امها وتسال عن جازي ونواف , اللي اكيد وصلوا الصباح بدري ,, تأقلمت مع الوضع هنا بسرعه ,, ما شالله ما يعوقها شي نور ,, الدنيا عندها سهله والامور ما تاخذها بتعقيد وما تكبرها في راسها ,,

وهالشي جعل شخصيتها مميزه ,, جهزت فستانها اللي راح تلبسه,, وكلمت المزينه حقتها تجيها بما انها متعوده عليها ,, وبالاخير خذت الجوال تكلم عاليه تبي تشوف اخبارها ومتى بتجيهم ,,

دخل ماجد لغرفته جااي من الشغل ,, وكالعاده نور واقفه له عند الباب تاخذ غترته وتحاول تريحه شوي قبل الغداء , جلس على الكنبه ,,,

وسولف معها شويه ,, بعد الغداء قال لها ماجد انه بيروح مع ولد خالته للشرقيه عنده شغل وبيجون بالليل ,,

تفاجأت نور من الطلعه المفاجئه ,, وش عندك يعني ,, لكن ماجد اكد لها انهم بيخلصون شغل لولد خالته,,

طلع ماجد الساعه 3 ,, وظلت نور تكلمه بين فتره وفتره ,, لحد ما وصل ,, جاتها المزينه بعد المغرب ,, وسوت لها شعرها ويفي رووعه ,, حطت لها ميك اب نتشورال ,, ولبست فستنانها الموسيلن اللي انساب على جسمها بطريقه راائعه ,, خصوصا مع طولها ,, بما ان بنات خالته راح يكونون موجودين ,, فلازم تكون متأنقه لانها عارفه ان المقارنه راح تشتغل بينهم ,,

جت عاليه للفيلا وطلعت لجناح نور ,, اللي ما بقى لها الا انها تتعطر وتتبخر على العود ,, بس عاليه وجهها مكشر : انتي شلون سمحتي تخلين ماجد يروح

نور وهي ما في يدها شي : اللي يسمعك يقول ما تعرفين ماجد ,, يعني اذا قرر شي خلاص بينفذه ,, طيب جوو الحريم ,,

عاليه وهي فيها كلام بس سكرت عليها نور : اي بيت خالتي فيه ,, امشي ,, نزلوا عند الحريم وطارت عيونهم في نور العروس الراااقيه ,,

سلمت عليهم وقعدت جنب عاليه ,, بما انها مو اول مره تشوفهم ,, استغربت ان بنتهم رغد مو موجوده ,, بس ما راح تسأل عنها ,, بكيفها يمكن عندها ظرف ولا شي ,, لا والا يحسبون اني مهتمه لها ,, ابتدى التضييف ونوف تبي تبين لاهلها وخالاتها انها الكل في الكل عند ام ماجد ,, وتسوي حركات سخيفه ,, تجي تلم ام ماجد يا حبيبتي يا خالتي الله لا يحرمني منك ومن ذا السوالف اللي تقهر ,,

وام ماجد مشى عليها الكلام ,, لا ونوف تكمل : يا حبي لماجد ,, علوومه دووم زينه مثله ماقدر يخلي رغد ومشعل يروحون الشرقيه بالحالهم ,, الا يروح معهم وعينها على نور تبي تشوف ردة فعلها ,,

نور كنها سمعت قنبله ,, لكنها مو عنقوديه ,, الا نووويه صار قلبها يدق بسرعه ووجهها يعطي جميع الالوان ,, شكلها غبي ,, مو عارفه السالفه ,, وماجد ليه ما قال الصدق ,, ليه ماقال ان بنت خالته معه ,,

كملت ام ماجد : ماجد طول عمره يحب ينفع اهله ,, ومن اغلى عندنا من رغد الا واجب عليه يوديها ,, افتر راااسي هنا بععععععد الحاجه لها ,, وش حضرتها يوديها ,, وش ذا الميانه اللي طايحه بينهم ,, لا ونوف تزيد في الكلام : المشغل قالوا انهم جهزوا الفستان ,, بس اذا ما خلص بيجلسون لين بكره ,, العيال يقولون عاادي ,,

مشغل وفستان وش السالفه ,, بالفعل احس اني مثل ما يقولون الاطرش في الزفه ,, مسكت عاليه وحنا قاعدين على جنب ,, وش السالفه ,,

فقالت لي باختصار ليه ما قال لك ماجد ,, رغد مسويه فستان لزواج صديقتها ,, ورايحه تطلعه ومشعل اصر على ماجد يروح معهم يتمشون شوي خصوصا انهم ربع من زمااان ومن هل المجلس ليلا ,,

حست نور ان الدنيا سوداء ,, بذا السهوله بس يسافر للشرقيه عشان وناسة ولد خالته لا واخته الحيه معهم ,,

اول ما صارت بالحالها فوق ,, اتصلت عليه وسمعت اصوات عنده صوت تلفزيون على واحد يكلم بالجوال ,,

نور وهي ما تبي تفقد اعصابها : ليش تكذب علي

ماجد : وش صاير

نور : ممكن تكون بالحالك عشان اكلمك

ماجد وهو يتنهد : ما اقدر ,, شخباركم ,, وكيف العشاء ,,

نور : انا اكلمك في موضوع وانت تكلم في موضوع ثاني , ممكن تفسر ليه كذبت علي ,,

ماجد : اااه ,, اوكي اكلمك بكره سلمي على امي ,,, وصرفها وسكر الجوال ,,

قعدت نور تطالع الجوال معقول ذا ماجد ,, يعني ما يقدر يكلم بالحاله ,, انتظرت ربع ساعه ,, نص ساعه ,, بيروح لغرفته بيكلم ,, بس لا حس ولا خبر ,,

ما نامت الليل كله ,, عجزت وهي تدور في غرفتها وقلبها يحترق على حالها ,, اول ما اشرقت الشمس وصارت الساعه 8 اتصلت على سواق اهلها يجيها مع الشغاله ,, لبست ملابس عاديه وخذت شنطتها اليد وقفلت غرفتها ,, ونزلت عند ام ماجد ,, سلمت عليها وجلست تفطر معها باعصاب بارده وهي اي شي ينزل بطنها يصير نااار تشب ,, قالت : يمه انا بروح اتغدأ مع امي دام ماجد مو هنااا وهذا مفتاح غرفتي ,,

ام ماجد : ليه بتتأخرين يمك ,,

نور : ما اعتقد لكن تحسبا للظروف ,, طلعت وهي تاخذ نفس وتطالع في الفيلا ,, شافت انها اقدمت على شي ما تدري لصالحها والا لا ,, لكن ما تقدر تسكت عن شغله مثل ذي ,,

وصلت للقصر وهي تحس لاول مره تدخله وهي ضايقه ,و لان شعورها المره ذي مختلف عن كل مره ,, مو مثل قبل بنت مقبله على بيت اهلها ,, ولا زوجه يوصلها زوجها وتنتظر بس متى بيرجع ياخذها ,, هالمره جته بالحالها وحيده حزينه من نفسها مخدوعه بكذبه بدون مبرر له ,, ليش يكذب علي ,, هو عارف اني ما راح ارضى ,, هل لو بغى اي شي مني راح ارفض ,, انا اللي يبيه سويته حتى لو يبي يديني اضويها له شموع ما ترددت ,, يجي بالساهل كذا يسوي شي مثل كذا من وراي ,,,

بما انها عارفه ان امها للحين نايمه ,, دخلت غرفتها ودخلت سريرها وهي تضم مخدتها وتصيح ,, شافت جوالها يولع (( قلبي ))
ما بغت ترد ,, بس ما طاوعها قلبها فردت بصوت محزن : هلاا

ماجد : وينك ياعمري طول ما شلتيه ,, ما جاه رد ,, فكمل , انتي كلمتي البارح وانا ولد خالي عند ربعنا هنا ما قدرت ارد عليك ,,

نور : ليش تكذب علي ,,

ماجد : ما بغيت ازعجك ,, وانا اعرف انك حساسه بعدين الموضوع ما يسوى ,,

نور : وشو اللي يسوى اصير غبيه عند بيت خالتك وهم يتمدحون انك وديت بنتهم ,, يا سلاام وش اللي يسوى ,,

مااااجد وهو يتنهد : طيب ولد خالي بغاني وانا لي ربع هنا وابي اسلم عليهم فيها شي اذا رحت ,,

نور : ليه ما قلت الصدق ,,

ماجد : لا تقعدين تحاققين ,,,

نور : انا عند بيت اهلي ,, بريح عندهم اعصابي تعبانه ,,

ماجد : متى رحتي ,, ومن خذاك ,,

نور : جتني الشغاله خذتني ,,

ماجد : خلاص متى ما ارتحتي ارجعي بيتك ,, فمان الله ,,, سكر الجوال بس مو كذا وبس الا سكر باب بينه وبين نور مدري متى بينفتح ,,

غمضت نور وهي تدخل في فراشها وتصيح ,,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}89        05-05-2009, 08:10 AM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



طالعت في الدريشه المطله على الحديقه ,, كانت واقفه وراء الستاره عشان ما تبين ,, لابسه روب حريري ورابطه خصرها بحزام ,, شعرها الاسود متدرج لين ظهرها ,, توها مسكره من ماما عتيقه ,, تكلمها جازي في اليوم خمس مرات كنه فرض ,, وتشوف اخبار فيصل وعبوره ,,

طلبت فطور ,, واسترخت على الكنبه ,, مدت رجلينها ,, ورجعت جسمها على المخده ,, سرحت في الامس القريب ,, مستحيل تنسى ابد وش صار ,, اول مره يظهر لها نواف مشاعر كانت مكبوته ,, يووووه بس اذا تذكرت طريقة حكيه ,, اسلوبه ,, رقته ,, حنانه ,, معقول انه هو نفسه نواف اللي كانت عايشه معه ,, ضحك لما سمع تعليقها (( كنت احس انك جدار ))

انقطع حبل افكارها لما شافت نواف واقف عند الباب وهو ملتف بفوطه ,, صدت وهي تحط يدينها على عينها وتكلم نفسها ذا الرجال ما يستحي ,, بس نواف صاير مررره ايزي ,, قرب منها وهو يرفع يدينها : يعني بتقولين لي مستحيه مني ,,

جازي وهي تتكلم بدلع : نواف ,, مو زين كذاا لا تحرجني ,, بس هو يزيد عليها ويكمل : تبيني اقولك وش ,, بس جازي حطت يدها على فمه وهي تسكره : لااااا انت شكلك بتخربها ,, ترى استحي ,, دخلت غرفتهم وهي تسكر الباب بالمفتاح ,, ونواف اللي يضحك بقووه : افتحي يا بنت قبل اجيب لك السكيورتي ,,

جازي من ورى الباب : اوعدني قبل انك تلتزم معي حدود الادب وهي تضحك ,,

نواف بضحك : ابشري يا سمو الاميره ,,

جااازي : نواف لا تستهبل علي عااااد ,,, اوعدني ,, وبصوت كله تأثر كلمها نواف وهو ورى الباب : اااه الحقي على يا جزوووي ,, اااي ,, ارتاااعت جاازي وفتحت الباب بسرعه الا نواف واقف لها وهو يضحك ,, دخل وراها وهو يمسكها صدتك صدتك ,,

مسكها بيدينه وهو يقربها له : اانا وانتي قلبين في روح ,, ما ابي اشوفك تستحين مني فاهمه ,, ابيك تطلبن مني ,, تآمريني ,, تصارحيني ,,

تعاتبيني ,, كل اللي في خاطرك قولي لي عنه ,, ابيك تشوفين نفسك فيني ,, خذ يدها وباسها وهو يشوف الجازي مثل الورده المخمليه بين يديه ,, قرب اكثر وهو يطبع قبلة على جبينها : ربي ما يحرمني منك يا غلااااتي ,,,



في جلسه عائليه بين الوليد وعاليه وفهده ,, اتقفوا يطلعون الظهر بكره على جده ,, تتشرى فهده حاجات ناقصتها ,, طلبت فستانها من فرنسا وبياصلها بعد اسبوع ,, وما بقى الا اشياء تناتيف بسيطه ,, ما حبت تكثر بما ان اغراضها جديده ,,

اشتاقت لجلسة الجازي ونور ,, صايره هي وعاليه من الصيف كنهم يدورون بفلك لحالهم ,, نور انشغلت بزواجها وجازي ببنتها ,, وعاليه ما يحتاج معاها وهي اكثر الوقت متمدده في غرفتها عشان الوحم ,, حست بحنيين لجلستهم كلهم مع بعض ,,

قعدت فهده تفرز حاجاتها ,,,, بعد فتره بسيطه من الترتيب ,, وصلها مقطع وسائط متعدده ,, اول ما شافت رقم سعد انبسطت ,,

فتحت المقطع وهي متحمسه ,, وسمعت مقطع من اغنيه لميحد حمد (( ليتني غيمه بسماكم ))
سرحت فهده مع المقطع وتمعنت بكلماتها , ,, احساسه مرهف ورااقي ,, احيانا تحس هل هي مناسبه لسعد والا لا,, اللي تعرفه انها لازم تناضل وتدخل معركة حامية الوطيس عشان تحمي زواجها ,, لان سعد واضح انه شاريها ويحبها ,,, المجال امامه مفتووح بس هو ما يبيهم ,,

هو اختارها هي من بين اللي عرفهم ,, ما يستاهل يعني انها تحافظ عليها ,, كملت شغلها بنفس ,, بس حبت انها ترد عليه برد حلووو ,,

احتارت وش ترد عليه ,, اخيرا كتبت له ((اذا كنت غيمة في سماااي فأنا قطرة يحملها قلبك ,, تشربت حبك ,, وارتويت من مشاعرك الصادقه ,, سعد ,, احبك هل يكفي ؟؟؟؟ ))
ارسلتها بعد ما طلعت حروفها تلقائي بعد فتره من ترددها لكشف مشاعرها ,,,

ما امداها ترسل المسج الا الجوال يرن عندها ,, اول ما شافت رقمه ,, ترددت ترفع الخط محرجه منه ,, طالعت تشوف حالها بالمرايه ,,

واااااااااو يا فشيلتي ,, وش بيقول ,, دخلت عاليه عليها وهي تشوفها تحمر وتخضر ,,

عاليه : يا سلاااام وش فيهم بعض الناس ,,

فهده وهي تحاول ما تبين لعاليه ,, وغمازتها ,, واضحه انها كابته ضحكة محرجه ,, ولما ولع الجوال ثاني مسكته عاليه بضحك وهي تشوف (( حبيبي انا )) صرخت عاليه : اوووو حركات فهوده ,,

فهده : هذا رابع اسم احطه له ,, على حسب النفسيه ,,

عاليه : ومنكم نستفيد ,, اتاريك خبره وانا احسبك على نياتك ,,

فهده وهي تضحك : وش تحسبيني بزر ,,

عاليه : تبين الصدق ,, عندك حركات بزران ,, قامت لها فهده بضحك ,, والله لو مو حرمة ابوي كان اتوطى ببطنك هالحين ,,

انقلبت السالفه ضحك ,, واستانست فهده ونست شكوكها في ظل فرحتها بسعد وحركاته الرومانسيه ,,,



نزلت نور وهي تجر خطواتها بسبب شعورها المحزن ,, دخلت على امها وابوها اللي قاعدين يتغدون ,, كلهم بصوت وااحد ,, وش ذا المفاجأه الحلووه ,, وبما ان نور مو عارفه هل ماجد بيجيها والا لا ,, خصوصا بعد كلمته الاخيره ,, اذا ارتحتي تعالي ,, شكلها بتطول ,,

نور : وربي احلى شي اني عندكم ,, ماجد عنده مهمه للشغل واستئذنته اجيكم لين يجي ,, مشيت عذري على اهلي ,, ما ودي يعرفون وش اللي فيني ,, قعدت معهم على الغداء ,, وخذيت لي صحن وانا مالي نفس ابدا للاكل ,, بس منجبره اكل معهم ,,

عيني على الجوال ,, كل شوي انتظر منه اتصال والا مسج ,, اذا هو زعلان مني فأنا بعد زعلانه ,, وش الداعي انه يخبي علي ,,

خلصنا من الغداء وفيصل يدور عندنا بدفتر الرسم ,, خذ الموهبه ذي من ابوه ,, احب الرسم انا بعد ,, بس نواف اكثر ,, قعدت اشخبط في دفتره وبدون شعور قعدت ارسم حرف الميم واحط عليه دواير وقلوب ,, سرحت بدوون شعور ,, ما سمعت نايف اللي واقف عند راسي ,,

نايف : الله لذا الدرجه مشتاقه لزوجك ,, وين مسافر ,,

نور ما توقعت السؤال ذا تلعثمت شوي ,, : مو بعيد مهمة عمل ,, وشخبارك انت ,, غيرت الموضوع عن ماجد ,, اوووف ,, بغيت اتخربط بالكلام ,, بعد فتره اعتذرت من نايف وطلعت لغرفتي ,, انشغل بالي ,, متى بيرجع ,, وهل بيجيني ,, والا لا ,,

قعدت الوم نفسي على تصرفي واشوف اني تسرعت في قراري بس فيه صوت اكبر في قلبي يطلع ويطغى على كل الدوافع اللي خلتني اتخذ هالقرار وكني اسمعه يكلمني ويقول لا تلومين نفسك ,, ليش يخبي عليك ,, المفروض انه يقول لك كل شي يخصكم ,,

اااه بمووت من القهر ,, حسيت انه طعني بقووه بتصرفه وما زاد الطين بله الا لما قال متى ارتحتي تعالي ,, يعني ما يشوف نفسه غلطان ,, بكيفه متى ما حس بغلطه بكون موجوده وبسمعه ,,,



دخلت بعد المغرب البيت راجع من الشرقيه ,,, من سكرت منها الصبح وانا فاقد الاهتمام بالروحه وربعنا ,, لما طلع مشعل مع اخته يقضون اغراض ,, نزلت اتمشى عند الكورنيش ,, صحيح الجو ما يساعد بس حسيت بخنقه ,, ما عرفت وش ارد عليها ,,

ليه تطلع بدون اذني ,, انا شفته لصالحها اني ما اقولها ان بنت خالتي بتروح معنا ,, عارف انها ما راح تستانس ,, لكن يا كثر حكي الحريم ما يخلون شي ,, حسيت اني ادور عذر لنفسي ,,

لقيت امي جالسه تشوف التلفزيون ,, سلمت عليها ,, وقعدت اسولف معها شوي بدون ما اسئل عن نور ,,

جيت بطلع فوق ,, اول ما وصلت لعتبة الباب الا صوت امي ,, ماجد تعال خذ مفتاح غرفتك ,,

رجعت لها وانا احس بخيبة امل اكيد انها واضحه على وجهي ,, توقعتها ترجع من نفسها ,, لكن شكلي غلطاااان مرره ,,

رحت فوق ودخلت الغرفه ,, خذيت نفس عميق وشميت ريحتها ,, عطرها عابق في كل مكان في الغرفه ,, اااااه كنه سنة ما شفتها مو يومين ,, دارت عيوني في الغرفه ,, تسريحتها عطورها ,, نمت على مخدتها ابي اشم ريحتها اكثر واكثر يمكن ارتاااح من اللي في قلبي ,,

حسيت اني مقصر في حقها ولازم اروح اعتذر لها بس طلع صوت يكلمني من جوووه : ما سويت لها شي من راح بكيفه يرجع بكيفه ,,

هل وضع نور ومستواها المادي هو اللي يخليني اتعامل معها بحساسيه اكبر من المعتاد,, يمكن ,, دخلت في فراشنا وانا نايم على مخدتها على امل اني اشوفها في اي لحظه ,,,





لبست جاازي فستان اسود ,, شرته لها فهده من فرنسا الصيف اللي راح ,, بس حلووو على جسم جازي يمكن عشان من القماش المطاط ,,

تبي تبرز لنواف كل مفاتنها دامهم بروحهم ,, قصته راااائعه عليها ,, بس صدره مفتوح بالكامل ومع علاق حرير ,,, تجرأت بما انهم بروحهم ,,

حطت روج احمر يزيد من جمالها ,, وراحت للجناح ,, نواف كان مشغول يشوف الاخبار ,, لكن اول ما لمحها ترك كل شي وقام لها

مسك يديها العاريه ,, وهو يحب كتفها ,, تعااالي هنا بوريك شي ,, قعدت الجازي بجنبه ,, وهو يطلع جواله ,,

فتح على الصور اللي ارسلتها الجوري حق عبير وفصول ,,

نواف : هااا وش رايك ,,

جازي وهي منبهره : ااااه اشتقت لهم وربي ,, لكن نواف ما ترك لها فرصه انها تتذكر ,, وكمل : طيب وانا محد مشتاق لي ,,

ضحكت جازي بروواق : انت الكل في الكل ,,

اجل دامه كذا قومي البسي عبايتك بعشيك برى ,,

من جينا ما طلعنا الا مرتين ولا في بالنا الطلعه ,, قعدتنا مع بعض اسعدتنا بشكل يمكن ما توقعناه بالمررره ,, لبست عبايتي ,,

ونقابي ,, وطلعنا لمطعم يحب نواف يجيه من زماان على كلامه ,,

دخلنا المطعم وانا احس نظرات الناس متجهه لي عشان نقابي ,, اكيد يستنكرون المنظر هذا لكن بكيفهم ما يهمني ابدا ,, ربي امرني بذا الشي وما راح اخالفه ,,

فتح نواف المنيو وهو يعطيني نبذه عن الموجود ,, حب يعطيني نسخه بالانجليزي بس اكتفيت باختياره ,, لاحظت ان نواف عينه تتجه لليسار شوي ,, بس نظرته فيها توتر ,,

سالته : عمري فيك شي ,,

رد علي بالنفي وهو يكمل متابعته للاكل ويرد علي : تحبين الشوربات ,,, لكنه رجع يطالع المكان نفسه ,, لولا اني خايفه من اللي راح اشوفه كان لفيت وجهي ,, بس فيه شي ما طمني في نظرة نواف هي اللي بعد زادت علي اني ما التفت ,, بدون مقدمات ما شفت الا ذيك الحرمه اللي نسال الله العافيه منها الشعر اشقر كاااشته ,, والبنطلون ضيق مرررره وهي واقفه جنبنا وتكلم نواف : هلاااا بو فيصل ,, عاش من شافك ,,

ما رد عليها نواف بس بهت فيها ,, هي ام فيصل نفسها اللي في الصور ,, صار قلبي ينتفض منها ,, امحق اختيار يا نواف وش عاجبك في شيفتها ,,

طالعت في الطاوله اللي على يساري دفعني فضولي اشوف من معها كني ابي ارتاح اذا شفت رجل ,, لكن صدمني منظر البنت اللي قاعده تحلف انهم مو سعوديين من طريقة لبسهم ,,

رجعت ام فيصل تتكلم : بصراحه مشتاقه اشوف فيصل ,, اكيد ذي زوجتك صح ,, ضحكت بصوت مجلجل : وش رايك تتوسطين لنا عند الباشا ,,

نواف وهو يوقف : لو سمحتي اذا لك حاجه عندي خوذيها من المحكمه ,, عن اذنك حنا طالعين ,, ومد يده لي ومشينا وهو في قمة التوتر لدرجة انه لحد ما وصلنا للفندق دخن خمس حبات سجاير ,,

ما قدرت اتكلم معه ,, احس انه ماضي وانفتح له الليله ,, ما الومه اذا ما بغى يشوفها عار مدى الحياه شوفتها ,,

دخلنا للجناح وهو يمشي للغرفه : اذا حبيتي تطلبين لنفسك عشاء احسن ,, انا بنام تعباان ,,

يعني معقوله شوفتها تعبته ,, لا يكون مشتااق لها ,, والا في خاطره ,, اشتغلت علي الوساوس ,, وتعوذت بالله منها ,,

قعدت شوي بالصاله افكر ,, مو من زينها وش يبي بها ,, دخلت الغرفه اللي ما فتح نورها اساسا ,, بغيت افتحه لكن تركته طافي ,,

ولبست بيجامتي ,, ودخلت فراشي ,, اول ما حطيت راسي على الوساده سمعته يقول : تصدقين زين ما رجعت يوم شفتها ,,

حاامت كبدي وبغيت اطلع غداي ,, زين مسكت نفسي ,,

مديت يدي له تحت الملحف ,, وضغطت عليها : ما فيك الا العافيه ,, وكل اللي نبيه بيصير ولا وحده مثلها راح تهز ثقتنا بنفسنا ,,

مدري حبيت اشجعه لاني قاسيت من نفسيته اللي تدمرت على يديها الوصخه ,, حسيت بيد نواف تمسكني اكثر واكثر وقرب عندي وهو يقول : جازي توعديني تساعديني ,,

التفت له وانا اقوله : وانا عندي اغلى منك يا حبيبي ,, عيوني لك ,,,



مر اسبوع كامل ,, فهده تقريبا جهزت كل شي وزواجها بعد اسبوع ,, عاليه انشغلت مع ضيوف للوليد جااين من مصر هم وزوجاتهم ,,

فأضطرت انها توديهم وتجيبهم ,, دام ازواجهم في الشركة ,,

نور تعد الثواني وهي تشوف الجوال ,, تأكدت ان ماجد ماخذ موقف من طلعتها لبيت اهلها ,, وشكله ما راح يحن عليها ويجي يعتذر منها ,, فألاحسن انها ما تعطيه وجهه لين تشوف ,,,

الجازي ونواف الله يسعدهم ويتم عليهم ,, تجاوزا مرحله مهمه في حياتهم بس المهم انهم يثبتوا على ذا الشي ,,



بعد كم يوم من وصول الجازي ,,

وصلت ام محمد للفيلا تطمن على جازي بعد وصولها من السفر ،،

استقبلتهم عتيقه ودخلتهم المجلس ،، بما انها مفاجأه للجازي ااتصلت عليها عتيقه وقالت لها تنزل الجيران فيه ،،

وقف ابو محمد سيارته ودخل جووه

بعد مضي دقائق وصلت الجازي للمجلس

واول ما طاحت عينها على اهلها صرخت من الفرحه

مشاعر عائليه دافئه تلم عيلة ابو محمد ،، وجازي برغم زواجها لكنها حافظت على تواصلها مع اهلها اسبوعيا ،، مسكت مهوي على جنب ،،

وش رايك تقعدين عندي اليوم وبالليل بوصلك ،، ابيك تشوفين الفستان اللي خذته لك حق زواج فهده

مها بحماس : اقنعي ابوي تكفين محرصني من البيت ما افتح فمي واقول ذا الكلام ،،

اللي يسمع انك متزوجه امير والدخول عليك يلزم تصريح

جازي وهي تضحك : حبيبتي نواف مو امير بس الا ملك حياتي ،،

مها : وهي تضحك على جازي : الله يرزقنا



بعد بكره زواجها وما بغت تقتنع بسالفة الحنا ،، لكن جازي وعاليه دخلوا في عقلها

اتفقوا مع مشغل يرسل وحده بكره

ما قصرت عاليه بمساعدة الشغالات وظبت معاها شنطها والاغراض اللي بتوديها السفر

كل يوم يختلط الشوق بالخوف من المستقبل

وكيف را ح تتعامل مع سعد ،، لكن قرارها انها تضغط على نفسها وتستحمل كل شي عشانه عزاها انها تقدر تتخطى كل شي



طلعت جازي ومها فوق في جناحها خصوصا ان نواف في النادي ،،

اتفقت مع نواف انها توافيه في القصر بعد العشاء وتاخذ العيال خصوصا لما سمعت ان نور متواجده هناك في ذا الفتره

ماصار لهم ساعه جالسين جاها اتصال من نور تبيها ضروري ،، وما شافت الا انها تاخذ مهوي معها للقصر وترجعها متأخر

احتارت جازي في نور ووش عندها لكن قلبها قرصها ،، وحست ان المسأله كايده

بعد وصولهم للقصر طلعت جازي عند نور وتركت الباقين عند الجوري ،،

طقت الباب ودخلت الا بنور قاعده على الكنبه وهي ضامه رجلها لبطنها ،، اول ما جاتها جازي نزلت لها وباستها وقعدت بجنبها

وهي تلمس جبينها ،،

حست نور بالضعف ،،وصارت تبكي بدون شعور وسط ذهول من الجازي : نواري وش السالفه ،، ما قدرت نور تحكي وتهز راسها كل شوي تبي تطلع حكي لكن العبره تخنقها ومنديل ورى منديل وخشمها صاير احمر ،، وبصعوبه قالت ؛ توني احس بمعانتك مع اخوي ،، اتاريك كنتي معتله وحنا ما ندري ،,

جازي : ماجد سوى لك شي ،،

ردت نور بحزن : الا قولي وشو اللي ما سوى ااااه بموت من القهر ،، قلت بيمر يوم والا يومين وبيجيني بياخذ اللي في نفسي عليه ولا حتى عبرني ،،

ودي اهج بروحي ولا يشوفني ابوي ،،

ما عرفت جازي وش ترد لكن اللي هي متأكده منه ان مافيه معاناه مثل معاناة الزوج ،،،،،،

حطت مهوي طرحتها على كتفها وهي تراقب جوري كيف تلعب مع فيصل جيم وفي نفس الوقت ماسكه عبير في يدها

ما شافت اللي واقف ومسبه يشوفها

نايف اول ماعرف ان العيال هنا حب يشوفهم بس معهم وحده غريبه

فتح عينه يشوفها زين لاتكون صديقة جوري اللي عالتني بها ,,

بس نايف فيه جرأه شويه دخل وهو عينه عليها,, مساء الخير ,,

قامت مها وهي تغطي شعرها بس جوري بصوت عالي : نايف وشفيك عندنا بنات ,,

نايف كنه اول مره يشوف بنت : ااه سوري ما خذت بالي ,, طلع برى وهو ينادي جوري لكن جازي اللي جت من نهاية الممر ,, سلمت على نايف ,, وهي تنادي مها ,, تجهزي بتوصلك امي عتيقه ,,

وقفت جازي مع نايف وهي بطرحتها ومتلثمه ,, وسالته عن اخباره ,, لكن نايف ابد مو معها ,, توه يكتشف معلومه جديده ,, جازي عندها اخت ,,



مع بداية يوم جديد ,, وقلوب تحمل في طياتها مشاعر رقيقه ,, استقبلت فهده يومها بسعاده بالغه وهي تشوف صديقاتها يحيطونها بحنانهم ويعوضونها عن فقد امها بوجودهم ,, اصرت الجازي عليها انها تلبس الثوب البحريني التقليدي ,, وتسوي شعرها بطريقة جديد وتلبس الطاسه ,, كلها حركات جهزتها الجازي بدون علم فهده ووصت على مستلزماتها عشان تسوي حركه جديده لفهده ,, واللي ما كانت تعرفه فهده

ان ام سعد واخواته كانوا من بين الحضور بدعوة من عاليه ,, ابتدى الحنا,, والتصوير اللي رافق الساعات القليله ,, والفرحه اللي ظللت على الموجودين ,, بس فيه قلب صغير يحس بالانكسار ,, ويشوف نفسه يتيم بينهم وماله داعي يعيش ,, على كثر التضحيات اللي بذلها لحبيبه ,, اكيد عرفتوا القلب الرقيق قلب ميييين ؟؟؟؟


((الجزء السابع عشر ))


في صباح زواج فهده وسعد ,, وصل للقصر بوكيه كبيييير مره من الورد الجوري الاحمر ,,, معنون ببطاقه ورديه معطره ,,,
خذت الشغاله البطاقه وحطتها على طاولة الطعام ,, نزلت فهده ,, تشرف على المكان وتشيك على اللمسات الاخيره ,, اصرت على ام سعد وعاليه ان الزواج يكون في البيت ,, وما يحتاج قاعه ,, واذا على الرقص ما خالفت يجبون طق عندهم في القصر ,,
انصدمت بكبر البوكيه اللي في المدخل ,,,
طالعت فيه وقربت تشم الورد اللي كان عبيره منتشر في المكان ,, بس لاحظت ماعليه كرت فنادت شغالتها : روزيتااااااا
بسرعه البرق شافت شغالتها بجنبها وهي تشوف وش تبي منها فهده ,,
فهده : من جاب الورد ,,
روزيتا وهي تستاذنها لحظات وتجيب لها الكرت المغلف ,,, وريحة العطر النسائي تفوح منه ,,,
فتحت فهده الكرت وهي متاكده ان البوكيه من وحده من ربعها القدامى ,,, بس اول ما قرت بطلت عيونها بكبرها وقرت مره ثانيه
(( حبيبي سعد الف مبروووك ولاخر يوم في عمري بنتظرك ,, الوفيه م ,,, ))سكرت فهده الكرت على خطوات عاليه اللي نازله من الدرج ,, وهي متجهه لها : صباح الخير يا عروسه ,,, الله من وين البوكيه الراااقي ذا
فهده : من استاذتي بالجامعه ,, ما قصرت ,,, وهي تلف وجهها تبي تدخل المطبخ التحضيري تتلهى من عاليه ,,
بعد دقايق من كلامهم مع بعض وصلوا شركة تجهيز المناسبات ,, وابتدوا شغلهم في الدور الارضي ,,
لكن فهده اللي اختفت في جناح المكتب ,, تركت نفسها اللي تغلي انها تهدأ عشان تفكر وش تسوي ,,,
مافيه مجال انها تتراجع الان ,, وظلت تكلم نفسها انها لازم تستحمل مهما شافت من صديقات سعد القديمات ,, الاهم انه تركهم ,, وهما قليلات حياااا راح يلاحقونه باي طريقه ,,
بغت تقطع الكرت وترميه بالزباله عشان محد يشوفه ,, لكن في اخر لحظه عدلت عن رأيها ,, وقررت تحتفظ فيه عشان خافت انها تحتاجه في يوم ,,,
طالعت جازي شكلها في المرايه وريحة الحنا ثبتت في ملابسها ,, طالع النقش روووعه في يديها ,,, عكفت شعرها ولبست لها تنوره سوداء ضيقه ,, مع بلوزه بيضاء فيها تكسير دقيق لحد الخصر ,, وبعدين تتفتح الكسرات وتجي قصتها على الخصر رااائعه ,,
لبست لها صندل اسود حرير ,, وتعطرت وهي راضيه كل الرضا عن نفسها ,, طلعت من غرفة الملابس وهي تقطع غرفة نواف تبي تشوف العيال ,, من رجعت من فرنسا ونواف رافض انها تكون مع العيال في جناحهم ,, واصر عليها بعد ما تنومهم تترك عتيقه معاهم و,
للحين بتوصل نصف المسافه ,, سمعت نواف يناديها بصوت مبحوح : جازززي ,, تعالي شوووي
طالعت فيه جازي وهي ترد عليه :صحيت يا عمري ,, لا يكون ازعجتك فديتك
فتح لها يدينه وهو يضمها : ابيك اليوم تستانسين ,, ابيك تكشخين ,, ابيك تدرين بشي واحد ,, اني حبيتك من قلبي ,,
باختصار انتي نادره ,, انحرجت منه وهي مو عارفه وش ترد به : نواف اناا بس نواف سكر فمها بيدينه بلمسه كلها حنان وقال : انا اليوم كلي لك ,, بروح ابارك لسعد وبرجع هنا عشان العيال ,, لاتخافين عليهم ,, عارف انك ما راح تنبسطين وبينشغل بالك عليهم ,, بعدين امي عتيقه ما راح تقصر يا عمري ,
جازي بفرح وهي تبوس خده : والله مدري وشلون اشكرك يا قلبي ,, همس لها نواف في اذنها وهي يقول انا بقولك وشلون ,, لكن جازي نطت بسرعه وهي تطلع من جناجه قبل تصير معركه جديده بينهم ,,,
طالع نواف في الباب بعد ما سكرته جازي وهو يرجع نفسه في السرير باسترخاء ويشكر ربه على النعمة الغاليه اللي اهداه اياها ,,
جازي ما تتعوض باي ثمن ,,,
قامت نور من السرير كالعاده فتحت الجوال وشافته خالي مافيه شي زفرت بقوووه وحست مثل كل صباح بخيبة الامل ,, ما يخفى عليها عيون ابوها وهو يراقبها وهما يشوفون التلفزيون ,, وكم مره يسالها متى بيجي ماجد لكنها تتهرب منه وتصرف الاجابات يمين ويسار وكلها من خيالها ,, اهم شي ما يكتشف كذبها عليه ,, والا تروح في خبر كان ,,,
طالعت في دولابها وقررت تلبس الفستان اللي نوت انها تلبسه لو ام ماجد سوت لها حفله ,, لكن ام مااجد شكلها ضيعت علومها بعد ما شافت بيت اختها ذاك الليل ولا سالت عني ولا وين رحت والا وش عندي ,,
على حزنها من نفسها وشعورها بالضياع ,, على احساسها بالقوه انها تواجه مشكلتها وتدور الحل المناسب لها حتى لو تضغط على نفسها في البدايه ,,
جهزت لبسها في شنطه بما انهم بيكونون عند فهده بعد العصر .. شحنت جوالها وطلعت تشوف امها ,,
قلب ماجد الملفات اللي في المكتب بدون ادنى اهتمام ,,طيفها معه كل لحظه ,, مر اكثر من اسبوع من راحت ,, اختنق من فكرة رجوعه للبيت ,, يكابر وهو عارف انه غلطان في حقها ,, خذ الجوال ,, وكتب لها مسج وابتدى في اول حرف
ومسحه ثاني ,, رمى الجوال من يده على المكتب وهو يحط يدينه على جبهته ,, خذ حاله وطلع من الشغل ,, فيه مكان واحد يمكن يريحه اذا شافه ,, وصل للموقع بعد نصف ساعه وهو يشعر بالوحده والحزن ,, عجبه تصميم الفيلاا من زمان ,, وابتدى فيها وهو لسى ما عرف نور ,, ولما صارت شريكه له اقبل على التصميم بفرح اكبر وتفاهم معها على تفاصيل صغيره ,, وش الفايده الحين من ذا كله ,,
قعد على طابوقه صغيره في الحوش وطالع الفيلا اللي ابتدى العمال يركبون الحجر على جدرانها ,, وتخيل بس فكرة ان نور يمكن ما تشاركه الفيلا ذي والا انها ما ترضى ترجع معه تشاركه حياته خنقته زياده ,, حس بسلبيته وقرر انه ياخذها اليوم ,, اتصل عليها وانتظر يسمع صوتها بس مافيه رد ,, انتظر شوي يمكن تردعليه لكن راح الوقت ولا فيه فايده ,,
قام وهو يجر خطوته الثقيله ونفسه الكئيبه ومشى وهو ندمان انه اتصل ,,,
بعد فتره وهي جالسه مع امها تشوف التلفزيون ,, جتها جوري وهي تصرخ عليها : نور وشفيك ما تردين على الجوال ,, الجازي عجزت تكلمك ,,
فزيت من مكاني لأني نسيت اصلا وعدي للجازي اني امرها ونروح لفهده ,, كلمتني جوري وانا على الدرج طالعه فوق : انا اقنعت الجازي اني امر مها ونروح للمشغل ,, وبعدين نجي للعرس ,,
نور : طيب بس لازم حد كبير معكم ,, كلمي امي اول ,, دخلت غرفتي وشفت مكالمات لم يرد عليها اثنين فضغطت على انهاء وراحت المكالمات في السجل بدون ما اشوفها ,, جهزت شنطتي وطلعت للجازي بقعد عندها شوي لين العصر ثم نطلع لفهده ,,, تنهدت من قلبي لأن مالي نفس لأي شي ,, ودي افرح بفهده بس وضعي كئيب مرره وما يساعدني على اني افرح بالاشياء ,,
ما صدقت ان جوري تبيني اوصلها هي والمها للمشغل ,, رجعت للقصر طيران ابي احس بقربها صحيح ما شفتها الا مره بس تمت معي في كل وقت وحبيت اعرف عنها كل شي ,, مشكلة جوري كتومه ومستحيل تحكي ,,
قالت لي جوري انهم بينزلون بس قلت لها تصبر بجيب غرض وانا ناوي ادخل عليهم ثاني مشتاق اشوفها ,,
طلبت من جوري لما دخلت للجناح فوق انها تروح جناحي وتأخذ البوك لاني نسيته ,, كنت مختبي وراء نبات الظل ,, اول ما شفتها تروح جناحي ,, رحت لغرفتها وانا ادخلها بشكل يبين اني مو قاصد : جوري ,, شفتها واقفه عند التسريحه كنها تتاكد من شي في يدها لون مدري وشو ,, طالعتني وبسرعه دخلت في غرفة الملابس ,, طولها وجسمها خيال بس نحيفه شوي ,,
كملت جوري اطلعي حبيت ترد علي ابي اسمع صوتها ,, يا ناس صامته ذا البنت ما تحكي ,,
دخلت الجوري وهي عارفه حركات اخوها ,, انت هنااا ,, اوكي خذ محفظتك .. يالله عاااد تاخرنا على المشغل ,,
طلعت قبلهم للسياره ,, وتاخروا علي ,, اكيد ن البنت جفلت مني ,, ما تنلام هاذي ثاني مره ادخل واشوفها راز الوجه ,,
ما بغوا يجوني ,, فأول ما دخلوا , تعمدت اني اغيظها : لا يكون اشتغل عندكم سواق وانا مدري انتي واياها ,,
ظلت ساكته وانا اطالعها بمراية السياره وهي تلتفت للدريشه ,, مدري وش قالت جوري والله ان عقلي مو معها ,,
وصلنا لفهده اللي شعرنا ان مزاجها مو ذااك الزود ,, بس اعتقدت انها متوتره وذا شي طبيعي ,, طلبت مني بصوت يرتجف ,, جزوي ممكن تشيكين جناحي مره ثانيه مو قادره ادخله احس بضيق ومقدر ارتب شي ,,
جازي : البارح خلصنا كل شي ,, لا تحاتين بس برجع مره ثانيه اعطره ولا يهمك ,,
نور : الحين لو انتي الليله حاجزين بفندق كان احسن لكم ,,
فهده : ما بغيت فندق ,, بعدين كلها كم ساعه وبنسافر بكره الظهر ,, تنهدت فهده بعمق ,,
جازي : وشفيك ياعمري وش هالضيقه ,, المفروض انك شاقه الخد ونشوف اسنانك ,,
فهده : يوووو يا جازي والله مالي خلق حق اي شي ,, لزمت نور الصمت لأنها خلقه طفشانه من وضعها وما تقدر باي حال تساعد احد وتشد من همته ,, لانها ما عندها استعداد نفسي ,, هي بروحها تبي اللي يشد عليها .
دخلت جناح فهده اللي ريحته واصله لاخر الممر الكبير ,, اعتقد البارح اني قمت بكل شي بس برضوا يمكن نسيت شي ,,
فتحت الأنوار وعيني على كل حاجه في المكان ,, الملاحف الذهبيه اللي تغطي السرير , مفارش الطاولات المشغوله من الدانتيل والجبيير ,,
ناظرت التسريحه ,, رااائعه بالورد المشكل ,, امممم دخلت غرفة الملابس وشفت شنط فهده مسكره ,, ما حسيت ان فيه اي شي ناقص ,, دخلت الحمام اشيك على الفوط والزهور اللي في الفازات الصغيره ,, حسيت اني راضيه ,,
دخلت الشغاله وهي تجر ترولي صغير طلبتها تجهزه البارح ,, زززين ما نسيت منه ,, جهزت عليه كاسات صغيره ,, وملاعق وصحون ,, مع اني عارفه ان فهده ما راح تفتح فمها ,,
طلبت منها تجهز لي بخور وتجيبه ,, دورت العود مدري وين حطيته ,, فتحت الدرج الاول واشوف بطاقه قدام عيني ,, فتحتها بدون قصد وشفت الجمله المكتوبه ,, انقبض قلبي ,, من م هذه ,, ايييه اكيد هي اللي ورتها مقطع في الجامعه يا مال المرض اللي ما تستحي وش مرسله ذي ,,,
ما بغيت افتح الموضوع لفهده وهي ماقالت لي شي ,, بس لازم ارفع من عنوياتها باي طريقه ,, بخرت الغرفه الا خليتها تعج بالعود والعنبر ,, وعطرتها بعطور مختلفه ,, ودعيت ان ربي يسعد فهده من كل قلبي ,,
بعد فتره بسيطه وصلت الشغاله وهي توصل شنط اعتقد انها لسعد بما ان سفرهم بكره ,,
نزلت ولقيت عاليه جت للبنات ,, وابتدينا نتناقش في زفة فهده وكيف الطريقه ,,
ودي اساعد فهده مع ان قلبي مشغول عند نواف وعيالي ,, بس يالله ليله وبتعدي على خير ,,
قعدت اطالع في الجوال كم مره ,, صار لي كم ساعه وعيني عليه كل شوي اطالع فيه ,, يمكن انها اتصلت ,, بس خاب ظني ,, للدرجه ذي ما تبي تكلمني ,, معقوله ,, كلنا غلطانين ,, انا غلطان اني ما قلت لها ,, بس هي غلطانه انها طلعت من البيت بدون ما تقول لي ,,
الليله عرس فهده بنت الوليد ,, اكيد نور مو في البيت حتى لو بغيت اروح لها ,, اتصلت على عاليه ابي اتطمن ,, من اليوم الظهر وقلبي مشغول ,, ما تهنيت لما تجاهلت اتصالي ,, خفت من اشياء كثيره ,, خفت انها ما تبي ترد علي ولا تبيني ,, بس خفت لايكون فيها شي يمنعها من الرد ,, يعني لو زعلانه علي ,, ما راح تقطعني ابد ,, على الاقل بتصارحني ,, اتصلت عليها وانا كلي خوف اني اسمع شي مو زين عن نور
ماجد : هلاا عاليه ,, كيفك
عاليه : اهلين ماجد وشخبارك ,, قامت عاليه تكمل مكالمتها مع ماجد ,,نور تسمعها بس عيونها في جوالها اللي بين يديها ,, قعدت تقلب
المسجات ,, وهي ما تبي عاليه تحط عينها فيها ,, رجعت للمكالمات تبي تتلهى فيها وتفتح عيونها وهي تشوف رقم ماجد متصل عليها الظهر ,, حست بحزن كبير معقووول ,, وين كنت ومتى اتصل وانا ما شفت رقمه وش بيقول عني الحين ,,,
رجعت عاليه من المدخل وهي تكلم نور : يقولك ماجد يتصل عليك وانتي ما تردين ,, بيمر عليك بعد الزواج يأخذك ,,
القت علي عاليه الخبر كذا بدون مقدمات ,, كنها تقول ماجد يقولك كذا كذا وكني عايشه معه ,, ما كأنه صار لي منه فتره واحنا مو مع بعض ,, صحيح عاليه ماقالت لي اي شي ابد عن روحتي لبيت اهلي ,, يمكن عشانها تحترم خصوصيتي وانا ما شكيت عليها ,,,
بس مو معناته يعطيني اوامر عن طريقها كنه ما صار شي ,, طيب ليه ما يعيد الاتصال ,,
طالعت في عاليه وانا باهته فيها بدون ما ارد عليها اي كلمه وعيون جازي علي وفي فمها طرف ابتسامه ,,,
فهده وهي تمشي بهدوء وسط المعازيم ,, كنها جوهره تخطف الانظار ,, اصرت انها تسوي لها مكياج اوربي خفيف ,, بس تكثف لها الماسكارا عشان تعطيها نظره حلووه ,, وابتعدت عن الاصباغ والكريمات الكثيفه اللي تخفي معالم الوجه ,,
فستانها مرسوم بدقه على جسمها ,, مزين بستراس وجبيير في الاطراف ,,, وشعرها الاسود لمته لها على ورى بمجرد ما تشيل طرحتها راح يتدلى على كتفها بحريه بدون تعقيدات ,, ابتعدت عن الاسبراي والحركات اللي شافت انها مالها لازمه لان الجمال الطبيعي احلى ,, وانه يشوفها كذا احسن في نظرها انه يشوفها شكل وبعد شوي يشوف شكل ثاني ,,,
اول ما وقفت في نص المجلس وهي تدور في مكانها عشان الكل يشوفها قامت لها ام سعد وخواته العنود وساره ,,
ووصلوها للكرسي وهما يلتقطون لهم صور عائليه ,,
عاليه وجازي ما استراحوا ,, من ضيفه لضيفه ,, يسهلون بهم ويقومون بالواجب ,,, دخلت نور جناح عاليه بعد ما دخلت فهده عند المعازيم ,, وهي مرتبكه وتحس برجلها ما تشيلها ,, ساعات بسيطه ما تجاوز ثنتين الى ثلاث وبيجيها ماجد وبياخذها ,, بس شلون بتواجهه وبتكلمه ما تدري ,, طالعت في نفسها ,, لابسه فستان من الحرير الثقيل بس تحت الصدر تجي قصة الكورساج من الدانتيل المبطن ,,قصة اليد من الدانتيل المطعم بكريستال صغير على حرف الكتف ,, ويدينها عاريه ,,وشعرها لفته لها ونزلت لها خصل متموجه من ورى وغرتها كلها على جنب وخصل طويله تنزل بفوضويه راااقيه ,, عطاها الطوق الذهبي اللي في شعرها شكل رااقي جدا ,, طالعت في سلسالها اللي ما فارق يدها من اول ما شرته من سوسيرا وحرف ماجد يتدلى منه ,, وكعادتها في كل مره باست حرفه وهي تدعي له انه ربي يحفظه وين ما كان ,,,
زواج رااقي وهادي وراح ينحفر بذاكرة المدعوين ,, مو بالبذخ المتعارف عليه في الزواجات ومو بحضور المطربيين ,,, ولا بالاسراف ,,
لكنه راح ينحفر ببساطته ورقيه وجمال الالوان المختاره بعنايه ,, وبالتضييف المتواصل ,, وبحضور صديقات فهده اللي يعتبرون مكملين للعقد اللي جمعهم من اكثر من سنه وهما على الحلوه والمره ,, على الضحكة والدمعه ,, على الفرح والحزن ,, ما فرقتهم الطبقات الزائفه ,, ولا الشكليات السخيفه ,, ولا النفاق المعتاد ,, روح الجازي وتفاني نور ,, وقلب عاليه كانوا بمثابة كنز لفهده وهي الجوهره اللي بينهم ,,واللي كانت تسعى لحل مشاكلهم ومساعدتهم ,, وبحرصها على جمعتهم ما تتفرق ابد ,, هيأ لها الليله ان فرحتها يكون لها شكل ثاني ,,,
مشت خطوات الزواج كالعاده ,,
وفهده بحضور سعد كنها مغيبه عن الواقع ,, تصوير ولقطات وضحكات بين الاهل ,, بس قلبها مجروح من الحركه السخيفه ,, والوقت اللي يفصلها عن مصارحة سعد صار يتقلص ,, هل تقول له او تخبي عليه وتكتم اللي في قلبها ,,, حاولت تنسى وهي تسمع ضحكته مع امه وخواته ,, ما بغت تخرب فرحته بها وهو اللي نبذ كل البنات وشراها ,, عقلها ساعدها ,,لكن صعبه صعبه ما تصارحه خصوصا ان البنت ذي ما راح تتركهم بالحالهم ,,
نزلت وهي عيونها على الجازي ,, بس ما شافتها ,, وين اختفت ,, بغت تروح معها توصلها للقصر قبل يجي ماجد ,, كل ما حست ان الوقت قرب انه يجي زادت سرعة قلبها وحست ان الاوكسجين يختفي من الجو ,, صدمت في عاليه اللي طالعه من المطبخ التحضيري وهي تآمر الشغالات يعيدون صب القهوه على اخر الضيوف الموجودين ,,
عاليه وهي متفاجئه بشوفتها واقفه : نور انتي للحين هنا ,, ماجد صار له نص ساعه واقف برى ما قالت لك جوري ارسلتاها لك ,,
نور : هاااا لا ما قالت لي شي بس هو ما اتصل علي ,, متاكده انه برى ,, ودي تقول لي لا مو متأكده ,, خايفه من لقائنا اللي مو عارفه كيف بيبتدي ,,
عاليه : الا متأكده اتصل علي وقال اعلمك ,, قربت منها عاليه وهي تهمس في اذنها : روحي مع زوجك قبل يعرفون بيت خالتي ويرسمون على زوجك يالخبله ,, تعرفين تعضين على ماجد والا ما تعرفين ,, فتحت عيوني : عاليه وشفيك
عاليه وهي تكمل كلامها : والله اني صادقه تمسكي بزوجك يا الخبله مو تفرطين به للحريم ياخذونه منك بالساهل ,,
طالعته وانا مو عارفه وش ارد عليها كلامها منطقي بس ماجد اخطى علي ,,
عاليه : بسرعه عاد اطلعي له لاتتاخرين عليه تلاقينه زهقان ,,,
قعدت فهده على الكنبه اللي ما بغت توصلها بمساعدة العنود وهي تسألها اذا تبي تساعدها في اي شي ,, بس جاها صوت سعد وهو يكلمها
وش تبي بك وسعد موجود ,, يالله يختي يا حبيبتي ضفي وجهك ,, وش جابك هنا تلاقين زوجك الحين يدور عليك ,,
ضحكت فهده غصب وهي منزله راسها والعنود ترد عليه وهي تقول : اكيد من لقى احبابه نسى اصحابه ,, يحق لك ياخوي
من كان معاه القمر ماله ومال النجوم ,,,
سعد وهو يضحك معها : جبتيها وش ابي بكم ,, مسك العنود يوصلها وهو يسكر الباب ,,
وقف يطالع فهده وهي منزله راسها من الحياء ,, ما لمح عينها من دخل ,, الضيوف والتصوير والهمسات اللي يحكون بها الحريم الا ضحك لها الا شافها الا مسكها منعته من انه ينظر لها وياجل كل شي لحد ما يختلي بها ,,
نزل شماغه على السرير وقرب منها وفستانها مفروش على الكنبه ,, نزل بمستوى ركبتها وهو يمسك يديها اللي في حضنها ويسحب بوكيه الورد الصغير من يدها ويحطه بجنبها ,,
رفع وجهها الصغير وحاول يركز بعينها اللي ما زالت مغمضتها تحت شوي بدون ما ترفعها ,,
ناداها بصوت مبحوح وكله شوق : فهده فديتك
رفعت عيونها حبه وهي مليانه دموع : لبيه ,,, اول ما لمح دموعها : افاااااا ليه الدموع يا قلبي ,,
ما قدرت ترد عليه باي حرف .. الرهبه والخوف والشوق كلها منعتها تحكي ,, بس سعد كعادته المرحه ما حب ليلته الاولى معها تنقلب حزن ,, ففكر باي طريقه تخليها تحس بالامان معه ,,,
لبست عبايتها ولفت طرحتها ,, وخذت نقابها ولبسته ,, مسكت الشنطه كلها خمس دقايق بس حست انها قامت بها في خمس ساعات وانها طويله ,, ما يفصلها عن السياره اللي دخلت القصر الا كم خطوه ,, مشت وهي تحس انها تجر النفس ,, هي خايفه من شي واحد بس انها تنفجر بالصياح اذا شافته ,,,
مهما قعدت انتظرها فكلي شوق لشوفتها ,, من زمان واقف ,, مادريت ليه تأخرت ,, هل لسى باقي ضيوف ,, ما اعرف ,, بس تأخرها ترك لي فرصه للتفكير في مكانتها عندي ,, عرفت انها غاليه ومو اي غلااااا ,, الا حسيت بالجنون في اللحظه ذي لو ما شفتها ,,
شفتها تطلع من بوابة القصر متجهه للسياره ,, وعيونها مره ترفعها تشوفني ومره تنزلها بس حسيت ان مشيتها فيها خوف ورجفة ,, فتحت الباب واول ما دخلت خذيت نفس عميق ابي اشم ريحتها ,, ااااه اول ما قعدت في الكرسي طلعت من فمي بدون شعور ,,
قعدت على الكرسي وهي تطالع قدام وتقول : السلام عليكم ,,
رديت عليها وانا مرتاح انها جنبي : وعليكم السلام ورحمة الله ,,,
طالعت قدامها بدون ما تلف على وجهي ,, حركت السياره ومشيت وانا متردد هل اروح للبيت ,, والا اخالف اي توقع لها واكسر الروتين واوديها اي مكان نغيير جووو ,, مسكت يديها وانا اسوق ,, بااااارده ,, ضغطت عليها بيدي اكثر ابي الدم يرجع لها ,, عارف وش تحس به ,, اي شي بتقوله يحق لها ,, حسيت اني قاااسي وانا تاركها ذا الايام كلها بدون ما اسئل عنها ,,
تنهدت وانا اتكلم معها : وين تبين نروح انا تحت امرك ,, وانا احاول اخطف نظره لها ,,
ما ردت الا بكلمات بسيطه : براحتك اللي تبي ,, بصوت واطي جدا يالله اسمعه ,,
ماجد : نروح لفندق نغير جوو ,,
نور بدون تردد : لاالا ابي البيت ولا عليك امر ,,
رفعت يدي ابي امسك خدها من تحت النقاب بس لفت وجهها للناحيه الثانيه وهي تكتم شهقتها ما قدرت امسك نفسي فقلت لها يا بعد عيون ماجد ,,, اسرعت في السواقه ابي اوصل للبيت واشيلها بين يدي واحسسها بالامان واني ما راح اتركها ثاني لو تنطبق السماء على الارض ,,,
طلعت مع ام نواف والجوري بيوصلوني للفيلا ,, حسيت ان اختي مهوي ما تبي تروح معي ,, واصرت انها تكلم ابوي يجي ياخذها بما ان امي ما قدرت تجي للزواج بعد ما تعبت بداية الاسبوع من انفلونزا حاده ,, تركتها على راحتها ,, في الطريق سئلني نايف بما انه هو اللي جاي ياخذنا : مادريت عندك اخت يالجازي الا الليله يوم خذيتهم للمشغل ,,
رديت عليه : اي اختي مها ,, ماعندي غيرها ,, وهو يكمل : طبعا اخوك محمد ,,
الجازي : ايييه اكيد صح ,,
نايف : اي سنه مها ,,
استغربت اسئلته وانا ارد عليه بضحك : مو عشانها طويله انها بالجامعه للحين بتدخل ثاني ثانوي ,,
نايف وهو كنه وده يسمع اكثر , آآآآهاااا ,, حلووو
ردت ام نواف وهي تقوله خلك بالطريق يا نايف ,, انتبه للسياره ,,
نزلت في الفيلا ,, وانا اشوف انه صار لي من بيتي ايام ,, حسيت بشوق غير طبيعي لهم كلهم بدون استثناء ,,
فتحت المدخل الرئيسي بالمفتاح اللي معي ,, ونزلت نقابي وانا افتح النور في المدخل ,, نزلت عبايتي ,, اخر مره كلمت نواف من ساعه ,, يمكنه نام مدري ,, طالعت نفسي وظهرت عطري اللي في الشنطه ابي احس اني فرريش اكثر ,,
حركت شعري اللي تركته بطوله وتدرجه كامل ينساب على كتفي ومن وسط نور المدخل سمعت صوت نواف وهو يقول : وربي انك اجمل انسانه شفتها ,,
صرخت : هااااا بسم الله ارتعت وين كنت ,,
طلع لي من الظلام : كنت قريب عليك من اول ما دخلتي اراقب حركاتك البرئيه والعفويه ,, لما اشوف انك تسوين كل شي عشاني يزيد غلااااك بعيني واسعى اني احافظ على الكنز اللي بين يديني ,, قرب يبي يضمني وانا اتحرر منه : لا تكبر راسي واتغلى عليك
وطلعت على الدرج بسرعه خايفه لا تطلع شغاله بوجهي ,, بس نواف اسرع مني وخطواته اللي تعدتني سكرت على الطريق وهو يمد يديه لي : تعاااااالي ,, مسكته وانا سعيده بحنانه اللي يحيطني به ,,
ودخلت جناحنا ,, وانا اسمعه يحكي عن عبوره وسوالفها معاه الليله ,, فرحت فرحت من قلبي وخفت من فرحتي ذي اذا شفت طيف ام فيصل وكشتها يظهر بوجهي كنها شيطان ,, استغفر الله كيف افكر كذااا ,,
حبيت ابدي لها اعجابي بكل شي فيها ,, رسمة عينها الخفيفه ,, خشمها ,, غمازاتها ,, رقبتها ,, فستانها الرقيق بثنياته ,, الحناء في بياضها ورسمته المميزه ,, راقيه ,, وحياءها يزيدها حلاه ,, ما رفعت عينها فيني ,, تذكرت لمحه من اللي عرفتهم ,, وعرفت شي واحد
ان الحلال لهم طعم ثاني ,, طهاره ,, براءه ,, حياء,, انا ملكها وبين يديها وتدري باللي يلاحقوني ,, ومع ذلك يمنع الحياء انها تدخل معركه شرسه من اجل البقاء ,, هالشي عجبني فيها وحمسني انا ابتدي معها واجريها,,
خذيتها من يديها وانا اقومها ,, مسكت طرحتها ابي اساعدها تشيلها ,, ما توقعت اني بعرف لشغلات الحريم ,, بس توني امد يدي وينسدل شعرها على كتوفها بطريقه مذهله ,, رااائعه ,, الا جميله ,, سمحت لعيوني تشبع من جمالها بطريقه صامته ,, حبيت اتكلم معها بس عارف انها محرجه مني وخصوصا اللحظات الحميمه ذي ,, حبيت اقولها عن مفاجئتي لها ,, بس اجلتها ,, ما حسيت انه وقته ,, خذيتها من يديها وانا ادور بها في المكان ,, اشعر انها عصفور بين يدي ,, يبي يطير في سماي ,, رفعتها وهي تضحك من طريقتي ,,
بس صوت الطق على الباب قطع علينا وانا اهمس لها : لو في فندق ماكان ابرك لنا ,,
,,
وصلنا البيت وحنا ما تكلمنا حرف واحد ,, ما عرفت وش احكي ,, بعد ما سالتها وردت انها تبي البيت التزمت الصمت ,, وسمحت لنفسي
اعيد تفكيري وترتيب افكاري ,, دخلنا البيت بهدوء ,, تذكرت ان غرفتنا محيوسه بالمررره ,, اقفلها كل ما رحت للشغل ,, حاولت الليله بعد ما كلمت عاليه اني ارتب الملحف بطريقه عشوائيه وطلبت من الشغاله انها تنظف شي بسيط من المكان ,, ما حبيت اي احد يخترق خصوصياتها ويشوف اغراضها ,,
اول ما دخلنا الغرفه ,, تقدمت نور للكرسي وفصخت عبايتها وطرحتها ,, ظليت واقف اناظرها ,, شوقي غير طبيعي ,, ودي المها واحضنها بين يدي بس عارف انه مو وقته ,, اكيد انها تنتظرني اتكلم ,, اشوفها تطالع في المكان بحزن ,,
تكلمت بصوت كله شوق : نورتي يا عمري مكانك ,, طالعت فيني بحزن رهيب ,, وجفاء شوي ,,
نور : اذا كان ممكن تتركني شوي ,, ابي ابدل ,, صدمتني بردها ,, هزيت راسي وقلت لها خلاص خليك على راحتك انا بنزل للمكتب ,, رميت شماغي على الكرسي ونزلت وهي ساكته ما ثنت الكلام ابد ,,
ما توقعت اني بدخل مكاني بذا الطريقه شوي كلمة زباله عليه ,, معقول ما ترك حد ينظف المكان ,, مستحيل اقعد فيه وهو بذا الصوره ,,
عارفه انه ينتظر مني معاتبه على اللي صار بس انا مو مستعده ابد اتكلم معه الحين ,, مزاجي تعبان وابي ادور الكلمات اللي ممكن ابتدي بها معه ,, طالعت نفسي ,, اعجبت بشكلي جدا ,, بس ياترى هو شاف ذا الشي ,, فصخت ملابسي ولبست لي قميص قطن ,,
وابتدي في ترتيب مكاني ,, استغرق االشغل مني ساعه وزياده بين تغيير الملاحف الى تنظيف دورة المياه الى ترتيب مجلسي الملحق بالغرفه ,, ما بقى لي الا اني اكنس الغرفه وابخرها ,, لبست عبايتي ونزلت للمطبخ ,, شفت انوار المكتب مضاءه ,, توقعته نام بما انه بالحاله ومافيه تلفزيون ,, خذيت عصير بارد من الثلاجه وانا اجهز الفحم ,, بس وجوده في المطبخ فجأه اربكني كلمني بصوت هادي : اساعدك ,,
ما طالعت فيه وصرت احط الفحم : مشكوور ,,
قرب وشاف العصير ,, ومسك الكاس وشرب منه شوي ,, وبعده طالعني وهو يقول : احب اتقاسم معك كل شي حتى عصيرك وهو فيه طرف ضحكه ,,
ما رديت عليه هزيت راسي بالايجاب حركه عفويه ,, واستئذنت ابي اطلع فوق بس اول ما وصلت للباب كلمني : يصير انام في الغرفه والا لا ,,
طالعته وانا طالعه : عطني ربع ساعه لو سمحت ,,
فيه شي في قلبي عليه ,, حزن مع جرح مع عتاب ,, انا نور يسوي لي كذا ,, انا من عرفته وانا لو يبي النجوم بجيبها له ,, مافيه شي صعب ,, اهم شي عندي سعادته لا يكون شايف نفسه علي ,,
دخلت غرفتي وبخرتها بعد ما كنستها وحسيت بالرضى عنها ,, ودخلت اغير ملابسي واخذ شاور ,, فكيت شعري المموج ,, وجهزت بيجامتي الحرير ,, ,, خلصت كل شي وانا في بالي فكره وحده ,, وشلون هالشي ما يتكرر بينا مره ثانيه ,, لازم اكون صريحه معه لابعد الحدود وامتنع عن المجامله مهما كلفني الثمن ,,,,
الليله حسيت ان سوالفي مع نواف راااائعه ,, تكلمنا في اشياء كثيره عن صداقتنا انا والبنات ,, عن حياتنا ,, عن نور ,, عن سعد وصداقته معه فشفتها فرصه اني افتح معه الموضوع : نواف ممكن اسئلك سؤال ,,
نواف وهو يطالعني بحب ويمسك اصابعي ويعد عليها واحد اثنين ثلاثه عشرة اسئله اللي تبين ,,
ضحكت بحب له وانا اكلمه : اكيد انك تعرف صديقات سعد صح ؟؟؟
استعدل نواف في جلسته وهو يطالعني : وش قصدك ؟؟؟
قعدت زين وانا كنت مسترخيه : نواف تعرف قصدي زين ,, يعني قبل الزواج
نواف : آآآهاااا ايييه اعرفهم ,, وشفيه لا بارك الله فيهم,,
الجازي :فيه وحده تلاحق فهده من اول ,, وارسلت لها مقطع مدري ورتها اياه ,, واليوم ارسلت بوكيه ورد وش كبره ,,قهرتني لان فهده عرفت بذا الشي
نواف وهو متفاجئ : اووووووف والله قليلة حيا ,, تذكرين العله عبير ترى صديقتها ,, وهم اصلا شله خرباانه ,,
الجازي: طيب انتوا عارفين انهم مافيهم خير وش تبون فيهم ,,
نواف وهو يتنهد : ساااالفه طويله ,, اتركينها منهم الله يكفينا اياهم ,, وغير نواف الموضوع بسرعه وما حب يسترسل فيه على انه عندي فضول اعرف اكثر ,,,
طالعت فيها وهي تدخل تبدل بعد ماجابت الشغاله العشاء ,,,
ما حبت تاكل ابد مع اني حاولت اقنعها ,, طلعت علي وهي لا بسه جلابيه حرير ناعمه بس محتشمه بزياااده ,, حبيت اضحكها واغير جوووها : الحين العرايس يلبسون كذاا كلهم ,,
ضحكت وهي تاشر لي مدري ,, حبيت ليلتنا الاولى تكون غير عاديه ,, وما راح تكون الا اني اكسر كل الروتين المتعارف عليه ,,
فسويت فيها مقلب ما راح تنساه ابد ,, رميت نفسي على السرير وانا اسوي عمري بموووت واني بختنق وزين مني مسكت ضحكتي ,, وهي تفتح ازرار ثوبي وتهويني مجله : سعد سعد سعد ,, وشفيك ,, سوت لي حركة افلااااام حطت راسها على قلبي تسمع النبض ,,
وانا طبعا ما صدقت وعلى طول سحبتها جنبي ,,,,
مدري كم مره تنهدت ,, كل شوي اجر نفس ,, فرحانه اني رجعت له ,, بس لسى ما حكينا في شي ,, تعطرت وطلعت للغرفه ,, لقيته قاعد على طرف السرير وهو ماسك كتابه ,, شفته يرجع الورده المجففه لنص الكتاب ,, يعجبني انه مازال يحتفظ بتذكار لي بس ما يمنع ذا الشي انه يعرف اني تألمت ,,
قعدت في الكنبه وانا اتشاغل بمجله ,, كلمني بهدوء : تعالي جنبي ,, بس نفسي ما هانت علي اتحرك ,, لا يحسب اني برضى كذا ,, لازم يعرف وش في نفسي ,, تجاهلت كلامه وكملت تصفح وانا والله يا عيوني ما تدري وش الي قدامها ما غير افرفر الصفحات بدون وعي ,,
تحرك وجاء جنبي وهو يدخل يدينه في شعري من ورى ,, اثارتني حركته ,, ما احب يسوي لي كذا ,,
قرب شوي وهمس لي : زعلااانه صح ,,
ظليت على وضعي وانا احس الدموع امتلت ,, يعرف نقطة ضعفي ,, حبي له بيخليني انهار ,,
قاومت كل شي وانا اطالعه : اذا انت تشوف اللف والدوران اسلوب تبتدي به حياتنا فأسمح لي انا ما اقدر على هالشي ,,
تنهد بقوووه وزفرته قطعت قلبي ,, خذ يدي وباسها ,, ولف وجهي له وهو يقول : غلطااااااان وربي غلطااااان ,, هل يشفع لي
اني ما ذقت النوم ولا الفرح من رحتي ,, انتي ما تعرفين غلاتك عندي ,, انا تجننت يوم حسيت انك بتضعين من يدي ,,
نور وش احكي لك تبين اقول اني يتميم بدونك ,, ولا ليله الا حسيت بدمعتي عشانك ,,
نور انا من عرفت نفسي ولا في يوم ضعفت الا لك ذاااا كله ما يخليك ترضين علي ,,
جيت بفتح فمي وبحكي بس ضمته لي بشووق مكبوت ماعاد سمحت انه يكون للعتاب اي مجااااااال ,,,,,

(( الجزء الثامن عشر ))


في الطريق الريفي من مدينة زيوريخ بأتجاه احدى القرى المطلة على اجمل البحيرات الممتده لجبال الألب قطعت السيارة اللي تقل سعد وفهده الى البيت الصغير ,, اظلمت الدنيا بعد وصولهم لسويسرا ,, واصر سعد انهم يكملون طريقهم عشان يرتاحون مره وحده ,,, عدلت فهده قعدتها في السياره وهي تحس ان عظامها تعبانه,, لكن سوالف سعد نستها كل شي ,, احلى شي في سعد بالنسبه لها انه يكون جدي جدا وبعدين يقلب لها مزح ,, او العكس صحيح ,,
وصولوا بعد فتره مو بسيطه للبيت ,, ونزلوا من السياره وسعد يحاسب السايق ,, عدلت فهده من شكلها ,, ومشت بحنب سعد ,,اللي طق الباب ,, فتحته عجوز ودخلتهم ومن كلامهم باللغه الانجليزيه عرفت فهده انها عن طريق نواف ,, وهي العجوز اللي تهتم في بيت ابو نواف اللي في نفس القريه من الجهة الثانيه ,, شعور ريحها ما تدري ليه لما سمعت اسم نواف ,, بس الاكيد عشانه يخص الجازي ,,
دخلوا البيت وتمشوا فيه شويه ,, كان عباره عن صاله متوسطه فيها طاولة طعام على جنب ,, وغرفتين نوم ,,
دخلت فهده غرفة النوم الرئيسيه وهي منصدمه من شكل السرير اللي حجمه وسط ,, وتذكرت ان اكثر الدول الاوربيه اسرتهم الكبيره هي عباره عن قياس ونص ,, عكس ماهو متعارف عليه عندنا كبير جدا ,,,
رفعت حجابها وهي تفك شعرها عشان يرتاح على كتفها وينزل بشكل طبيعي ,, ونزلت الجاكيت وهي تدور على مكان في الصاله تحطه عليه وهي تحاول تهرب من عيون سعد اللي تدقق في كل شي فيها ,,
كلمته بصوت مرتجف شوي : ممكن ادخل ابدل ,, اذا ما عندك مشكله ,,
سعد : وين المشكله ابشري اتركك تأخذين راحتك يا قلبي ,, بعد ما طلع خذيت نفس عمييق وارتحت ,, مشيت للباب وقفلته وانا اضحك واحس اني مجرمه شوي ,,طالعت في الاثاث الكلاسيكي ,,روووعه ,, ورق الجدران باللون الازرق الفاتح ,, مورد بزهور تميل للمشمشي والاخضر الفاتح ,, خشب معتق ,, ودريشه لحد الارض مطله على الحديقه المضاءه بأنوار خافته ,, تحمست للمنظر الصباح بدري كيف بيكون شكلها ,,,
الغرفه صغيره بس احلى شي فيها ان الحمام ملحق بها ,, فتحت شنطتي وطلعت فساتيني وعلقتها ,, وابتديت ارتب بنفس ,, برغم اني تعبانه بس رجع لي النشاط فجأه ,, خلصا وخذيت لي بيجاما قطن واسعه ,, ودخلت اخذ شاور يريحني ,, مسكين سعد والله مدري وشو حالته الحين ,, شكله مؤدب على مزوحه ما حاول يرجع ويقتحم خصوصيتي ,,
طلعت ولمحت شنطته ,, اوووووه اكيد انه محتاج اغراضه ,, ادري اني انانيه بس بكيفه الليله ,, تعطرت ودخلت في فراشي وانا ابي احس بالراحه في عظامي ,, قعدت اطالع الرسومات اللي على حرف الجبس المنحوت في اطراف الغرفة ,, وسرحت فيها ,,, وانا متيقنه بحرفية الناس اللي اشتغلوا فيها واكيد انها مر عليها زمن طويل وما زالت محتفظه بشكلها ,, طالعت في مكان سعد الخالي ,, بصراحه كبر في عيني ,, تشجعت وطلعت اشوفه ,,
الحين هل مزحي معها وسوالفي ما تحسسها بالأمان ,, ما يسوى علي سويت لها مقلب ,, ما توقعت ان ردة فعلها بتكون كذا ,, ما الومها فكرت انه صار لي شي ,, عاد انا مالقيت مقلب الا انه يغمى علي ,, وشدعوه كبيره ,, شكلها وهي تصيح قطع قلبي ,, اول مره اكتشف على ارض الواقع ان فهده بزر ,, هي تبين لي انها حامله مسؤليه ,, بس قلبها ضعيييف ,, ملابسي في الغرفه واغراضي وفوطتي بالله كيف بتروش وهي مسكره عليها الباب ,, امري لله ,, تمددت في الكنبه ,, وزهقت من كثر ما انا متمدد على امل انها كل شوي تجي ,, العجوز كانت مجهزه على الطاوله شاي وبسكويت وكيكات صغيره ,, تسليت فيها وانا اشوف التلفزيون ,, ما فيه جديد ,, طفشت ,, رجعت تمددت والا اسمع صوت الباب ينفتح ,, جت من الله حطيت نفسي ناااايم ,,,,,
مشيت شوي شوي وانا امشي على اطراف اصابعي ,, ما ابغيه يحس فيني كود انه نايم ,,, وصلت لاخر الممر وطليت براسي بس ابي اتأكد وينه اول ,, لقيته متمدد على الكنبه وهو معطيني راسه و وجهه للجدار ,, ومدد رجلينه على الكنبه ,, رحمته ,, تذكرت كلام خالتي ام سعد (( يا بنتي تراه في ذمتتس)) فديتها كفايه انها جابت سعد ,, صدق اني خبله وش جاب السوالف ذي على بالي هالحين ,,
رجعت وانا واقفه وفكرت هل اصحيه واخليه يروح للغرفه ينام ,, هل اجيب له لحاف واغطيه ,, فكرت بسرعه ,,
ومشيت للغرفه ,, وخذيت لحاف خفيف ورحت له في الصاله ,, فرشت عليه الملحف بخفه وللحين امده على صدره الا هو يمسك يدي ويقول : ما بغيتي ترحميني ,,,
فهده : هااااا بسم الله انت مو نااايم ,, دفيته بيدي بعد ما قعدني جنبه وهو يضحك ,, رد علي بتريقه : وين انام وانا لا تروشت ولا بدلت يعجبك شكلي كذاا كني مسكين ,, وين انتي يأم سعد تشوفين ولدك ,,
فهده : سعد !!!!
سعد : سسسسعععد ..,, شرقت فهده وهي تسمعه يقلد صوتها ,, فهده الحين حنا في احلى ايام حياتنا ,, انتي ليه ما تكونين طبيعيه ,, خليك على راجتك ,, لا تتوترين ,, انسي انسي كل شي وخليك معي انا بس ,,
فهده وهي تطالع في اصابعها اللي تشوف ان ارتجافها غير طبيعي : اذا مافيه باس عطني فرصه شوي لحد ما اتعود عليك ,, وربي مو عارفه اتعامل معاك ,, احسك غريب عني ,,
طالعها سعد وهو يتأمل ملامحها على جنب ,, خشمها وشفتها ,, وطرف خدها ,, شاف دمعه تنزل بهدوء ,, لف وجهها ناحيته وهو يكلمها بهدوء اكثر : افااااا ,, الحين سعد بلحمه ودمه قاعد جنبك وتبكين ,, ابتسمت وبانت غمازاتها وتسمع رده وهو يقول : وخير يا طير صح هذا اللي تبين تقولينه ,, ضحكت اكثر وهي تهز راسها : الحين انا قلت هالكلام ,,
سعد : عيونك هي اللي تقوله ,,,
لفت وجهها له وهي تفتح عيونها بشكل كبير : وانت شفت عيوني عشان تحكم ,,
سعد وهو يضحك : ايووووه ابي اشوف عيونك عشان احكم ,, ما قاوم جمالها وهي تطالعه وحس برغبه انه يضمها بس خاف من ردة فعلها وخوفها الغير طبيعي ,, مسح على اصابعها المتوتره ,, وطالعها بشووق وهو يهمس لها : تعالي ننام كلننا تعبانين ,,,,
انا حاس اليوم ما راح يمر على خييير ,, فاجأني المحامي بقرار المحكمه اللي اصدرته في حق ام فيصل انها لها الحق تأخذ فيصل عندها يوم في الاسبوع ,, خصوصا بعد التطورات الأخيره ,, مدري من وين طلعت لي ذي الله ياخذها ,, ماصار لي نفس لاي شي من قال لي المحامي الخبر ذا ,, ومب عارف كيف افتح للجازي الموضوع ,, مصلحة فيصل عندي فوق اي اعتبار ,, ومستحيل اخلي ذي تخرب علي ,,
طلعت للشغل وانا متوقع كل شي منها ,,مر اليوم ببطئ يمكن لاني احسب الوقت كل شوي ,, ومتوقع انها تروح للجازي في البيت ,,
تحسفت اني ما عطيت جازي خبر يمكن عشان ابي اهرب من الموضوع ,,ما انتصف النهار الا مديرة المدرسه تكلمني ,,انا لماعرفت انها هي ,, قلبي حاس وش بتقول ,,,
طلعت في السياره وانا قلبي يغلي ,, اذبحها وش اسوي فيها ,, تبي تدخل حياتي مره ثانيه ,, ومتأكد انه مو عشان فيصل ,, هاذي هي راميته صار لها ثلاث سنين ,, يعني ما طرى عليها الا الحين ,, والا شوفتها للجازي اثارت غيرتها ,, ما نفع معاها الحقران والا التطنيش ,, الا تدخل عن طريق فيصل ,, تبي تجيب راسي ,, بعيد عليها اذا هي تفكر كذاا ,, دخلت البيت ابي اشوف جازي وين ,,
ترددت كيف اقول لها بس خلاااص مافيه مفر ,, طلعت فوق لقيتها بالمجلس تشوف برنامج صباحي وعبوره تلعب عندها اول ما شافتني قامت وهي تفز بسرعه
الجازي : خير نواف وش فيك ,, عسى مو صاير شي,,,
نواف : فيصل راح لامه يزورها اليوم ,,
الجازي وهي تحاول تقعد بعد ما كانت واقفه وهي تحس بعدم الاتزان : هااااااا وش يعني ,,,
نواف : انا تردد اني اقولك بس لها الحق تشوف فيصل مره في الاسبوع ,,
الجازي : بس هي متزوجه ,,
نواف : تطلقت من سنه !!! طالعتني الجازي وهي محترقه على فيصل ,, ولدها ومو ولدها ,, تعبت عليه اكثر من اي واحد فينا ,, سنه من التعب والسهر والاخلاص والتفاني لابعد الحدود مع فصول ,,والحين تجي امه اللي حملت فيه وتدخل حياته والاكيد انها راح تخرب كل شي بنته جازي ,,
طالعت في لاشي قدامها وهي فاقده الاهتمام في متابعة الكلام : وانت عادي عندك انها تتواصل معاه ,,
هزيت كتفي بتعب : في الاخير هي امه ,,
طالعتني بعتب قطع قلبي : وين هالاحساس لما كانت متزوجه وحرمتها من ضناها عشان مصلحتك ,, صار عادي عندك لما عرفت انها تطلقت ,,
نواف : انتي تفكرين اني ابيها عشانها تطلقت ,, فكرك راااح بعيييد ,,,
قاطعتني وهي يأسه : اتمنى انه يكون فكري راح بعيد ,, قامت تبي تطلع من الغرفه وما شفت عندي القدره النفسيه اني اطمنها لاني بنفسي ضايع بعد اللي صار اليوم ,,
ووجود ام فيصل مره ثانيه في حياتي مدري كيف بيكون مردوده ,, وهل راح احتك معاها مره ثانيه ,, وهي ما راح تخلي فرصه انا عارف هالشي ,,,,
دخلت غرفتي متحطمه من اللي سمعته ,, ما توقعت في يوم انها تجي مره ثانيه تبي تشوف ولدها ,, مع انها ام بس شيفتها مو ام ,, ماعندها اي احساس بالأمومه والا كيف ما تسئل عن ولدها ثلاث سنين متواصله ,, انا خاطري اعرف هي متى تطلقت ,, متى امداها تبي ولدها ,, بس قلبي حاس بشي مو زين ,, انا مدري ليه خايفه انها تبي نواف مره ثانيه ,, معقووول نواف يسمح لها ترجع ثاني وتخرب عليه ,, وهو اللي اذا شافها انقرف ,, دارت في راسي افكار وافكار ,, كلها خوفتني بس انا ويني من الاعراب ,, حزنت على حالي كثيير ,, تمنيت موقفه احسن من كذا ,, بالمررره حسيته متهاون ,, وليه خبى عني ,, ضايقني بتصرفه ,, معقوله فيصل بيحبها ,, وكيف بالسهوله ذي تروح تاخذه من المدرسه ,,صدق جريئه ,,
طالعت فيها وهي ترتب المكتبه ,, دقيقه ,, منظمه ,, على انها مدللــه بس ما تكل من الترتيب ,, كأنها محد خدمها بحياتها ,, تحس انها تنجز وهي تمسك الشي وتعطيك اياه بعد ساعه ساعتين احسن من المتوقع ,,
كلمتها ابي اشوف وش ردة فعلها : نور ,, وش رايك نطلع للبر حنا واخواني ,,
نور : والله متى ,, ابركها من ساعه ,,
ماجد : يعني ما عندك مانع ,,
نور : لا طبعا بالعكس متحمسه للطلعه ,, وعدتني من اول ,, بس كنت اقول انت بتشوف الوقت المناسب ,, بس ما ينفع حنا بالحالنا ,,
ماجد : امممم لا , طلعة البر ما تنفع الا بالاهل كلهم ,,
حسيت اني صدمتها ان اهلي لازم يروحون ,, بس ودي تتعود على جمعة اهلي ,, حبيت اغير جوهاا شوي
ماجد : وش رايك تلبسين عبايتك ,,
ودي اخذها تشوف الفيلا بعد ما تشطبت من جووه ,, مابقى الا شي بسيط ونأثثها ,, طلعت معاها بس احسها مو معاي ,, سألتها في السياره ,,
وش فيك ليه تغيرتي كذاا ,,
نور : اقولك بس ما تزعل ,, طالعت فيها ابيها تكمل كلامها : مو مرتاحه لزوجة اخوك ,, وما ابي احاسب على تصرفاتي معها ,,
ماجد : انتي اكبر من هالسوالف ,, وبعدين لا تدققين في كل شي ,, احنا متى بنشوفهم يعني مره في الاسبوع ,, يعني ما تسوى الدنيا تكدرين على نفسك عشان وحده ما راح تشوفينها دايم ,,,
انا عارفه ان الحياه على اي احد مو سهله ,, بس اهل ماجد باستثناء عاليه ,, ممكن في اي يوم ينقلبون علي والسبب بيت خالتهم ,,
ومو سهل علي اني احسب لكل تصرفاتهم ,, يمكن لأنهم طمعانين في ماجد تضايقت منهم وحسبت لهم الف حساب ,, ما انتبهت ان حنا صرنا عند الفيلا الجديده ,, رااائعه بالحجر ,, ابتدى ماجد يرتب حديقتها ا,, ويرسم للمهندس الفكره اللي تكلمنها عنها سوى
دخلنا للفيلا الفاضيه واصواتنا هي اللي مسويه صدى في المكان ,,,
طلعنا للدور العلوي وانا في بالي لكل زوايه فكره معينه,,,ووقفت اشوف كيف برسم لغرفة الملابس ديزاين يناسب ,, حسيت بيد ماجد تمسكني ,, التفت له ,, وقربت منه وهو يشوفني بعيون كلها شووق ,, ماجد وش فيك ,,
ماجد : تدرين انك اكبر هديه من ربي ,, وربي انك اجمل هديه ,, اشوفك وانتي تفكرين وتشاركيني كل شي ,, بنفسك احسه تضحيه منك ,,
نور انتي المفروض على اللي تربيت فيه انك مترفه والكل يخدمك ,, لكن حبك لي ومراعاتي كزوج خلتك تخلين عن برستيجك عشاني ,, المفروض اوفر اللي يخدمونك زي ما كنتي في بيت اهلك ,,
قطعت عليه ما حبيته يكمل يكلمني كني اميره ,, لا لا بالرغم المستوى اللي انا عشت فيه ,, بس ما يمنع اني ادلع زوجي واخدمه ,, ماجد مو حيا الله ,, كفايه اذا مشيت بجنبه الناس يعملون له حساب ,,
حبي له غير طبيعي ,, وحبه لي عفيف ورااقي ,, ادري فيه يموووت فيني حتى لو ما نطق كفايه افعاله ومشاعره ,,
مسكت وجهه بين يدي وانا اكلمه بحب : وانت اكبر هديه لي من ربي ,, انت الحب ,, والوفاء ,, انت العشق والذكريات الحلوه ,, انت السهر والليل ,, انت كل ثانيه في قلب نور تنبض بك ,,مااااجد ,, لكن ماجد ما سمح لها تكمل وهو يضمها بحنان بين يديه : ربي ما يحرمني منك يا غلااااااي ,,,,,
مرت يومين علينا ما طلعنا من البيت ,, مدري كيف مرت ,, ثلاث ارباعها نووم ,, كنه صار لنا اسبوع ما نمنا ,,اكيد بعد السهر والتعب ,,, والسفر بروحه عذاااب , , قمت وانا احس بنشاط وبدلت ولسى سعد نايم ولا حس فيني ,, لبست لي بنطلون جينز مع توب قطن ,, لفيت شعري على ورى ورفعته فوق ونزلت منه خصل صغيره ,,,دخلت المطبخ وجهزت فطور ,, اول مره ادري اني رفله ,, خذيت الخبز وحمصته ,, ورتبت الخفايف على الطاوله ,, فطور عصري ,, شدني المنظر حديقه ممتمده ومحاطه باشجار معطيتها شكل سور ,, فتحت باب المطبخ المطل ومشيت نسيت اني مو لابسه حجاب ,, طالعت يمين ويسار بيننا مسافه كبيره وبين اللي جنبنا ,, شفت الدنيا امان ,, مشيت وقعدت اتفحص النباتات ,, شكلها يفتح النفس ,, وصلت لحد النافذه حقت غرفتي ,, وشفت سعد وهو يبدل ملابسه ,, ما انتبه لي ,, صديت ومشيت ابي اكمل ,, فتح النافذه اللي على شكل باب ,, وصوت علي ,,فهده تعاااالي ,,
رجعت وجهي يطبخ وانا احسه طمامه ,, وقفت ابي اشوف وش راح يسوي ,,
سعد : وش رايك نطلع للقوارب ,,
رحت له وانا فرحااانه : والله ,, تكفى ابي اطلع ,, بهت فيني ,, قعد يطالعني بنظره ما فهمتها ,,
سعد : لو ادري انك بتفرحين كذا كان طلعتك من قبل ,,
فطرنا ,, وعلى طول طلعنا ,, لبسي محتشم ,, بس ما تغطيت ,, القريه هاديه ومافيها احد ,, لبست نظارتي ,,
ومشينا شوي ووقف سعد التاكسي ,, خذنا لجهة البحيره ,, زرقة السماء انعكست على صفحة الماء وركود البحيره خلاني اشعر بالسكينه ,, منظر غير طبيعي بالمره ,, يثير المشاعر ,, مع الشجر الممتد درجات على لحد ما يوصل سفح الجبل ,, يجعل الرغبه في الرسم هي المسيطره علي ,,

مد سعد يديه لي ومسك يدي وتمشينا علي البحيره نبي نوصل مكان القوارب ,, شكل سعد خيالي ,, بشعره بجسمه بلياقته ,, قعدت اطالع فيها واتذكر كم وحده مرت بحياته ,, وكم وحده حبها من قلبه ,, حسيت بنار تنهشني كل ما تخيلت هالشي ,, تعقدت حواجبي فجأه تمنيت اني ما تذكرت السوالف ذي ما بغيتها تخرب حياتي ,,
طالعني وهو مترقب : وشفيك ضقتي تبين نرجع ,, مو عاجبك المكان ,,
طالعته بتردد : بالعكس الا عاجبني بشكل ما اقدر اوصف لك مشاعري كيف ,,
ظلينا ساكتين ,, مسكت اللي في نفسي ما ودي اخرب عليه ,, وصلنا للقوارب واشر على شايب ياخذنا ,, وطلعنا القارب وانا سعادتي ما توصف وانا اشوف سعد يبي يسعدني بأي طريقه ,, اللي فاجأني اتصال ابوي على جوال سعد ,, ما توقعت وفرحت ان ابوي مهتم بسعد عشاني ,, يؤيؤيؤ ياخزياه بيخربها سعد مع ابوي قعد يعلمه عن سوالفنا ,, واااااي منك يا سعد والله فشيله
طالعني وهو يضحك بعد ما سكر : شفتي كيف انا ذووق مع ابوك قلت له عن سوالفك معي ,, شفتي حتى ابوك يقول انك بزر ,,
طالعته ودي ازنطه : سعد الحين انا بزر,, خلاص انا بغرفه وانت بغرفه لحد ما اصير عاقل ,,
سكر سعد وهو يضحك : لا لا لا حرمت اقول بزر الا عاقل وسنعه يا بعد قلبي ,,
مدري كيف يجيب الموضوع لحد ما يقلبه علي ويصير هو الصح ,, مر الوقت ما حسينا فيها صحيح اذا قالوا لحظات السعاده مانحس فيها من سرعتها ,,,
لاحظت ان فيصل من جاء من عند امه هذاك الليل وهو داخل مرحله جديده ,, صاير منطوي ,, وما يحب يتكلم زي اول ,, ويحب النوم بشكل ,, استغربت تصرفاته ,, هل هي قالت له شي ,, مو بعيد عنها تزرع في باله مليون فكره موزينه عننا ,, قربت ابي اشوف وش يقرأ كان متمدد في سريره قعدت على طرف السرير وضحكت له وانا امد يدي على شعره امسحه : هلاااا بفصول تبي تنام ,,
فيصل بدون حماس مررره : يمكن وخذ نفس عميييق وزفر بقوووه
الجازي : افااااا كل هذا في قلبك وما تعلمني ,, فصول انا امك ,,,
طالعني وعيونه كلها مويه : امي هنااء ,, انتي خالتي ,,
سكت ما قدرت اتكلم اكيد هي اللي قالت له وكمل كلامه : ليه تتركين ابوي يطلق امي عشان يتزوجك ,,مو حرام كذا
بهت فيه معقول ,,
الجازي : فيصل ممكن تسمعني وتفهم اللي بقوله ,, انا تزوجتك ابوك من فتره بسيطه بس هو منفصل عنها من زمان ,, انت ما تتذكر ,, مو انت اللي قلت لأبوك يجيب اخو لك ,,
رجع راسه على السرير وهو يكمل : بس انا ابي امي تعيش معنا ,,
فجعني بكلامه هذا من زياره وحده صار له كذا الله يستر من الجااي ,, حسيت اني ضايعه واني مدري وشلون اتعامل مع فيصل بالوضع الجديد ,,
بس لازم اكون امينه معه لابعد الحدود : فصول هي بتبقى امك ,, وانا بعد امك اذا تبي ,, لك الحق انك تحبني او لا ,, بس لازم تعرف انه كان بينهم مشكله وصار كل واحد بطريق وهاذي مو نهاية الدنيا ,, اهم شي انك تكون بخير وفرحان ,, ما رد علي فقمت وخذيت بعضي وطلعت من الغرفه ,, ما وصلت نهاية الباب الا صوته وراي
يمه ,, التفت لها وانا مو مصدقه عيني وشفته يفتح لي يدينه يبيني اضمه ورحت له وانا اجري ابي اضمه من قلبي اااه يا فصول يا حبيني لك ,, لاول مره في نفسي اتمنى ان امه يصير لها شي وتختفي من الوجود ,, ما تستاهل انها تكون امه ,, استغفر الله ,, اللهم لا اعتراض ,,
مرت يومين وانا اجهز لطلعة البر ,, ما بغيت اي شي ينقص علينا هناك ,, مع ان كل شي متوفر لكن حبيت ان كل حاجه تكون معاي ,, خالتي ام ماجد كلمت بيت اختها وبيطلعون معناا ,, حسيت بنكد منهم ,, تأقلمت على الفكرهوانهم راح يكونون موجودين ,, جهزت شنطتي ,, حسيت اني بطرانه باغراضي ,, مو طلعة بر هاذي صارت ,,دخلت المطبخ التحضيري وجهزت كل الشغلات اللي ابيها واعتقد اني بحتاجها ,, جتني خالتي وهي مستانسه على ترتيبي ,, قعدت على الكرسي وهي تكلمني : تدرين اختي وعيالها بيروحون معنا ,, لا تقصرين فيهم يا عمري ,, ترى ماجد حسبة ولدهم وخالته تحبه ,, طالعتها وانا مستغربه وش قصدها يعني ,,
نور : لا تحاتين يا خالتي اهلك في عيوني ,, كملت شغلي وانا عقلي مو معاي ,, افكر في خالتي ,, يعني تبيه يهتم فيهم بأي شكل ,, دخل ماجد وهو يصوت على الشغاله تطلع للسياره تجيب المقاضي ,,
ماجد : وش اخبارك يأم ماجد قضيتوا كل شي عشان نمشي ,,
ام ماجد : البركه في نور ما خلتني اسوي شي ,, ما الومك يوم مرضت تبيها ,, بصراحه هنا اخجلتني خالتي وطيرتني فووق ,, وكبرت راسي على ماجد ,, طالعته بنص عين وانا مبسوطه ,, ومسك خصري وهو يضحكني ,,
خلاص بشوفها وش بتسوي مع الابل عشان تجاوز الاختبار ,,
نور : حرااام فيها ابل ما اقدر ,,
ماجد وهو يكمل تريقه : فيها ابل وفيها طيور وفيها تسوقين السياره ,, وفيها اشياء كثيير ,,
نور : هين السياره اسوق عادي الله لا يحرمني من ابوي ,,
ماجد وهو يطالعها بحب ,, جمالها وترفها ورقيها ,, تربيتها واتزانها صفات كثيييرها تداخلت في بعض وطلعت جوهره رااائعه ,, حمدت ربي في نفسي ,, نور حب حياتي اللي من زمان احلم فيه ,, ومجرد موقف معها اشعل شرارة الحب بقلبي ,, فديتها يا عرب والله انها اجمل البنات ,,,
اشوف نواف يبتعد عني واحسه متعمد انه ما يكلمني ,, قعدت معه على الفطور وفتحت معه موضوع خارج بالمره عن الوضع اللي حنا فيه ,, سئلته اذا اقدر اساعد عاليه في تجهيز فيلا فهده وترتيب اغراضها فيها ,,صرخ وهو يقول : عندك اشغال اهم من فهده ,, وطلع وهو معصب ,, ابي افهم انا وش ذنبي من اللي صار ,, تذكرت سالفتنا على الفطور وانا قاعده ارتب في غرفة الملابس بعض الاشياء وما انتبهت انه كان متسند على الباب ,,
تركت اللي في يدي شكله عنده كلام يبي يحكي به ,,
نواف : انا ادري انك ماخذه في خاطرك علي ,, بس غصب عني ,,اشوف ان حياتي اللي ما صدقت انها تهدا تنقلب فجأه عشان وحده ما تسوى ,,
صرخت بدون شعور : لااااااااا
طالعني وهو منصدم وكملت : انت كيف تسمح لها تخرب علينا ,, نواف اذا انت ما تقدر تتعامل معها وتوقفها عند حدها اتركني انا بتعامل معها ,,
نواف بحزن : تقدرين عليها ؟؟؟
الجازي وهي نافذ صبرها : ابي افهم انت ليه مسوي لها اعتبار ,,
رد نواف بطريقه ازعجت الجازي : لانك ما تعرفين هي وش ممكن تسوي ,, وتركني فجأه مثل ما دخل فجأه وانا مثل الورقه اللي تقلبها الريح في يوم عاصف ,,,
بغيت اتكشخ لسعد ,, لبست فستان من الشيفون المبطن ,, على حرف الكتف حبيير يتدلى منه كريستال صغير ورولت شعري بطريقه حلووه ,, كثفت الميك اب عشان يبان انه لمناسبه ومشيت في الممر وانا كلي لهفه على ردة فعله اذا شافني ,,,
طاحت عيني في عينه وغمز لي على طوول شعوري وانا معه لا يووصف فيه حناان الدنيا ,, نظر لي بحب وتكلم وهو مركز في عيوني ,, تدرين ان حياكهو اللي جذبني لك ,, فيك براءه وحياء تخلي الواحد يحترمك غصب , ترى انتي اللي عوفتيني بالبنات ,,قطع علينا رنين الجوال ,, طالع في الشاشه ولمحت بطرف عيني اسم مشاعل ,, رجع الجوال على الطاوله بعد ماحطه تجاهل ,, وسى بيكمل كلامه رجع الجوال يرن ,, خذه وسكره بدون شعور قلت له : وليه ما ترد عليها ,, طالعني بهدوء قاتل ,, وهو يقول : انا لو برد عليها كان ردت عليها من قبل ,, بس انا خسرتها وخسرت غيرها ,, ما ابيهم كلش عفتهم عفتهم ,,
قمت وانا احس اني معصبه منه : لو ما تبيهم صحيح كان غيرت رقم جوالك بلا هالازعاج اللي ماله داعي ,, ومشيت للغرفه وانا اغلي ,, ما وصلت اخر الممر الاهو صوت قوي في الجدار وهو يتمتم بكلام ما فهمته ,, حسيت انه رمى الجوال ,, بكيفه ,, اجل يكلمونه وانا معه صحيح قلة ادب ,, ومسوي فيها انه مسفه لهم ,,
لو جااد صحيح يغير نمرته ويفتك منهم ونعيش برااحه ,,,
قعدت على طرف السرير مع احس من كثر التوتر ,, حسيت رجلي ترجف ,, واعصابي مشدوده ,, مرت ربع ساعه وشفت اني انا الغلطانه ,, مو مره ولا ثنتين ولا عشر يأكد لي انه يحبني وما يبي غيري ,, بس اعصابي تلفت من البنات ذوول وملاحقهم اللي على غير سنع ,,
حزنت منه ,, وقمت ابي اروح له في الصاله ,, جيت مالقيته ,, توقعت انه في المطبخ ,, مشيت في الممر وصوت الكعب هو اللي مسيطر على المكان ,,
فتحت الباب بهدوء شفته قاعد على الكرسي وظهره لي ويطالع المنظر الطبيعي المطل ,, رافع رجله على الطاوله ومكتف يدينه على صدره شكله طفشااان ,,
دخلت ومشيت من جنبه فنزل رجله وقعدت قباله ,, يحاول ما يطالعني وعينه في الكوب المليان كوفي وما شرب منه شي ,, تكلمت بصوت مخنوق : سعد انا ما قصدت اني ....
سعد وهو يوقف يبي يطلع من المكان : الله يخليك بلاش تبرير ,, مو اول مره نتكلم عن الموضوع ذا وما اظن راح تكون الاخيره ,, انا زهقااان حدي ,, عن اذنك ,, مشى يبي يطلع من المكان ,, مشيت اسرع منه وسكرت عليه الطريق ,, وقفت قباله وانا امسك طرف التي شيرت بدون وعي : واكلمه وعيني على كتفه ما قدرت ارفعها في عينه : وتهون عليك فهده تقعد بالحالها ,,
حسيت ان عيوني فجأه امتلت دموع ,, ضمني بقووه وما سمعت الا : يا لبى قلب فهده ,,,
في مجلس ابو نواف العائلي ارتفع صوت ام نواف وهي تكلم نايف بحده : شيلها من راسك البنت للحين بزر ,, صحيح مو صاحي ,, لا تخيب ظني فيك ,, انت صحيح مو صغير ((28))
بس للحين بدري على الكلام ذا ,, لا ومن جدك تبي تتزوجها وتترك المدرسه تعتقد انهم بيوافقون ,,
نايف : انا ما فهمت الحين يمه اعتراضك عشان السن والا عشان البنت نفسها وضحي لي ,,
تهربت امي من السؤال وهي تقول لو سمحت سكر الموضوع ترى مو فاضيه لك الحين ,, وقامت وهي تصوت على الجوري تبيها ,,,
طالعني ابوي بحزن ,, حاس فيني لكن وسط صراخ امي ما حب يتدخل لين تهدأ
ابو نواف : الحين انت ليه تفاتحه كذا بدون مقدمات ,, ليه ما تركتني اجس نبضها ,,
نايف : يبا انت عارف امي ,, تفكر في المستوى والبرستيج واللوك ,, مو زين كذااا
ابو نواف : عيب ولد تتكلم عن امك كذا ,, بعدين امك مو قصدها كذا ,, هي تبي الكل يأخذ اللي يناسبه ويعيش معه بسعااده ,,
نايف : واللي يسلمك يبا ارجووك تكفى كلمها انا ما ابي اسوي شي غصب عنها ,, كفايه انها اخت الجازي ,,
طلع ابوي وهو يوعدني خيير ,, وظليت في مكاني زهقان من الدنيا ,, تذكرت شكل مها معقول بس ان هذا كله تعلق بسبب نظره ,, ما قدرت اطلعها من مخي وقلبي ينتفض اذا طرت علي ,, اشوف خيالها وين ما رحت ,,
ااااه عليها حاجب يسوى قبيله ,, تمنيتها زوجه لي ,, وكل يوم يزيد تعلقي بها ,, المشكله هي ما درت عني ,, يا خوفي ان في قلبها واحد ثاني وعقب المشاكل ذي تردني ,, يؤيؤيؤ مصيبه اذا فيه احد ثاني ,,
قمت وطلعت بسيارتي وانا في بالي شغله ,, لازم اتأكد منها ,, بعد فتره بسيطه وقفت عند فيلا اخوي نواف ,,
اتصلت على الجازي تفتح لي ابيها في موضوع ,,
دخلت ولما قعدت في المجلس انتظرها ,, جات وهي تشيل عبوره ومتغطيه ,,
نايف : ياهلاااا بام عبوره ,,
للحين بكلمها في موضوعي رن جوالها وردت عليه وهي تاشر لي بيدها عن اذنك ,,
الجازي : هلا خالتي وشلونك ,, ابشري ,, ان شالله بكون عندك بكره ,, فمان الله ,,
سكرت الجازي وهي تعتذر لي : اسمح لي يا نايف خالتي ام نواف تبيني ضروري واضطريت اعتذر منها ,,
توترت لما عرفت ان امي تبيها اكيد عشان الموضوع ,, يالله الليل ,,
الجازي : آآآمر نايف وش بغيت اخدمك فيه ؟؟؟؟
((الجزء التاسع عشر ))


اعتقد ان العالم كلها عندها مشاكل مو حنا بس ,, المفروض ما اوقف عندها وتكون نهاية العالم ,, لازم يكون عندي الاصرار اني اتجاوزها ,, وما تكون نفسيتي ضعيفه امامها ,, ياااما بيوت مسكره وما ندري وش وراها ,, محيرني ان نواف ,, وش اقول عن نواف ,,
شعوره محيرني وردة فعله محيرتني اكثر ,, هل ظهورها ثاني هزه للدرجه ذي ,, طيب لما شفناها بالمطعم كان مقروف منها ,,,
ليه لما وصل الامر لفيصل وقف وصار عنده تدبير ثاني ,,
هو مو اول واحد يطلق ,, ولا راح يكون آخر واحد ,, وفيصل من جملة اللي وقع عليهم هالشي ,, ومو في يده ابدا ,, ومو ذنبه ,,
وربي ما قصرت معاه في شي الا حبيته من كل قلبي وحنيت عليه ,, في ظروف المفروض اني اتعقد منهم كلهم هو وابوه ,, بس ما عمري ربطت بينه وبين ابوه ,, هو حاله وابوه حاله ثانيه ,,
ظليت في دوامة افكاري ,, وما سمعت نواف ينادي علي ,, حالتنا كانت متذبذبه اليومين اللي راحوا ,,
طالعت فيه وانا ابي اسمع وش بيقول : وين رحتي ناديت عليك كذا مره مو معي ,,
الجازي وهي ترتب من قعدتها وتلفت عليه : لا معليش ما انتبهت ,,آآآآمر بغيت اسوي لك شي ,,
اخوي نايف جاء هنااا ؟؟؟
الجازي : اي ,, يقول من زمان عن عبوره ما شفتهاا ووصل يسلم ,,
نواف بدون نفس : اوكي بغيتي شي ,, بدخل انام ,,
وقفت وانا متردده اكلمه بس ما اقدر اصبر وانا اشوف اللي راح كله وتعبت فيه يروح بلحظه : نواف ممكن اكلمك شوي
نواف وهو ما يبي يسمع شي : ارجووك انا تعباان ومصدع ومالي نفس اتكلم في اي موضوع ,, ابي ارتاح فاهمه ,,
وطلع من المجلس وهو يحاول يمسك اعصابه قدامي ,, غرريب ,, ما عندي الا تفسير واحد لتصرفه ,, اكيد انه حن لها ,,
حتى لو تزوجت غيره وبغت واحد ثاني ,, يمكن زانت في عينه الحين ,, الحين هي حره ,, معقول ان نواف يمكن يكون يفكر فيها ,,
ما اصدق ان الحاله اللي مر فيها تخليه ينسى اللي سوته له ,, تذكرت لما مره دخلت عليه وهو يشوف الالبوم ,, صحيح تذكرت كان يشوف صورها ,, اكيد وميه في الميه انه حبه حب خيالي لدرجة انه ما صدق خيانتها له ,,
ارتعت من تحليلي ,, لأنه اذا صار صحيح معناته نهايتي انا ,, حزنت على حالي ,, هل تضحيتي له وحبي اللي دفنته في صدري له بالرغم من معاملته لي ,, لكن ما قدرت امنع نفسي اني اتعلق فيه ,,طالعت في المكان ,, هذا كان بيتهم مع بعض ,, وهنا مشت ,, وهنا ضحكت معه وهنا شاركته اكله ,, اكيد تعني لها كل زوايه حاجه ,, اااه يا قلبي ,, وشلون اقدر استحمل اللي بيصير ,, خايفه من الجاي ,,
لازم انام ,, وعدت خالتي ام نواف اجيها بدري ,,


من هذاك اليوم اللي خذت فيصل وهي ترسل مسجات ,, شكلها تبي تفتح معي خط جديد ,, مو هاينه علي جازي ,, واشوف الحيره في عيونها ,, بس يا ليتها تدري بعذابي ,, يا ليتها تدري اني اعاني كل يوم وكل ليل لمجرد شعوري ان ام فيصل راح تكون شريك لنا ,,
تبي فيصل يجيها يخرج معها ,, يسافر معها ,, اليوم صغير ,, لكن بكره راح يكبر ويعرف زين حق امه عليه ,, تندمت مليون مره بقراري اني خذيتها ,, بس وش ينفع الندم هالحين ,, فيصل ,, مهم عندي ,, ومستحيل اضحي به ,, بس جازي كاسره خاطري ,,
قعدت اراجع نفسي ,, انا حبيتها ,, صحيح مو عشق لدرجة اني بموت لو هي مو في حياتي ,, برغم كل المميزات اللي فيها ,, بس اسوأ شي انك تملك لك حاجه كاملة المواصفات بعد ما تمر بتجربة عمرك ,, حبي لهناء كان عمييق ولهفه وشوق ,, وصدمتي فيها كسرت نفسي ,, وتركت فيها فراغ ,, حتى لو املك الدنيا ما راح استمتع بأي شي ,, كبرت في عيني كل ما شفت اهتمامها بفيصل يزيد ,, ما عمرها سوت ذا عشاني ,, حبته من قلبها ,, وخدمته بعيونها ,, حتى هناء ما راح تسوي له كذا ,,
ااه وش اسوي في عمري ,, صار لها كم يوم تنام في غرفة عبوره ,, وما سئلتها ليش ,, لأني عارف وش السبب ,, هي تبي ردة فعلي غير عن كذاا ,, بس اخاف اني اضعف ,, ولا اقدر ,, مشاعر ما استغربت منها ,, لأني عارف نفسي زين ,,,
سكرت النور ابي نفسي تهدأ وهي مستحيل تهدأ وفيصل شاغل تفكيري ,,,


المخيم من احسن ما يكون ,, مجلس للحريم ومجلس للرجال ,, وخيامنا انا وخالتي بالحالها ,, وهم كذلك ,, دخلت خيمتي ,, ورتبت اغراضي اللي ابيها ,, اتذكر طلعاتنا للبر ما تذكر ,, نتمشى ونرجع مو تخييم ,, اول مره راح اعيشها في ارض الواقع واتعامل مع الحياه ذي ,, احس ان اهل البر عندهم صبر عظييم ,, زينت مكاني ,, وحطيت علاق في حاجب الخيمه ,,وعلقت عليه عبااياتي ,, وطلعت لي مرايه وعلقتها بحبل صغير ,, وظهرت عطوري وصفيتها على الشنطه بعد ما غطيتها بمفرش ,, فصخت شرشفي ونقابي وحسيت اني تحررت من عيونهم ونظراتهم ,, فتح لي ماجد فتحه من الخيمه بالجنب على شكل ممر مترين تقريبا ومحجوبه عن اعين الناس لحد ما اوصل لدورة المياة المجهزة من الكيربي ,, هذا احلى شي في الموضوع ,, خذيت ملابسي وفوطتي ,, وطلعت اخذ شاور بعد التعب اليوم وترتيب الاماكن ,, خلصت واول ما دخلت الخيمه لقيت انوارها طافيه ,, خفت من الظلام هذا وانا تاركتها فاتحه ,, وقفت عند الطرف وناديت ماجد بصوت واطي : ماااجد ,,
ماجد : يا نووور ماجد تعالي ,, نور وهي لسى تبي تمشي وخافت تطيح وهي تبطل عيونها بقووه في الظلام : ماجد الله يعافيك ولع النور
ماجد : لازم تتعودين بدون نور ,, افرضي المكينه اختربت فجأه وش راح تسوين ,,
نور وهي بدت تقرب من صوت ماجد وهي تمد يديها تبي تمسك اي شي : معليه خل االافتراض بعدين ,, ارجووك ماجد وربي شي يخووف ,, حسيت بماجد يمسك يدي وضمني له وهو ينزلني على الارض ,,
قعدت على فراشنا وانا اتحسس اللي تحتي ,, وعرفت انه هوو ,,
نور : اااه خفت والله ,, الله يعينهم وربي اقوياااااء اللي عاشوا بدون نور ,,قعدت اطالع في ماجد اللي اشوف بس ملامح بسيطه ,, ويديه ارتفعت لشعري وهو يمسك خصل منه ويرجعها لورى ,, ويمسح على خدي : بكره الصبح بروح انا واياك بسسسس للحلال ,, ابي اوريك البل ,, واوريك مكانها وابي اشوف كيف تسوقيين ,,
نور وهي تحمد ربها انه مافيه نور هالحين : اختبار هووو ,,, واضح عليها الرهبه من الابل ,, مييييح في ذي السوالف ,, لاتعرف انواعها ,, ولا درجاتها ,, تبي لها كووورس بس اكيد ان ماجد راح يكون بروفيسور فيها ,, وبيعطيها امتياز ,, سئلها ماجد وين راح بالها فلما قالت له ضحك بقوووه عليها ,, وترك كل الدروس بعدين ,, الحين فيه شي اهم ,, المكان ذا راح يحتوي حبهم وذكرياتهم فيه ,, ويبي يكون لكل دقيقه لها ذكرى مع نور ,, مد يديه يبي يمسك نور يقربها له ,, لكن يديه صارت تلعب في الهواء ,, انسحبت نور ومشت لاخر الزوايه تبي تشوف وش بيسوي ,, وهو يصوت عليها بخفيف : نور وين رحتي ,, ظلت ساكته ,, وهي تبي تشوفه وهو يدور في مكانه ,, سمعته يضحكوهو يقول : هييين ,, احسبي دقيقه فقط وتكونين بين يدي ,,,,,
كتمت ضحكتها ما تبي يجي على الصوت وهو يروح للزوايه الثانيه ,, وتحاول تدور معاه عشان ما يجي يمها ,, ولسى ما تمت اول دوره وتطيح في يديه وهي تشهق بضحكها ,,,


فرشت بساط في الحديقه ,, وجهزت لي شاي وحطيته في ترمس ,, مو ذاك الزود بس محتفظ بالحراره ,, وطلبت من العجوز اللي صارت تكلمني كل يوم وتجيب مقاضينا ,, انها تجيب لي انواع خبز وكيك صغيير,, ووصته لي من ساعه ,, مازال سعد نايم ,, وتركته على راحته ,, اعتقد ان حنا راح يكون عندنا مخزون من النوم لكم سنه قدام ,, ما نطلع الا نادر ,, يا نوم يا تي في ,, حتى اكلنا مو ذاك الشي ,, عايشين على الخبز والحليب ,, والاجبان ,, ارتحنا عليها ,, القريه ما فيها مطاعم زينه مررره ,, بس مطعم للبيتزا ,, خذنا منه كم مره وزهقنا منه ,, قعدت على البساط وابتديت اسوي بعض الاتصالات ,, اول حاجه كلمت عاليه ,, وبعدين الجازي ,, ما عجبني صوتها ,, انقبض قلبي عليها ,, فيها نبره تحزن ,, لحيت عليها وعلمتني عن ام فيصل ,, والله الليل ,, ما بغينا نخلص منها تجي ثاني ,, سكرت منها بعد ماخذت معها وقت وما صار لي نفس اكلم نور فتركتها لوقت ثاني ,, حسيت اني متنكده فجأه وشفت سعد يقبل علي وهو مبسوط على القعده والمكان واول ما جلس وهو يمسك يدي : افااا على الجووو الحلو ذا ليه مكشره ,, ما بغيت اخبي عليه وقلت له عن سالفهة الجازي
سعد وهو منصدم : رجعت ,, هاذي ما راح تعديها على خيير صدقيني ,,
صبيت الشاي وانا ابي اونس سعد شوي واسوي له جو ثاني غير الغرفه ,,
ورن جواله ,, وشافه ,, وخذ نفس عمييق ورفع السماعه وهو يحطه على السبيكر : نعم
.... : ما بغيت ترد ,, سعد حرااام عليك
سعد : تحرم عليك عيشتك ياللي ما تستحين ,, انتي ماعندك عزة نفس ,, وسكر الجوال ,, واتصل مدري على مين وشوي الا هو يحكي : ماهر لو سمحت رح طلع لي شريحه وارسلها لي بالفيدكس ,, ولو تكرمت كنسل الرقم ذا ,,
نزل سعد جواله وهو طفشاان ,,
مديت له الصحن وانا احاول اشوف عيونه ابي يشوف الامتنان اللي في عيني له ,,
خذ الصحن وهو يقول : ابيك ترتاحين فاهمه ذا الشي ,, ما ابيك توسوسين ولا تحاتين اي شي ابد يا عمري .,,,
قربت عليه وانا ابوس جبينه : احبك ,,,
مسك وجهي وهو يطالعه بحنان اكثر : انتي عندي بالدنيا كلهااا ,, اقولك سررررر..
تحفزت وانا ابي اسمع وش بيقول لي ,, زينت جلستي ,, وطالعته وانا مبتسمه
سعد : احلى شي فيك غمازاتك تسلفيني اياهاااا ,,
فهده : سسععععد لاااا مو ذا اللي تبي تقوله
قعد سعد يقلدها شوي : سسسسعد ,, صراحه تلفظينها بطريقه موسيقيه حلوووه ,,
فهده : سعد بلييييز وش تبي تقول ,,
سعد : ابي اقول ان قلبي ما نبض بصدق الا لك انتي ,, عرفت بنات كثيير وسهر وخربطه بس ترى كله تمثييل بتمثييل سد فراغ وعاطفه لأنه مو حقيقي ,, بس اول ما شفتك قلبتي حالي ابتدى قلبي ينبض غصب وبدون ارداتي ,, صرت افكر فيك ,, شغلتيني بشكل خياااالي ,,
مازالت فهده تتامل سعد وهو يحكي ,, وتوعد نفسها من جوووه انها تسعده باي طريقه ,,
فهده : سسسعد
سعد وهو ينزل الصحن من يده : عيون سعد ,, يازين اسمي في فمك ,,
فهده وهي تبتسم بحياء وهو يقولها : تكلمي لاتستحين ,,
فهده : خايفه عليك ,, ونزلت دمعتها ,, وهو يمسحها بيده من حبي لك خايفه عليك ,,
سعد وهو يضمها لصدره : تطمني با قلبي ,, انا بين يديك لا تخافيييين علي ابدا ,,,,


رجعت عاليه من المستشفى ,,صار لها كم اسبوع في الحمل ,, حياتها بدون فهده ملل ,, مع شغل الوليد وزحمة العمل ,, تشوف ان حياتها هاديه ,, اتصلت على امها وعطتها موجز عن رحلتهم ومكانهم ,, تمنت انها معاهم ,, وطرت عليها فكره ,, رفعت السماعه على الوليد تبي تشوف متى بيجي ,, ما صبرت لما قالت له اقتراحها انهم يوزرون اهلها ,, بس الوليد وعدها خيير وسكر يخلص شغله ,,
بعد كم ساعه من الشغل ,, دخل الوليد بيته واصرت عاليه عليه تبي تغير جووو انهم يروحون لاهلها ,, فوعدها خير انه اليومين ذي بيوديها عشان تنبسط ,,,


عشان كذااا نايف جاء ,, يالدنيا شلون صغيره ,, يعني ما حلت في عينه الا اختي مهوي ,, بس هي صغيره وشلون يفكر فيها ,,
الظاهر انه الحب من اول نظره ,, كلام خالتي ما فاجئني ,, لما فتحت لي الموضوع وان نايف يبي مها ,, عرفت انها باي طريقه تبي تبعده عنها ,,
انا فاهمه وجهة نظرها ,, يمكن لما اكون في نفس مكانها افكر زيها ,, ليه اقول تفكيرها غلط ,, هي حره مع ولدها وتفكر باللي يريحهم ,,
اكيد تبي لنايف من الطبقه اللي هي عايشه فيها ,, تشوفني مثلا اختيار نواف واكيد انه اجبرهم ,, وتشوف ماجد من وسط عائلي عادي ,, فما تبي لنايف نفس الشي ,, تبي هاااي ,, قشور في قشور الحياه ذي ,, الا اذا فهمنا حنا فيها ليه ,, وعرفنا اللي لنا واللي علينا ,, وحطينا في بالنا انه اذا وصلنا لمستوى معين من الحياه المترفه انه مو بيدينا هالشي بيد الله سبحانه اللي وصلنا لذا المكانه ,, وحنا مو احسن من غيرنا ,,
والارزاق ربي يوزعها ,, حطيت نفسي في مكان ام نواف ,, اللي بسويه اكيد اني برضى بختياره لانه مو صغيير ,, وعقله في راسه ,,
ام نواف عندها وجهة نظر وهي مسئوله عن ولدها ,, وبعد هذا كله مستحيل ابين لها اني تأثرت من كلامها ,, تذكرت اختي مهوي ,, ونعومهم اذا بتوافق ,, يحصلون ربعها ,, مو تكبر والله ,, بس مهاااا ,, غيير عني ,, نتشابه في اشياء ونختلف في اشياء ,, بس بعدي عنها السنه اللي راحت صقل شخصيتها وبدت تبرز ,, وتكون لها اراء مستقله بذاتها ,, كم مره تحكي لي عن مواقفها مع صديقاتها ,, ويعجبني تصرفها ,,اللي طلعت به من زيارتي لخالتي ام نواف,, اني وعدتها خير ,, وانه ما راح يصير شي غصب عنها ,, واختي لسى صغيره ,, والله يوفقهم جميعا ,,
حاول نواف انه يعرف وش عندها خالتي بس جبت له عذر ثاني ,, مدري ما حبيته يعرف ,, خايفه انصدم من ردة فعله ,, يمكن يكون عنده رأي ثاني ويمكن يكون زي امه مدري ,, بس خوفي منعني احكي ,, اليوم وصلت عتيقه ما بغت تجي ,, وجودها يحسسني بالامان ,,
بغيت اشكي عليها من ام فيصل ,,, وخصوصا انها عاصرتها ,, بس انتظرت نواف لحد ما يطلع لربعه عشان احكي معها ,,
ابتعدت من نواف برغبتي ,, احسه ملخبط ومو عارف وش يبي ,, وهالشعور مزعج ,, المفروض هو اللي يطمني ويكون قوووي قدامها مو واحد خايف تصير له مشكله وقاعد متردد يصير له شي ,,
اول ما طلع ناديت امي عتيقه ,, مرتين هالفتره راح فيصل لأمه ,, والولد ابتدى يعرف ان امه هناء وقاعده تشحنه معلومات كلها غلط ,, بعد اول توضيح لي وفهمته ,, تحاشيت اني ادخل معه في دوامه ,, اخاف تصير ضدي تصحيحاتي ,,
حطت امي عتيقه الشاي وقلت لها , وش رأيك بأم فيصل هل هي فتره وراح تترك فيصل والا لا ,,
عتيقه وهي متشائمه مرره : الله يفكنا منها يا بنتي ,,مرة متسلطه مدري وش شاف فيها نواف ,, بس اخاف منها ,,
الجازي : يمه ممكن اسئلك سؤال : هل نواف يحبها جد من اول ,, طالعتني امي عتيقه بنظره غريبه ,,
عتيقه : تبين الصدق كان يعمل لخاطرها الف حساب ,,,
صدمتني ,, هذا اللي كنت خايفه منه ان جذوة الحب اللي بينهم بدت تجدد وتشتعل ,, خوفه من وجودها مره ثانيه في حياته يدل على شي واحد بس ,, انه يحن لها ويرجعون لبعض ,, سرحت بعيييييد ما سمعت امي عتيقه وشتقول لي ,,
عتيقه : يا بنتي بقولك حاجه ,, نواف مو سهل عليه اللي صار ,, فلا تتركينه بالحاله ,, خليك دايكم جنبه ونسيه ام فيصل وامثالها ,, لا تتركين لهم فرصه يأخذون منك حقك ,,
وقفت وانا اتعبث بالورد اللي في الفازه وكني اهرب من اجابتي التفت لها وانا اهمس : مدري يمه اقدر والا لا !!!


رجعت الجوال على الطاوله بعد ما قريت المسج كم مره .. مو انا عارف انها ما راح تقصر بأسلوبها ذاا ,, رجعت خذت الجوال وطالعت فيه ثاني (( عزيزي نواف ,, ابي امر اخذ فيصل بنروح لدكتور الاسنان بسوي لها مواعيد ))
اليوم دكتور اسنان وبكره مدري وشو لا وعزيزي ذي ,, مسحت المسج ,, وقمت من المجلس ,, من سافر سعد مالي خلق للشباب زي اول ,, مكانه خالي ويعرف يخلي الجلسه حلووه ,, مريت القصر من زمان عن امي ,, بغيت اقعد معها شوي ,,
دخلت ولقيتها في المجلس تقرأ لها كتاب ,, اول ما شافتني ابتسمت بطريقه ريحتني ,, ما عمري شفت امي كبيره ,, ودايم اغبط ابوي عليها ,, لها استايل محافظه عليه ,, سويت مقارنه بينها وبين الجازي للحظه ويطلع خيال هناء في وجهي ,, ذكرني المسج بها ,,
مافيه مقارنه بينهم ابتسامة امي تكفي عن مزاياهم ,,
طالعت يديها وهي تقربني لها مازالت تحتفظ بالعنايه بيديها ,, رااقيه في تفكيرها في شكلها ,, راح بالي لجدتي ,ودورها في حياة امي اللي كان بسيط جدا ,, تزوجت ابوي وهي صغيره وبعده ماتت امها على طول ,, وسفر ابوي للخارج سنوات طويله اكسبها اكيد خبره مختلفه عن المجتمع المحيط بها ,,
تكلمت امي بحذر حسيته في جملتها : اكيد جازي قالت لك عن الموضوع ,,
نواف بأستغراب : اي موضوع ,, ما تكلمنا في شي ,,
ام نواف وهي تتابع حديثها : نايف يبي اختها الصغيره وانا افضل انه يتريث,, بعدين في بنات كثير لو يبي بخطب له ,,
نواف : اذا هي مثل الجازي ماعليها ,, اخلاق وتربيه ,, واذا قصدك المستوى فأنا مو معك في هالشي ,,
ام نواف : وانت بعد مثلهم ,, يعني انا ما ابي سعادته ,, انا اتمنى اني افرح فيه ,, ودي اختار له بنت من احسن الناس ,,
نواف وهو يقاطعها : طيب ما قلتي لي والجازي وشدخلها قلتي لها ,,
ام نواف وهي تأفف شوي : اكيد قلت لها ,, ووضحت لها ان مافيه اي مجال نايف يأخذ اختها واذا كلمهم يرفضون ,,,
نواف وهو مصدوم من تصرف امه : انتي كذا جرحتيها ,, هي وش ذنبها
ام نواف ,, هما هي اختها لاتدبس ولدي معهم ,, يرفضونه ,, تساعدني ,, ويكثر خيرها ما قصرت وعدتني خييير ,,,

طلعت من امي وانا ضايق زود على ضيقتي اللي فيني ,,, يا كثر اللي تحملتيه يا جازي ,, كله مني ,, انا اللي غصبتها تتزوجني وتستحمل نفسيتي ,, والحين امي ,, مدري من وين تحصلها ,,
دخلت البيت وانا متردد اكلمها في الموضوع ولا لا كأني ما دريت ,, وقررت اني اسكر على الموضوع ,, دام انها ماحكت فيه ,,
شفتها قاعده مثل الملاك في الكرسي ,, وتطالع التلفزيون ,, هدوءها وشخصيتها المتزنه تترك شكل عليها ,, طالعتني وانا جاي بنظره فيها عتب ,, حاولت اتحاشى ذا الشي ,, يمكن تقولون اني سلبي ,, بس انا الحين فوق هضبه يمكن تنهار بي في اي لحظه واحس اني مو متوازن ,,
نواف : مساء الخير ,, ناموا العيال ,,
الجازي : من زماان ,, حن فيصل يبي يروح يشتري له العاب بس قلت له بكره ,,
نواف : بكره لا ,, امه بتجي تأخذه ,, بيروحون موعد الاسنان ,,
الجازي بتوتر : انا وديته من اسبوع وبنكمل مع بعض ,,
نواف : مالي حق اقولها لا ,, خلاص هي بتروح معاه ,,
نرفزني بتصرفه ,, يعني عادي عنده ,, وقفت وانا ضايقه من اسلوبه
الجازي : خلاص اجل اذا جت بكره وقالت لك تبي فيصل يعيش معاها عاادي صح ,,
بصراحه ما توقعتها تقول كذاا بغيت اسكتها : هي امه وهي حره فيه يعيش معاها يعيش في القمر بكيفه ,,
الجازي : تتريق ,, هذا وقته يا نواف ,, انت بتخرب كل شي بسلبيتك فاااهم ,, حسيت ان صوتي ارتفع غصب عني ,,
نواف : لو تكرمتي لا تتدخلين في الموضوع ,, وعطاني ظهره ومشى ,, يمكن زعلته بأسلوبي ,, بس اشوف انه صار سهل لها ,,
وتذكرت في وسط زعلي هي كيف اتصلت به ,, مسج والا جوال ,, حسيت بالغيره منها ,, اما لو يرجع لها ثاني بكون مغفله فيه صحيح ,,




طلعت مع ماجد من المخيم وسط نظراتهم اللي تفحصتنا كأننا تحت مجهر ,, وخصوصا نوف ,, ما بلعتها هالانسانه , اختها ارحم منها ,, احسها زي الريموت في ايد اختها توجهها زي ما تبي مالها اي شخصيه ,, فيها خبث شوي بس على غباء تقلد على اختها ,, احيانا استغفر الله اقول وش يشوف فيها مشاري ,, وارجع واقول يمكن مسعدته في شي ,, بس انا وش ذنبي تخطط على زوجي عيني عينك ,, هذا وانا ما اعرفها من اول وش تبي ,,
ركبنا السياره وطلعنا للبر ,, منظر راااائع ,, يوحي بالسكون ,, ابعدنا شوي وبعده ووقف ماجد وهو يقول يالله انزلي : ونزلت وركبت مكانه ,, شغلت السياره بمهاره وبديت اسوق وماجد يمدحني بضحك : من قدك ,, وصار يأشر لي الجهه اللي يبي نروح لها ,, رمال ذهبيه ترتفع وتنزل بشكل امواج خلابه ,, وقفنا عند طعس ,, وونزلنا عند بدايته ,, مشيت حافيه واشوف اثر رجلي في الرمل ,, صغيره ,, ومشى جنبي ماجد وصرت اقارن بين خطواتنا ,, وبعدها قعدت معه على الرمل وانا ارسم رسومات ,, وامسحها ,, وماجد ساكت سرحان في المنظر ,, شفته مو معاي فكتبت على الرمل (( فديت اللي في بالي ))طالعني وهو يضحك فكتب (( فديت نور ))حبيت اللعبه مسحت اللي كتبته وكتبت (( احبك مووووت )) رجع هو مسح وكتب ثاني (( اذووب في عيوونك )) اخجلني رجعت اكتب
(( مشتاقه لك )) ابتسم وهو يكتب (( مو كثري بمووت فيك يابنت )) ضحكت وطلعت ضحكتي بعد ماكان الصمت سيد المكان ,,
سنتدت راسي على كتفه وانا اشوف امتداد الارض ,, منظر يخليك تحمد ربك اللي ميزك عن البشر وخلاك مؤمن برب السموات والارض وانه اللي خالق كل شي ,, حمدت ربي على النعمه هاذي وانه انعم علي بزوج نادر ,, يحلمون به واجد بس صار نصيبي ,, حسيت بيده تحسس ظهري وكتفي وهي يشم شعري ,, وين رحتي ,, الحب اذا بلغ ذروته يخلي عيونك تدمع غصب ,, وتتأثر بحبيبك ,, وتخاف عليه ,, هذا شعوري الحين ,, حسيت بدمعتي وما بغيته يشوفها ,, بس كان اسرع مني ولف وجهي يبي يطالعني ,,
ماجد وعينه تلمع متاثر منها : احبك ,, واحبك ,, وبتظلين ملكة قلبي ,, خذ يدي وقبلها وهو يشوف ابتسامتي ,, وهمس في اذني وهو يقول : لا تتركين لأي احد فرصه انه يكدر علينا حياتنا يا عمري ,,,,


قطعت السياره المرسيدس الجديده شوارع الرياض وهي متجهه لفيلا نواف ,, وهناء قاعده فيها ورى وهي تفكر في فكره براسها ,, كانت لابسه عباية الكتف وهي مرجعه طرحتها على اقصى راسها ,, وتاركه اكثر شعرها وغرتها اللي رافعتها بكليبس تحت الطرحه ,,
ومكثفه الميك اب بقوه ونظارت شانيل ,, طلعت سيجاره ودخنتها ,, تذكرت ايام نواف ,, كانت متعتهم وهما جالسين بالليل ,,,ومروقييين ,, انها تدخن من نفس سيكارته ,, اوووه على ذيك الايام ,, ياترى هل يحن لها زي ,, بموووت الا ارجع له ,, الا لازم ارجع له ,,
انا شلون كنت غبيه وفكرت بعرض صديقه ,, وش تسوى الفلوس ونواف مو معي ,, ما طقتها ولا طقت عرضه وغصبته يطلقني بعد سنتين اكثرها كان في لندن وانا عند اهلي طفشانه منه ,, ما صدقت عيوني لما شفتها معه في المطعم ,, صحيح قروويه ,, ما تناسبه ابد ,, ولا ستايله ,, يا ترى هل يسمح لها تعيش معاه زي ماعشنا مع بعض لحظات الحب ,, والا لا ,, هاذي بالله وش فيها ,, اووووف ,, بس شوفتها خلت عندي اصرار اكثر اني ارجع له ,, راح اطيرها بسهوله ,,
وقفت السياره عند بوابة الفيلاا ,, التفت لي السواق : اروح انادي فيصل ؟؟؟
طالعته : لا خليك انا بجيبه بنفسي بعد ما زدت عطري بقوووه ونفس العطر اللي كان يدووخ نواف ,,,
نزلت وانا امشي وصوت الكعب في ارضية المدخل ,, شكله غير الحديقه ,,اكيد انه غير كل حاجه ,,,
ابتدت المعركه ولازم انتصر واحرقها زي ما احرقت قلبي على نواف وولدي اللي ناويه عليه ,, فتحت لي الشغاله الباب ,, عبير المكان المليان ورد ومختلط ببخور خلتني احس انها مهتمه في المكان مضبوط وهالشي يمكن يصعب مهمتي شوي ,, دخلت وانا اتكلم بصوت عالي : وين نواف ,, وين فيصل ,, بس صوت الكعب اللي جاي من بعيد خلاني ارفع اعيني واشوف مصدره ,, يووووووه خيااااال ,,
نزلت وهي تمشي بهدوء على الدرج وشعرها الاسود يتدرج على وجها وكتفها وينزل لين تحت الخصر وهو يتحرك معاها كل ما تحركت بانسيابيه ,, كلتني الغيره وانا اشوفها حلووووه ,, وجذابه ,, عليها عيون مو عيون ,, هاذي اكيد نست نواف هناء وايام هناء ,,
وصلت لحد عندي وهي واثقه من نفسها ولا ارتبكت ,,, اكيد عرفتني ,, مدت يدها لي وهي تقول : هلا بك يأم فيصل ,,
هناء : هنااء لو سمحتي بدري على ام فيصل للحين صغيره ,,
رفعت حاجبها وهي تكتم غيظها من اسلوبي بس طقاق فيها ,, وكملت : وين فيصل ,,
الجازي وهي تأخذ نفس : بغرفته يبدل لحد الحين ما خلص تفضلي للمجلس ,,
مديت يدي ودفيتها : سوري ما عندي وقت بطلع اجهز ولدي ,, بس انها قاطعتني : ولدك بينزل تفضلي ,,
بس ما تركت لها مجال : لاتنسن ان هذا قصري قبل تجين فيه وكل شبر حافظته وانا مغمضه ,,باااايو وطلعت فوق الدرج ابي اروح لغرفة فيصل وانا اتمنى اشوف نواف مشتاقه له ,,,
اول ما وصلت حرف الدرج فوق الا نواف يطلع من الجناح واول ما شافني جته صدمه ,,
بس ما حبيت انه يفشلني : بصراحه اللي انت ماخذ ماعندها ذووق ابد ,, معقول انا انتظر في السياره لحد ما يجي ولدي وين قد صارت ذي ,, انا ام فيصل تقول لي كذا ,,
طالعني وهو مستغرب من تصرفاتي وقربت عنده اكثر : نواف بلييييز انا بهتم في فيصل ,, وما احب المشاكل ,, خلوني بعيد عنكم بلييييز نواف ,, طالعته بضعف ورغبه بتطلع من عيوني : حسيتها اثرت فيه حركتي وهو يستاذن ينزل ,,
شفته وهو ينزل الدرج بسرعه وكلمت نفسي : اول الغيث قطره ,,,,
دخلت وشفت فيصل مخلص وانا افتح يدي له حبيبي وينك تاخرت ,, خاطرك بمطعم والا بالعاب والا وشو ,,
فيصل : مو رايحين على الدكتور ,,
هناء : لااا ابي اونسك شوي ,, بصراحه طفشانه من المواعيد ومالي خلق لها بس عذر ادخل عليهم ,,
نزلنا وما شفت احد في الكان ,, وفرحت وطلعت مع فيصل ,, شكلها ما حبت جيتي ,, ما درت اني مخططه على اكبر من كذاا ,,


ما اصدق جرئتها ,, هاذي باين عليها داخله بقووه الله يستر من الجاي ,, هي وشلون تشوف انه من حقها تجينا ,, باي حق ,, ولدها راح يجي لحد عندها ,, لا ومسويه اغراء ,, اكيد تبي تحنن نواف عليها ,, يشبع بها ,,
اول ما نزل على الدرج شكله بيقول كلام بس مسك نفسه ,, عقب اخر نقاش بيننا ,, تجنبته ,,
مو ناقصه خلافات جديده ,, كنت في المطبخ التحضيري ,, واشرب قهوتي ,, شافني ما تكلمت فقال باسلوب آمر : اذا جت ام فيصل ثانيتبي ولدها ضيفيها في المجلس ,, مو زين منك هالكلام ,,
عرفت انها طينتها معه ,, وسئلته : اي كلام
نواف : انا مو فاضي للحريم وسوالفهم عندي اشغال اكبر من كذا ,,
وطلع بدون ما يفطر حتى ,, للحظه تمنيت اني للحين الجازي بنت الجامعه ولا هم ولا ما يحزنون ,, ما ااحب الصراع ,,,
ابتدى نواف يتغير ,, صار لنا اسبوع كل واحد بالحاله ,, وما اشتاق لي وانا كل ليله عيني على الباب لحد ما اغفى ,, انتظره يحن قلبه علي ,, لذا الدرجه تأثيرها عليه ما يقدر يقاومها ,,
قمت وانا الدنيا مقفله معي بس صوت الجرس نبهني ,, جتني الشغاله وهي تقول : سير نايف يطلبك يا مدام ,,,,
والله مالي خلق هالحين لأي احد ,, لبست غطاي وطلعت له ,,

وصلت للمجلس ولقيته قاعد بتوتر باين من حركة يديه ,, جلست على الطرف وانا احييه ,, \
واصل نايف كلامه بعد ما انتهينا من الرسميات ودخل في الموضوع بدون مقدمات : شوفي يا جاازي انا زي اخوك ,, وربي مكانتك عندي ما تدرين بها ,, اقدرك واحترمك ,, وعجبني فيك من اول اهتمامك بفيصل ,, لدرجة اني تمنيت لو اتزوج ربي يرزقني بوحده مثلك ,,
انا بدون لف ولا دوران , دخلت مره بالغلط وشفت اختك مها ,, بصراحه , لاول يومين الامر عادي ,, بس بعدين ما راح خيالها من بالي ,, لدرجة اني حبيتها وهي مو داريه عني ,, انا عارف ان امي كلمتك ورافضه الفكره الحين ,, بس دخيلك يا جازي ابيك تساعديني ,,
قاطعته الجازي : نايف انا مستحيل اسوي شي من ورى هالتي ارجووك ,, وبعدين انا ما ارضى على اختي ,, ما تهون علي اعرف ان خالتي رافضه ,,
نايف : لااااا مو كذاا ,, وربي مها على عيني وراسي ,, امي اتركيها على جنب انا بحلها معها ,, مالك دخل فيها ,, انا بسئلك عن مها
هل احد متكلم عليها ,, يبيها مثلا ,,
الجازي : نايف اختي للحين صغيره ,, ومالنا عيال عم اصلا ,, خذ نايف نفس عميق وارتاح وحست الجازي بذا الشي ,,
نايف : انا عارف المهمه عليك صعبه وانتي بين بيتين ,, انا امي مو شايفه حالها على فكره بس يمكن تبي تختار لي برغبتها ,, واشوف ان كل ام من حقها ,, بس والله ياجازي ان معرفتكم ذهب ,,
جلسنا نسولف شوي استئذن وطلع ,, بصراحه انبسطت في نفسي والله مو سهله مها اللي طيحت نايف ,,


دخلت خيمة الحريم وانا متكشخه ,, غيرت الجلابيه ,, لبست تنوره جينز وعليها توب من القطن الناعم ,, ولبست لي شرشف يسترني لاني اعرف غيرة ماجد ,, تكحلت بكحل عربي ورسمت عيوني بشكل جديد ,,
اول ما جيت شفت خالتي ام ماجد ,, واول ما طاحت عيني على عاليه صرخت من الفرحه : يا بنت ليه ما قلتي انك بتجين ,, ضميتها وانا احس بالامان انها موجوده وراح تساعدني على بيت النكد ,,
تغيرت عاليه بعد الحمل امتلت شويه بس حلوو عليها ,, قالت لي انها اصرت على الوليد وبتقعد معنا لين نرجع لانه عنده سفر ,, حمدت ربي ,, بتونس بها اكثر ,, ظلينا نسولف ونظرات نوف علينا كل شوي ,, شكلها غيران ,, اصلا هي من اول علاقتها ببيت خالتها عاديه ,, وجازي صديقة عمرها ,, فمو محتاجه لهم ,,
جابت الشغاله القهوة الا صوت ماجد عند باب الخيمه وهو ينادي عاليه : بس خالتي صوتت عليه تعال ياماجد مافيه احد غريب ,, ولفت على البنات وهي تقول تغطوا يا بنات ,,,
حرتني خالتي بتصرفها ,, المفروض انه ما يدخل علينا ,, ويصير عادي عنده الدخله والطلعه ,, اول ماجاء قامت له عاليه وسلمت عليه ,, ولاحظت نوف بينها وبين اختها نظرات ,, فتكلمت نوف: هلا بك يا ماجد عاش من شافك ولا تجي ولا تسلم ,,
ماجد وهو يلتفت : مين نوف ,, هلا بك يا اختي ,, والله تعرفين اشغال الدنيا ,,
وتكلمت اختها الخبله : كيفك يا ماجد ,, ونوف تسند لها رغد تسلم عليك ,, طالعني بدون شعور وهي يكلمهم مرحبا بكم يا بنات خالتي ترى انا مثل اخوكم اذا احتجتوا اي شي ,, وصوت امهم ترد عليه ذخر ان شالله يا ولدي ,, طلع ماجد وتنفست ,, حسيت اعصابي مشدوده معهم ,, فصخت شرشفي ,, ورتبت شعري وكلمتني رغد : حلوو شعرك ,, وتضربها اختها في جنبها ,, ضحكت في نفسي حتى المدح مو هاين عليها تخليها تقوله ,,,

اليوم بسوي لفهده مفاجئه بننزل للمدينه ,, ابي اجيب شريحتي ,, وفي نفس الوقت ابي اقضي معها يومين في الفندق ,, اليومين اللي راحت جتنا العجوز كذا مره ,, وكل مره تقعد مع فهده في المطبخ وعلمتها وشلون تسوي كيكة الجبن وكيكة المكسرات ,, بنتفخ اذا صار اكلي كله حلوو ,, عجبني في الموضوع ان فهده مبسوطه على زيارتها ,, دخلت عليهم المطبخ ,, ولقيتهم المره ذي يشتغلون في ساندويتشات خفيفه ,, كلمت فهده بالعربي وقلت لها متى بتروح اشتقت لك ,, وانا اطالع الكيك عارف انها بتضحك وبتنحرج مني ,, فردت بالانجلش : سعد مبسوط على ذووقك دايم يشكر فيك ,, طالعتني مسز آن : يسعدني انه عجبك ,, مع ان عندك شي احلى من هذا كله ومافي داعي للأكل ابدا ,, والتفت لفهده : اختيار موفق جدا ,, شكرتها وبعد ما طلعت ماقدرت امنع نفسي اني اتمتع بقرب فهده ,, بس عارف بتجنني لحد ما اوصل لها ,, ما تحب اجي جنبها وهي في المطبخ ,, صارت الطاوله بينا ,, وانا اكلمها بأمر شوي : تعالي هنا يا دلوعه لا تخليني اجيبك بالغصب ,,
فهده وهي تضحك بقووه : اذا تقدر اوكي ,, بس قلت قبل كذا ممنوع اللمس في المطبخ وانا اطبخ ,, لف سعد يبي يجيها من الجهة الاقرب ,, بس فصخت الكعب اللي هي لابسه وهي تماطله شوي ,,وبسرعه طلعت ركض من المطبخ وسعد صوته قريب عليها وهو يقول لها : هيييين ,, دخلت الغرفه ومن الخوف دخلت الحمام وهي تسكره بسرعه بدون ما تجهز ملابسها ,, بس سعد اللي وقف عند الباب ,, يضحك وهو يتحلف فيها ,,
طلع للمجلس وهو يفكر فيها كل يوم معها له طعم خاص ,, تخليني اطلع اللي في قلبي كله ,, عندها صفه حلووه جيدة الاستماع ,, ما تتعب من كثر ما تطلع مني سالفه وتقعد تسمع لي بدون انقطاع ,, فيها ميزه حلووه تعرف متى تلقي السؤال وبالطريقه المناسبه ,, تبتعد عن الكلمات اللي تشوفها مو ذووق في الكلام ,,
حسبت لها شوي وقربت من الباب وانا اسمع صوت المويه لسى باقي لها ,, طالعت في الغرفه وشفت دولابها وطرت علي فكره ,, فتحته وشفت فساتينها المعلقه ,, واخترت واحد عجبني ,, ولأول مره اقتحم خصوصياتها ,, واخترت ملابسها كامله ,, وجهزتها على السرير , وبعد كذا فصخت جزمتي وتخبيت ورى الستاره واول ما سكرت المويه رفعت اصابعي من الارض ودخلت في زواية النافذه اللي ساعدتني مساحتها اني اوقف في الحرف ,, سكرت الستاره ووقفت في النص ,, وعيني عليها وكلفة الستارة غطت علي ,,
طلعت وهي لابسه روب ,, دارت في الغرفه شكلها تدور علي ,, راحت للباب وقفلته ,, وانا ماسك ضحكتي مرره لا تظهر ,, جت للسرير وهي تشوف ملابسها مجهزه ,, اضحكت وشفت غمازاتها وانا اكلم نفسي : يا لبى غمازاتك ,,
ضحكت ثاني وهي تحط يدها على خدها كنها تفكر ,, جت بتفصخ روبها وللحين بتنزله الا صرختها طاحت عينها على جزمتي : سسسسسسعد وينك وطالعت تجاه الدولاب وانا اضحك وافتح الستاره صدتيني ,, التفتت علي وهي تقول : سسسسسعد حرااام ,,
سعد وهو يلمها : سسسسسعد حرااام ليه ,,, زوجك انا يا بنت ,, يالله بدلي بسرعه مسوي لك مفاجأه ,,وقفت وهي تربط حزامها ثاني : والله ,,,شي يا قلبي تعجبني مفاجأتك ,,,
قطعت عليها وانا اقول : اول بدلي يالله ,, ردت علي وهي محرجه : مستحييييل ,, اطلع قبل ,,
طالعتها بنظره كلها حب : مصره يعني ,, وهزت راسها بخجل ,, مسكت خدها وانا اشر لها على خشمي وطلعت انتظرها وانا كلي شووق لها ,,,


وصلت الساعه خمس وهي ما رجعت فيصل وهي ماخذته من الصبح ,, اليوم الخميس ,, فأتوقع انه يطول معها ,,
طلعت من القصر ابي اشوف العيال في المجلس ,, بنتابع مباراة ,, اتصلت على سعد ابي اشوف متى بيرجع ,, صوته باااين لي انه مبسوط جدا ,, الله يهنيه ,, سعد شاب خلوق ,, صحيح الله ابتلانا قبل ,, لكن كل واحد رجع للطريق الصح ,, بفضل الله طبعا ,,
اول ماجيت بنزل جاني اتصال ,, شفت رقم فيصل ,, طلعت له جوال بعد ما صار يروح مع امه عشان يكلمني وقت الحاجه ,, وقال لي ابيك تجي تأخذني ,, قلت له برسل السواق ,, بس رفض يبيني انا ,, خفت لايكون فيه شي ,, وما حبيت اجيبه وهي عند اهلها ,, اصلا البيت ما فيه الا امها واخو لها في الجامعه ,, ابوها متوفي واخوانها الكبار في بيوتهم ,, بس ماعلي وما عجبني اني اروح بعد الانقطاع اللي صار ,,
سئلته ثاني وش فيه بس قال انا ابيك ,, اثاريها عنده وتلقنه كل شي ,,
رجعت وغيرت طريقي وانا اقول امري لله ,, ما راح اترك ولدي ,, ووصلت لبيتهم ,, دخلت السياره في الساحه ,, واتصلت عليه ,,
نواف : يالله اطلع انا في الباب ,,
فيصل : يبا ممكن تجي جدتي بتسلم عليك ,,
ااااخ انا فاضي لها ,, وتوترت هذا اللي انا خايف منه يصير ,,
نزلت ,, وفتحت لي الشغاله الا هناء واقفه في المدخل ,, وهي لابسه ملابس ضيقه عارف انا انها تبي تغريني ,, لقيت امها عند الباب ورحت سلمت عليها وترجتني الا اشرب معها فنجان قهوه ,,
دخلت المجلس وانا ضااايق حدي بس مافي يدي شي ,, واختفت هناااء ,, وما شفت فيصل حتى ,,


جهزت نفسي اليوم بطلع بيت اهلي بسلم عليهم خاطري اجلس مع مها ,, ودي اقولها عن نايف واشوف وش رايها ,, المفروض ان عتيقه تروح تاخذ فيصل وتوديه للقصر عند ام نواف ,, بس للحين ما وصى عليها نواف ,, رحت اشوفها وش تسوي لقيتها تلعب عبوره وهي ,, تسرح شعرها اللي بدى يطول حبتين ,,
للحين بكلمها جاء اتصال على الجوال اول ما شفت اسم فيصل فز قلبي له رفعت الخط بسرعه : هلاااا حبيبي اشتقت لك ,,
فيصل : وانا بعد ,, بس ابي اقولك لا ترسلين احد يجيني ,, ابوي جاء ياخذني ,,
وقف قلبي شوي وانا اسمعه يطري ابوه ,, فما قدرت الا اني اكمل ,,
الجازي : ابوك بياخذك متى ,,
فيصل : هو جوووه مع امي اول ما يخلص بجيكم ,, سكرت وانا احس وجهي ازرق ,, جلست وانا منهاره ,,
حسيت ضلوع صدري تهشمت ,, خوف وغضب ,, وحزن ,, ليه مو ناوي يرسيها على البر نواف ,, ليه يتركني اصارع الموج بالحالي ,,
وربي لو انا غاليه عنده ما يسمح لنفسه يسوي اللي سوااه ,, بس انا عااادي ,, وقبلي عبير ومدري من ومدري من ,, مجرد اشخاص يستخدمهم عشان حاجته فقط ,,
دخلت امي عتيقه علي وهي تقول : السياره وصلت اودي عبوره لها ,,
هزيت راسي لها وانا مافيني احكي كلمه وحده ,, وطلعت غرفتي وسكرت علي بابي وقعدت اصيح صياح مكبوت من صارت السالفه ,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}107        07-05-2009, 02:25 PM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



((الجزء العشرين ))

فتحت عيوني بعد ما حسيت انها منتفخه شوي ,,آلمتني فتحتها ثاني وشفت الرؤيه شوي مو واضحه ,, كله من الصياح ,, دخلت وغسلت وجهي بمويه بارده ,, خشمي صاير احمر ,, تأكدت انه مر علي وقت طويل وانا هنا ,, معقوله محد فقدني ,, تذكرت اني قفلت الباب ,,
تذكرت عبير وينها الحين ,, انا عارفه ان امي عتيقه ما راح تخليها ,, بس اشتقت لها ,,
طالعت بجوالي ولا مكالمه ولا مسج ,, لذا الدرجه ما فقدني ,, ولا امي عتيقه قالت له ,,
بدلت وخذيت شاور ,, ولبست سبور للبيت ,, الوقت تأخر ومافيني طلعه ,,
طلعت , شفت المكان مظلم ,, فتحت غرفة فيصل ما حصلته ,, وصوت التلفزيون جاي من تحت ,,
مشيت على الدرج وانا احس اني ما اتنفس من الضيقه اللي فيني ,, دخلت المجلس ,, ولقيته قاعد مسترخي ,, اول ما شافني قام ,,
طالعني بنظره حزنتني فيها ترقب لردة فعلي ينتظر وش بقول له فكلمني : ان شالله ارتحتي ,, حكت لي امي عتيقه انك تعبتي ودخلتي تنامين ,,
شفته ما دخل في الموضوع : شوي حسيت فجأه بأرهاق ,, مالي نفس اطلع فحبيت اريح شوي ,,
طالعته ابي اشوف ردة فعله ,, لقيته يتفحص كنه يبي يتطمن ان اللي اقوله صحيح ,,تجاهلته وطالعت فيصل اللي يطالع اللاب توب ومشغول باللعب بالعاده اذا شافني جاني يلمني ويسولف علي ,, من عرف امه وهي تشحنه ضدي ,,
الجازي : مافيه بوسه لماما ,, طالعني وجاء يمي بهدوء ,, لميته وانا امسك شعره ,, وكملت كلامي : استانست ,,
فيصل : ايييييه ,, ممكن اطلب منك طلب ,,
الجازي : انت آمر مو تطلب ,,, تبي اوديك الجاليري ,, ولا الفيصليه ,, اختار المكان اللي يناسبك ,,
طالعني وهو محتار : مو كذااا ,, بس انا كلمت امي تجي عندنا ,,قالت لي استئذنك ,,
رفعت عيني لنواف اللي يراقب الموقف بهدوء ,, وتدخل وهو يقول : فيصل ,, لو سمحت خذ الجهاز واطلع غرفتك بجيك ,,
طالعني فيصل وهو يقول : ماما ,, انا قلت شي غلط ,,
الجازي : لا يا قلبي .. الحين اسمع كلام بابا واطلع فوق ,,
قعدت على الكنبه وانا اضم يديني لحضني ,,, وقلبي مختبص ,, واحس العبره بحنجرتي ,, مسكت نفسي قد ما استطيع ,, وسمعته وهو يتكلم : اتمنى ما تاخذين في خاطرك على فيصل ,, شعوره طبيعي ,, بما انه يزوار امه ,,
الجازي : اكيد شعوره طبيعي وخصوصا وابوه يوديه ويجيبه ويدخل عندهم عادي ,, ليش ما يصير شعوره طبيعي ,, من حقه اصلا يحس بحنان ابوه وامه مع بعض ,,
نواف وهو ابتدى يفقد اعصابه : انا رحت وعندي اسبابي ,, ومو معناته اني ارجع لها ,, بس شعور فيصل مهم عندي ,, وما اقدر اقاوم هالشي
الجازي : حلوووه ذي ,, تلعب لك على بزر ,, حاطها براس فيصل ,, الكلام ذا تقوله لحد عقله على قده ,, انت بنفسك ما همك شعور فيصل قبل ,, وبعدته منها مثل ما تبي ,, رجعت الحين حنيت لها ,, وليش لا وهي مطلقه ,, ترى تقدر ترجعها عادي ,, انت عمرك ما نسيتها اصلا ,,
نواف : جاااازي ,,
جازي وهي تكمل : كفايه تعذيب ,, انت انسان مشاعرك تجي في الدرجه الاولى عندك ,, خلاص امشي وراء اللي تحب ,, فيصل ام فيصل ,, شي ما يهمني فاهم والا لا ,,
قمت معصبه ودخلت المطبخ التحضيري ,, بنفجر ,, قلت اللي في قلبي ,,هو صح هو غلط ,, بس ذي الحقيقه ,, من دخلت حياتنا لا بارك الله فيها وهو منقلب حاله ,, يبيها يرجع لها ما يهمني ,, ما راح اذل نفسي له ,, بكيفه ,, طفشت من الوضع ذا ,,
سويت لي كوفي ,, وقعدت في طاولة الطعام ,, شربت رشفه بسيطه ووقفت في حنجرتي ,, مالي نفس لها ,, قمت ابي اروح لغرفتي ,, شفت امي عتيقه في غرفة الالعاب تحت مع عبوره ,, هي الضحيه ,, اهملتها بشكل مو طبيعي ,,
كملت وطلعت فوق ,, ابي اقفل على نفسي ,, ابي اللي في صدري يطلع ,, احترت فيه هل هو يستاهل حبي وتضحيتي ,, هل هو يقدر اللي سويته له ,, والا يشوف انه من حقه وبس ,, دخلت الغرفه ,,وخذيت نفس وانا اقفل الباب ,, فيه ريحه مو غربيه ابد علي ,, سيجارة نواف ,, لفيت اشوف الكنبه اللي في اقصى الغرفه لقيته قاعد يدخن وطفشان مثلي ,,
نادني بصوت مبحوح شوي : تعالي هنااا ,,,
مشيت له وانا ودي اسكر اذني وما اسمع شي ,,, اول ما وصلت عنده تكلم بهدوء حذر : تعرفين لو وحده ثانيه غيرك قالت الكلام اللي من شوي ما يصير خير ,, بس لاني عارف انه من ورى قلبك عديتها لك ,,
الجازي : شف انا ,,
نواف : اصبري اتركيني اكمل كلامي ,,انا مو ذنبي ان ام فيصل تبي تشوفه ,, هي ام ومهما بعدته عنها ما راح يفرقهم الا الموت ,, فاهمه ,, وانا ما اتمنى لولدي الموت ,,
الجازي :استغفر الله انت كيف تتكلم كذا ,, انت ما قلت الصدق ,,
نواف : رجعنا ,, انتي ليه تشوفين ان اللي في نفسك هو الصح ,,
الجازي وهي خلاص واصله وماسكه دموعها : انت تحبها وانا ادري ما يحتاج تنكر ,, اشوفه في عيونك في كلامك في تصرفاتك ,,
,,
طالعها نواف وهي يطفي سيجارته ويقوم من مكانه : ايه احبها عندك مانع ,,
طلع وانا اشوف ظهره وما اشوف الا لون اسود بس ,, قعدت على الكنبه وانا منهاره ,, واحس بالضعف ,, تمنيت ينكر حتى لو كان يحبها ,, بس مو يعترف لي كذا عادي ,, شلون يبي اعيش معه ,, انا انسانه مو جدار ,, كفايه اللي جاني ,, كفايه ,,


وصلنا للفندق بعد رحله حلووه بالسياره ,, مرينا فيهاعلى مناظر طبيعيه ,, راائعه ,, التقطت بجوالي كذا منظر ,,
دخلت للجناح اللي حجزه سعد ,, روووعه ,, فخم بطريقه تحسسك بالدلع ,, فصخت جاكيتي وسعد يكلم الرسيبشن ,,
نزلت صندلي ابي اريح اصابعي شوي ,, دخل سعد وهو يطالعني بنظره غربيه ما فهمتها ,,
سعد : بنزل وبرجع لك ,, بخلص بعض الاوراق ,,
فهده : طيب ,,بنتظرك ,,
طلع وانا قلبي يقول فيه شي ما يبي يقوله ,, عندي حاسه سادسه ,, بتقولون شكاكه ,, ممكن بس فيه شي مو طبيعي ,,
ما حبيت انرفزه وهو مواعدني ومبدل شريحته عشاني ,, بس ابي اعرف ,, عندي فضول قاتل ,,
بدون تفكير قمت بعد مده من نزوله واتصلت على الرسيبشن ,, سئلته : اذا سعد للحين عندهم ابيه فرد علي انه في اللوبي معاه ضيفه ,, تحبين نناديه ,, وعلى طووول ,, قلت لا ,, بتصل على الجوال ,, كنت مجهزه في بالي اذا هو سئلني وش عندي بقوله ما حصلت جوالي شفه بالسياره والا اي عذر ,, بس صاعقه نزلت على راسي ,, من الضيفه ذي ,, لا يكون مرجعني من القريه عشان بيشوفها ,, صار الشيطان يكبر في راسي السالفه ,, وما ظنيت بالظن الحسن ,, اللي شفت اني لازم اسويه شي واحد ,, لبست جاكيتي ثاني ولفيت حجابي الملون ,, وخبيت جوالي في الشنطه الكبيره في شنطة المكياج ,, ونزلت تحت ابي اشوف الضيفه ذي ,,
متوتره بشكل مو طبيعي بس ماسكه نفسي ,, كنه مو صاير اي شي ,, حاولت اخبي مشاعري وراء قناع حديدي ,, نزلت للوبي وانا لابسه نظارتي ,, وقفت في الوسط ,, ابي الف للرسيبشن ,, والتفت للجهه المقابله ,, لقيت سعد قاعد مع وحده فررري ,, ويسولفون بطريقه وديه وضحك ,, اول ما شافني جمدت ملامحه ,, ووقف وطالعني وجاء يمي وهو يقول لها شي ,, مسك يدي المثلجه من الموقف وهو يقول : قلبي تعالي هذه صديقة العايله ندى ,, شافتنا وحنا داخلين واصرت الا تبارك لنا ,,
مدري كيف جيت يمها بجنب سعد ,, وهي تمد يديها لي : شلونج يا عروسه ,, ان شالله مبسوطه ,,
هزيت لها راسي ,, بدون ما ابتسم ,, : مشكوره ,, الله يبارك فيك ,, التفت لسعد وانا اكلمه مدري وين جوالي ,, يمكن بالسياره ,,
سعد : اوكي بشوفه لك ,,
التفت لها : فرصه سعيده ,, ورجعت للمصعد وانا حابسه مشاعر ما ابيها تطلع ,, مشاعر زعل ,, عتب ,, حزن ,, قهر ,, يعني نازل بيشوفها ما قال لي ,, ليه عارف اني بزعل ,, ومن ندى صديقة العايله ,, لا والاخ مطيح الميانه معها وسوالف ,,
خذيت نفس ودي انفجر واصيح ,, ودي اجري في مكان واسع ,, وقفت عند الجناح ,, وانصدمت انه ما معي مفتاح ,, رجعت وقعدت على الكنبه اللي في نفس الدور ,, مالي الا انتظره ,,
مر وقت مو بسيط تقريبا عشرين دقيقه ,, الا هو يطل علي من باب المصعد : ما معك مفتاح ,, اظن وجهي يحكي عني ,, متكدره بقووه ,,
فتح الجناح ,, وهو يقول متأكده ان جوالك مو في الشنطه ,, ما لقيته بالسياره ,, ماهمني الجوال ,ماهمني اي شي الحين ,, الا ان حياتنا اللي ابتدت بشك ومدري وين بتنتهي ,, مو راضيه السالفه تنتهي ,, شكله عنده صديقات ,, وشكله يسولف مع الحريم عادي ,, وما خفي كان اعظم ,,
دخلت وانا افصخ حجابي ,, وحسيت بيده تمسكني وبقوووه دفيتها وانا فيني غضب مكبوت ,, لا تلمسني صرخت فيه بقووه ,,
ما قدرت اسكت كملت وانا اقول : لا تلمسني يا راعي البنات ,, لو انا عارفه ان حياتي معك بتكون كذا ,, كان من اول رفضت ,, لكن هذا نصيبي ,,
سعد : انتي شكلك زودتيها ,, لا تقلين ادبك تشوفين شي ما يرضيك ,, ولا تحكمين على الامور مثل ما شفتيها ,,
فهده وهي تقاطعه : وش تبي اشوف بعد وانت توديها لغرفه هذا اللي ناقص ,, ما تميت كلامي لاني حسيت خدي حااااار ,,
ما انتبهت انه كان كف ,, كف ,, معقول ,, شفت لمعه بخدي ,, لمعه قوبه وصوت قوي ,, اتاريه يده لما طاحت على خدي ,,ماكنت منتبهه لان احساسي كان متصدع بقوووه ,, مشاعري منهاره ابي احسس نفسي بالقوه لكن مستحيل ,, جاء هو وكمل عليها
سعد وهو عيونه نار وملامحه جامده : شوفي ,, هاذي اخر مره نتكلم في الموضوع ذا ,, اذا انتي مو مصدقه ,, وانا اللي مليون مره عدتها عليك اني تركتهم كلهم وتبعتك ,, نبذتهم وشريتك ,, بس انتي مدري وش يعجبك ,,
انتي حره من الحين اذا مو عاجبك نصيبك ,, ولا يهمك ,, تبين ترجعين لاهلك خلاص منتي مغصوبه على حاجه ,,,,
دخل سعد للغرفه وتركني بالحالي في المجلس ,,
قعدت على الكنبه مو مستوعبه اللي صار كله ,, كله صار بسرعه ,, مسكت خدي المتورم ,, والدمع اللي فجأه تقلص من عيوني ,, ابي اكون بالحالي ,, والمكان ذا ما فيه اي خصوصيه ,, وما ابي اروح للغرفه ,, ما ابي اكون معه ,, يعني انا غلطانه ,, لااااااااااا
انا لي الحق اني اقوله كل شي ,, يعني قاعد مع وحده ويسولف ويضحك يبي اكركر معه ,, مستحيييل ,, مستحيل يكون عندي عادي ,,
شفت باب المغاسل الملحق بالمجلس ,, دخلته وقعدت اطالع خدي ,, ما حسيت بالحراره مع انها معلمه فيه كل الالم اللي احس به تلاشى في وسط كلماته اللي اقل كلمه اوصفها بها انها قاتله ,, يعني وش يقصد يبي يتركني والا وشو ,, غسلت وجهي كم مره ,, رفعت شعري فوق ,, وحراره بصدري ,, توضيت ابي اصلي ركعتين ,, يمكن اللي في نفسي يخف ,,
طلعت ,, للحين الجناح فاضي ,, بغيت شرشفي حق الصلاه ,, طالعت في لبسي ساتر ,, لبست حجابي ,, وصليت ,, ما اتذكر كم الوقت بس اطمئنت نفسي نوعا ما ,, خلصت وتسندت على الكنبه اللي بجنبي ,, سبحان الله ,, طلعت الصبح وانا مافيه احد اسعد مني والحين ,, مو عارفه كيف السعاده بترجع لي ثاني ,,
مديت يدي وخذيت مخده الكنبه وجبته بجنبي على الارض ,, وحطيت راسي عليها ,, وخليتها تشاركني دموعي اللي انهمرت مثل المطر فجأه ,, غفيت بدون ما احس ,, وحسيت نفسي ثقيله ,, ومبنجه من التعب ,,
قمت بعد ساعه ورقبتي تالمني من المخده الكبيره ,, قعدت وانا اطالع في المكان للحين فاضي ,, وش يحسب سعد بجيه وبحب راسه ,,
غلط علي ,, ويبي ارضيه ,, خلاني هالشي ازعل عليه ,,
انفتح الباب وطلع وهو لابس بدله شافني ولا تأثر مني : انا طالع عندي شغل ,, اذا حبيتي تاكلين اطلبي لك برجع متأخر ,,
ما صدقت انه سكر الباب ,, وقمت بسرعه ابي غرفتي ,,
شفته نايم بالسرير ,, تو ما حسيت اني ما هميته ,, نايم ولا بس وكاشخ وبيطلع بالحاله ,, ولا هميته ولا كأنه صار معركه من شوي ,,
اوكي يا سعد ,,,,



احلى شي في البر انك تقوم الفجر وتشوف شروق الشمس ,, يا سلااااام ينقلك الى عالم ثاني ,, بعد ما رجعت سجادتي لمكانها دخل ماجد للخيمه وهو راجع من صلاة الجماعه مع العيال ,, شافني وقرب جهتي وهو يضمني لصدره : فيك نوم ؟؟
طالعته وانا للحين فيني ثقل نوم شوي : من عيوني اللي تبيه ,,
ماجد وهو يدلعها شوي ويلعب في غرتها : خلاص تجهزي بنطلع في السياره ,,
فتحت عيوني : واهلك وش بيقولون ,, ضحك ماجد وهو ماهمه احد في العالم ذا : وش بيقولون ,, زوج مع زوجته ,, امشي بس ,,
لبست لي بنطلون جينز ,, وتوب قصير ,, ولبست لي عبايه مسكره ,, ولبست نقابي زين ,, وخذت جوالي ,,
طلعنا وحنا نمشي لحد ما وصلنا للشاصي : ماجد بليز ,,, خل نروح بسيارتك ,,
ماجد وهو لاف شماغه على وجهه : اركبي بس ,, ومد يده وركبت بجنبه ,, مغامره ,,ما كنت اتوقع بيوم اني بركب سياره كذا وبدور في البر ,, مين يصدق بس ,,
قعدت السياره مع السرعه كنها تقفز وظهري المني منها ,, وانا اصرخ بماجد ,, هدي يا قلبي شوي ,, وياما طلعني حزوووم ونزلني من حزووم ,, وانا اصيح : ماجد الله يعافيك ,, وهو يضحك علي وماسك يدي في يده ويفكها ثم يمسكها ويفكها ,
رفعت نقابي ,, ماجد واللي يعافيك ,, وش فيك ,, راااح الرووقان كله ,, وهو يطالعني بحنان ويضحك علي ,,
ماجد : للحين ما شفتي شي ,, البسي نقابك اغير عليك
نور بضحك : من وشو من الرمل والا الشمس ,,
ماجد وهو يغمز لها : من كل شي حتى الهواء اللي يمرك هالحين اغار عليك منه ,,
نور : يا سلاااام على الرومانسيه من قدي ,, بس باقي تقول فيني شعر وتكمل ,,
ماجد وهو يتنهد : الشعر قلته فيك اول وبقوله فيك الحين وبقوله لك فقط ,,
وصلنا بعد فتره بسيطه لوادي نزلنا فيه كنه متخبي وسط هالرمال الرااائعه ,, وشفت منظر مستحيل انساه ,, ابل كثييييره لها صوت عجيييب ,, كنها تغني وتسولف على بعض وتزعل من بعض ,, لا وعيال الابل مدري وشسمها صغااار ,, بيضاء رااااائعه بكل ما تحمله الكلمه من معنى ,,
انا انشديت للمنظر ,, اتذكر ماجد يناديني ,, بس مو يمه ابد ,, وقف السياره ,, ونزل وانا للحين فيها ,, عالم غريب ,, الفه ,, هذا اول شي حسيت به تجاه هالحيوان الضخم ,, طالعت فيهم ,, جاء ماجد من ناحيتي وانا انزل الزجاج ابي اكلمه ,,
أشرت له على ناقه : الله حلوووه ذي وش اسمها ,,
ماجد : امممممم اسمها نور ,,
ضحكت بقووه : ماجد عااد قل الصدق لا تمزح وشسمها ,,,
ماجد وهو ينادي الراعي : وشسمها ذي ,, وهو يضحك ,, ويقوله : مالها اسم ,, خلاص وشرايك بسميها نور ,,
نور : من جدك لا لا ,, بسميها امممم ,, اممم بسميها مزيونه ,, ضحك مااجد علي ,, صحيح انك منتي راعية بر وحلال,,
نور وهي معصبه بمزح : ماجد حرام عليك ,, والله حلوو مزيونه ,,
ماجد : لا مو حلو ,, اختاري شي ثاني ,,
نور وهي حست بالاحباط ,, امم امم مدري خلاص طار من راسي ,, فتح ماجد الباب وهو ينزلني بيده ,, ويقول تعالي اوريك ,, مشينا حافيين على الرمل ,, لحد ما وصلنا جهة الأبل وجاه الراعي ويقرب له الغضاره وهو يقرب من ناقه صوتها يروع يبون يحلبوونها
ماجد : يالله تعالي جربي ,,
ركضت بعيييد عنه : مستتتحيل ,, قعد ماجد يطالعني وهو يضحك وشفته وهو بنظارته اللي مخفيه عيونه وهو يحلب الناقه ,, والراعي يساعده ,, منظر ثبت في ذاكرتي وانحفر بسرعه رهيبه ,, شكله جذاااب ,, دايم يقول لي عن حبه للطيور والابل ,, وانه كل ما يجي البر يحب يشري في الابل لحد ما زادت كذا ,,
جامع كل شي حلوو ,, تنهدت براااحه وانا اشوفه يناول الرجال الحليب ,, وهو يناديني : نوووور ,,
جيته وانا ماسكه ضحكتي : شكلك يجنن ,,
ماجد وهو يطالعها من ورى نظارته : تعالي ابيك تشربين الحليب ,,
نور وهي تنط من مكانها : لا لاااااا ما ابي ,, قعدت اركض لحد ما وصلت السياره ,, واشوف الرجال يحط الحليب في برااد وماجد يغسل يديه ,, ويجي للسياره معاه الحليب : هذا كله فايده وما تبينه ,, بنوديه للمخيم ,, بنعطيه عاليه ,, تخيلت عاليه وهي تشربه ,,
نور : ماااجد ريحتك صارت ريحة البل ,, وهي ماسكه ضحكتها ,,
ماجد : كذا خلاص اول شي بسويه اذا وصلنا بضمك ضمه ترويني ,, وهو يغمز لي ,,
نور باستهبال : نوووو وووووي ,,,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}108        07-05-2009, 02:28 PM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



قعدت على طاولة الطعام ,, جتني امي عتيقه ,, سلمت عليها ,, ما بغيت اسئل عن نواف ,, شايله عليه بقلبي ,, اعترافه حتى لو كان يقصد يزعجني به ,, فهو فيه شي من الحقيقه حتى لو انكر ,, ما نسيت الليالي اللي راحت ,, ما نسيت من خذيته ومشاعره اللي يحاول يكبتها عشان ما تبان لي ,, حتى رغبته فيني كان يقاومها ,,آلمني ذا الشي ,, ما حسيت انه حبني الا بعد ما رحنا دبي ,, بس ما امداني اتهنى به ,, احترت يا ربي ,, وشلون اتعامل معااااه , قعدت امي عتيقه تفطر معاي وهي تحط قدامي الاكل ,, مالي نفس له ,, شربت شاي ,,وتكلمت كنها حاسه فيني : البارح طلع نواف وفيصل للمزرعه ,, قال انهم بيرجعون بعد اسبوع ,,
نزلت الكاس وانا افتح عيوني بقووه : كيف ,, ليه ماقال ,, والمدرسه ,,
عتيقه : نسيتي نهاية الترم ,, يعطونهم كم يوم ,, بعدين خليه يبعد شويه ,, من دخلت علينا ام فيصل وهي ناشبة له في الحلق ,,
الجازي وهي تقوم مالها نفس وعتيقه تنادي عليها ,,
هرب ,, ليه ما يواجه ,, ليه كل ما صار شي خذ نفسه وطلع ,, وانا من اللي لي ,, ولا كلم ولا عبر ,,
الجازي وهي تلتفت على عتيقه : خلاص يمه ,, انا بروح لهلي هالاسبوع ,, وانتي تقدرين تروحين للقصر ,, الجميع محتاج رااحه ,,
ما عطيتها فرصه تعارضني ,, دخلت غرفتي وجهزت لي شنطه وخذيت اغراضي ,, وطلبت من الشغاله تجهز اغراض عبوره ,,
ووصيت شغالتين يجون معي بعد صلاة العصر بنروح لهم ,, والباقي يروحون مع عتيقه ,, ,, بس كان عندي احساس قوي ,, انه راح يصير شي مهم لي ,,


ما حبيت اعترافي لها حتى لو ما اقصده بس هي حدتني اني اقوله ,, كنها متأكده من كلامها ,, ايه حبيت ام فيصل ,, بس هذاك اول ,,الحين وش احس به تجاهها ,,هو شي من الماضي ,, حبي لها خيالي بس خيانتها لي ,, صدمتني فيها ,, ولا تركت لأي مشاعر لها في قلبي ,, بس رجعتها جددت الماضي ,, بسوؤه ,, بحزنه ,, بمأساته ,, رجعت تبي تحنن علي قلبها وتذكرني بالايام الخوالي ,,
عارف حركاتها اللي تتعمد انها تسويها وخصوصا عطرها ,, اتذكر اول مره عجبني كنا في محل عطور مشهور ,, وانا اشم عطر عطر ابي احلى شي يعجبني عشان تتعطر عشاني ,, شريت لها منه كميات كبيره , عشان كل ما يخلص يكون متوفر ,, حتى العطر زهدته ,, الا كرهته ولا صار يثيرني ,,في غمرة تفكيري ,, طرت علي الجازي ,, وش ذنب هالبنت ,,
مقر ومعترف انها ماجاها مني الا الحزن والقهر ,, بس يا ليتها تفهمني ,, انا مريض ,, واحتاج وقت كبير عشان اتخطى اللي انا فيه ,, عارف اني ادور عذر لنفسي ,, بس هاذي الحقيقه ,,
اتصلت على امي عتيقه ,, ابي اعرف اخبارها ,, لما قالت لي انها راحت تزور اهلها ,, ارتحت ,, خفت تقعد في الفيلا وتحس بالوحده ,, ما قدرت اقولها اني ابي ابعد منها ومن الجو كله , احس لو بقعد معها شويه يمكن ينهار زواجنا ,,
جاني فيصل وهو يمد لي الجوال : امي تبيك ,, انقهرت من الحركه البايخه ,, تضغط على الولد عشان توصل لي ,, ما بغيت افشله
خذيت الجوال وانا اقول اللهم طولك يا روح : نعم
هنااء : لا لا لا بدلع ,, وشفيك تقول نعم كذا بدون نفس يحق لك ,, دامك جيت للمزرعه طفشان من خلقتها ,,
نواف : ممكن اعرف انتي وش تبين ,,
هناااء : نوااااف ,, ليه قاسي كذا ,, والله اشتقت لك ,,
سكرت الخط وانا احس العرق يتصبب من جبهتي ,, معقول ماعندي القدره اني اصدها ,, خفت على نفسي منها ,,
اللي احسه تجاهها الحين انها شيطانه بلباس انسان ,, شفقت على ولدي منها ,, ناديت عليه: فصول : الجوال هذا خلاص بيكون معي ,,
احنا مو محتاجين له ,, طيب ,,
فيصل : وامي الجازي كيف تكلمني ,, صدمني ,, حتى هو احسن مني معها ,,, تذكرها ,,
نواف : انت مرتاح تروح عند امك ,, تنبسط عندها ,,
فيصل كأنه عارف التشويش اللي يدور في نفسي : يعني ,, على طول اشوف التلفزيون ,,
نواف وهو يقاطعه : طيب وامك وين ما تكون عندك ,,
فيصل يهز راسه : لا على طول تكلم صاحبتها ,,
طالعته بنظره حمدت ربي فيها انه لسى صغير ومو عارف للسوالف ذي ,, صاحبتها ,, وش يدريك يا فيصل ,, الله يقطعها بس ,,


اول ما وصلت السياره حي اهلي ,, لقيت اخوي حمود يلعب عند البيت بالكوره مع عيال الجيران ,, اول ما شاف سيارتي , ووقف اللعب ووزع العيال ,,
حنيت عليه ,, ابتدى يكبر ,, صار مراهق,, سنه وزياده غيرت فيه ,, وصلت للباب ويجيني ويفتح لي ,, طاحت دمعتي بشوفته ,,
دخلنا البيت ,, ابوي مو موجود ,, وامي قاعده في المجلس هي والمها ,, يوووه وشكثر فرحتها لما شافتني داخله عليها ,,
مها خذت عبوره وامي فديتها حست بي متضايقه ,, بس ما سألتني ,,خايفه تنصدم بأجابتي ,,


نمت ,,بعد ماعجزت من انتظاره ,, قمت الصباح متأخر طالعت السرير ماحصلته ,, شعوري ما زال نفسه ,, احباط ,, زعل ,, حزن ,,
فتحت باب الغرفه ابي اشوف هو في الجناح ,, لقيته متمدد على الكنبه ,, ولابس بيجامته ,, ما حسيت به لما دخل ,,
رجعت ,, وخذت شاور ,, حتى اللبس ضايقه منه ,, تعرفون الخنقه مع الثقل هذا اللي اشعر به مافيه نفس ,, كأن الهواء مختفي من المكان ,,
طلعت بروبي ,, وفتحت دولابي ابي اطلع لبسي ,, خذيت نفس وانا ادور لي شي ,, لأني حسيت بوجوده في المكان ,, سمعته يقول بصوت خفيف ,, صباح الخير ,, ماجاني شعور ابد اني ابي ارد ,, زعلاااانه عليه ,, بعد فتره رديت بدون نفس وانا مشغوله باللي عندي : صباح النور ,,
ما بغيت احط عيني في عينه ,, خذيت لبسي بس هو للحين خياله موجود ما لفيت وجهي له ,, قربت يم التسريحه وهو للحين في وسط الغرفه شكله يراقبني لانه ما تحرك ,,
سعد : تبين ننزل نفطر تحت ,,
حركت راسي بسرعه : ما بي فطور ,, وكملت شغلي ,, خذيت اكسسوارتي اللي جيت فيها البارح وحطيتها بالشنطه ابي اسوي اي شي بس ما اطالعه ,, هو عارف ذا الشي ,, فخذ ملابسه ودخل يبدل ,, اول ما سمعت صوت الباب ,, تنهدت ,, بدلت بسرعه خياليه ,, وجففت شعري ,, وطلعت من الغرفه بكبرها تركتها له ,,
ودي اكلم الجازي ,, هي اللي احسها الحين مثلي ,, جاني شعور انها تمر بشي ,, دخول ام فيصل حياتهم ما راح يعدي بالسهوله ذي ,,
مر الوقت بدون ما احس فيه ,, وانا للحين قاعده في الكنبه وضامه رجلي ,, واشوف شاشة الجوال ,, دخل سعد ,, صديت عنه ,, وتشاغلت بجوالي ,, فيني ضعف مو طبيعي ,, على قد زعلي وحزني ,, على قد ما ابي انه يضمني ويطمني ويهدي مشاعري المتوتره ,,
قعد جنبي في الكنبه ,, وهو يمد يديه على حرف الكنبه وراء ظهري ,, مسك الريموت وقعد يقلب في القنوات لحد ما طفش ,, تكلم بهدوء: بنقعد كذا متخاصمين ,,
ما رديت عليه ,, ابيه يعرف ان كلامه سم بدني بقووه ,, ومو سهل علي اتقبل اللي بيقوله بسهوله ,,
سعد : فهده احنا جايين ننبسط مو نزعل ونتنكد كل شوي ,, وربي مو حلوووه عاااد نقعد كذاا ,, ظليت ساكته ,, شفت ان الصمت اسلم من الكلام الحين ,, لاني عارفه اني برجع وبتكلم في نفس الموضوع ,,
مد يديه علي يدي وسحبتها بهدوء وانا الف الجهه الثانيه ,, زفر بقووه حاسه فيه ,, بس ودي يحكي , ودي يقول وين عرفها وكيف عرفها ,, ودي يقول ما قصدت ازعلك ولا احزنك بالكلام اللي قلته ,, ليه مو عارف انه غلطان ,,
قمت من الكنبه ابي اروح للغرفه بس كان ماد رجلينه وما اقدر اطلع ,, نزلت عيوني وانا اكلمه : لوسمحت ابي اعدي ,, ظل ممد رجليه وانا لسى واقفه ,,
تضايقت من تصرفه مو وقت مزح الحين ,, صرخت بدون شعور : سعد لو سمحت عاد اتركني على راحتي ,,
ما توقع اني برد عليه ,, ابي اصرخ فيه واقوله ليه تقول لي الكلام اللي يحزن ولا خذيت بخاطري ,, عادي عندك ,, اشوفك مع حرمه واسكت ,,
قام وهو يتنهد : اوكي بخليك على راحتك ,, وطلع من الجناح ,, وانا للحين واقفه اطالع مكانه ,,رحت لغرفتي وسكرتها علي ثاني وانا احاول اني امسك اعصابي ,, ما اصرخ ,,


ما حبيت اقول للمها عن سالفة نايف ,, كنت متحمسه بالمره اني اقولها ابي اشوف شعورها وردة فعلها ,, بس بعد اللي صار ,, خفت اعشمها بشي ما راح يصير ,, اليوم انا في بيت اهلي زايرتهم ,, هل برجع بيتي ,, والا نواف بيختار قلبه وبيتركني ,, اعترفت لنفسي اني غلطانه من قبل ,, حبيته بصمت ,, انتظر متى هو يعترف لي بحبه ,, ما بادرته بمشاعري ,, خفت من تردده ,, وخفت انه ما يحوي لي شي في قلبه ,, مشاعر الغيره في قلبي تزيد عليه ,, بس مو هاينه علي نفسي ابينها له ,, تحطمت لما عرفت انها مازالت تعني له ولو شي بسيط ,, ودام انها بتأخذ فيصل كل اسبوع راح يتجدد ذا الشي وما راح ينتهي ,, فكرت اطلع من حياتهم واعطيه فرصه انه يختار بنفسه بدون ضغوطات ,, دايما مضحيه ,, حزنت على حالي ولاول مره تمنيت اكون قويه ,, واوقف في وجهه ووجهها ,, انا بعد عندي بنت ,, ومن حقها تعيش مع ابوها ,, استسخفت تفكيري كم اطفال فاقدين حنان اهلهم ,, جت على عبير والا عشان انا احبه وما ابيه يختفي من حياتي ,, دخلت علي المها وهي تكلمني : جازي ,, جوالك ما تسمعين ,,
الجازي : هااااا ,, لا سوري ,, فتحت عيني الا رقم نايف ,, ما بغيت ارفع السماعه ومها عندي خفت يحرجني بالكلام ,,
تجاهلت الاتصال ,, فيه امور اهم الحين من نايف ,,
طالعت في الجوال ,, لا مسج ولا اتصال ,, يا برودك يا نواف ,, اكيد عنده هدنه مع نفسه ,, بادرت ,, وارسلت مسج بسيط جدا (( طمني عنكم )) ابي التواصل موجود ,, حتى لو زعلانين ,, ما ابي افقدهم ,, طرحت على نفسي اسئله كثيره ,, ومنها ,, ليه ما تدافعين عن حقك ,, نواف حقك ,, وهي بح راحت مالها شي ,, تتركينه لها كذا بالساهل ,, انتي الغلطانه ,, كبريائك ما راح ينفعك ,, الرجال يحب اللي تتمسك فيه مو اول معركه تتنازل عنه لخصمها ,, انا ما بينت له شي ,, تخيلت ردة فعله لو يشوفني في المزرعه عنده ,, هل بيزعل ,, والا بيفرح ,, ابتسمت من ردة فعله ,, عارفه انها راح تكون عفويه ,, مدري ليه حسيت اني خذلته واني مو قد المسئوليه ,, تذكرت عهدنا في باريس لما شافها وهو يقول ساعديني يا جازي ,, انا اللي تخليت عنه عند اول مواجهه معها ,, وربي ما تستاهل نواف ,,
تمنيت لو يبي اي حد في الدنيا الا هي ,, انسانها وصخه ,, ماعندها اي كرامه ,, مبتذله ,, رخيصه ,, وشلون اترك نواف لها ,
انا مستحيل ,, مستحيل ,, اقعد كذا ,,,


بعد ما رجعنا من الابل الصباح ,, اعتصمت في خيمتي ,, نمنا لحد الظهر ,, وشفت مالي نفس اجيهم بالخيمه ,, كلمت عاليه وجتني الظهر ,, قعدنا نسولف عن اشياء كثيره ,, اتصلنا على الجازي وفهده ,, ولا وحده فيهم ردت ,, تمنينا ايامنا الحلوه ترجع ,, اكيد هي فتره تمر بالجميع ,, لكن في النهايه تبقى الصداقه ,, هي الاقوى ,,
قعدت اطلع بعض الكيكات اللي في البراد عندي عشان عاليه ,, ولسى بقص لها قطعه صغيره سئلتني سؤال مباغت :مافي شي في الطريق ,,
طالعتها في البدايه ما استوعبت وش تبي ,, لما دققت وشفت ابتسامتها : ااه لا يا قلبي ,, مو مستعجله ابي استانس مع ماجد,,
عاليه ما بغت تطلع الكلمه بس عشان تعطي نور فكره : بصراحه ما ودي اقولك بس من حقك علي لازم تعرفين ,,
كل ما قعدت امي مع ماجد فتحت له ذا الموال ,, متى بشوف ولدك ومتى بفرح فيك ,, ومن كلام الحريم انتي عارفه ,,
حسيت ان الكيكه وقفت مو راضيه تنزل ,, خذيت كاس الشاي ,, وشربت وانا افكر في ماجد ,, وكيف ما بين لي اي شي ,, فديته هالرجال ,, كل يوم يكبر في عيني ,,
نزلت كاستي وانا اكلمها : كل شي بيد الله سبحانه ,,
عاليه : نور ارجوك لا تتضايقين ,, بس ما احب حد يحكي وانتي ما تدرين ,, تعرفين الحريم اذا صاروا مع بعض ,, ما تطلع سواليفهم عن هالشي ,,
نور وهي تحس بهدوء غير طبيعي : صدقتي ,,

كلمت امي عتيقه ,, وطلبتها تجيني ,, ولما قلت لها عن مخططي ,, قالت مالك الا نايف يا قلبي ,, شوفيه وردي علي وما يصير الا الخير ,, انتي بنت فيك خير وربي بيوفقك ,, تحمست جدا ,, وشفت الموضوع بمنظار ثاني ,, سكرت وانا اعصابي مترقبه ,, اتصلت على نايف اللي الظاهر ما صدق يشوف رقمي ,,
نايف : هلاااا وغلاااا بزوجة الغالي ,,
الجازي : هلا فيك يا خوي ,, بغيتك في خدمه ,,
نايف : طيرااااان اسويها لك انتي حددي بس ,,,,


نزلت تحت للوبي ,, لقيت ندى وامها قاعدين يفطرون ,, اشرت علي وجيت يمهم وانا مهموم ,, ام ندى عندها كورس علاج عشان كذا هم على طوول هنا ,, سئلتني امها عن العروسه فجبت لها عذر ابي افتك من الاسئله ,, عزموني على الفطور بس استئذنت منهم وطلعت ,,مشيت في الحديقه اللي بجنب الفندق ,, ابي ضيقتي تخف ,, كنت متعشم في الرحله ذي انها بتكون خياليه ,, تخربت من اولها لاخرها ,,
تذكرت شريحتي ,, زين اني ما نسيتها في وسط المشاكل ,, عزمت اني اوصي الفندق يوصلونها لي للغرفه ,, قعدت على كرسي الحديقه ومديت رجلي وقعدت اطالع العالم ,, ابي اكون معها ,, عارف انها تصيح ,, فهده رقيقه ,, الغيره شي طبيعي وما الومها عليها ,, بس ودي تكون متفهمه شوي ,, مو معناته اذا قعدت مع احد انه بيني وبينه شي ,, ندى لما عرفت في الصيف اني خاطب سحبت نفسها وعاملتني كأخ ,,طلعت جوالي الاوربي ,, وبغيت اكلمها ,, ابي اسمع صوتها ,,ترددت انها ما ترد ,, فارسلت لها مسج (( تعرفين وشكثر احبك ))
توقعتها ما ترد على المسج فكملت مشي ,, وانا حاط يديني يمخباتي ,, وامشي بطفش ,, حسيت بالجوال ,, طلعته وانا اشوف رساله جديده ,,
لما شفت المسج ما قدرت اقاوم رغبتي في الجري بسرعه ,,,كلمتها طاحت على عوقي ,, قعدت اركض بسرعه والمسج يرن في بالي (( محتاجه لك ))
انا الغبي اللي قمت وتركتها,, وصلت للفندق القريب وانا اخذ نفس ,, ودخلت من مخرج الحريق ,, وطلعت الطوابق الاربعه بسرعه خياليه ,,, وصلت للجناح ,, وفتحت الباب ,, والاقيها واقفه عند المطل ,, تحتريني ,, التفتت لي ,, وكأنها بزر صغير ,, خطيت لها بسرعه بس خطوتها لي ,, ذووبت كل شي بيننا ,,صارت تشاهق بصوره حزنتني وهي تحاول تتغلب على نفسها بس ما اقدرت ,, صرت اهديها واحاول احسسها بالأمان ,, صارت تضرب صدري بيدها ,, وهي تحاول تطلع كلمه ما ظهرت .. وانا احاول اهديها اكثر
سعد : فهده ,, نزلت على الارض وقعدت تصيح وانا امسح على شعرها : كل هذا عشان وحده والله مالها اي مكان في حياتي ,,,
فهده وهي مو قادره تحكي كأن الكلمات كلها اختفت من عقلها ,, سعد وهو يشيلها من الارض ,, وينزلها بخفه على الكنبه ,, قعد بجنبها وهو يهديها بشويش ,, يمسح على يدها ,, يرفع شعرها اللي يطيح على وجهها ,, مسح دمعتها ,,
ظل سااكت ,, ينتظر فهده تحكي ,, شده منظرها كذا ,, حس مالها في الدنيا الا هو ,, ولازم يكون عند حسن ظنها ,, رفع عينه في عينها ,, للحين ما تبي تشوفه ومازالت حاطه عينها بالارض ,,
سعد بصوت حنون : نعقد اتفاق ,؟؟؟
هزت فهده راسها ما تبي ,, ما تبي تخسره اكثر من كذا , وما بغت الكلمه تطلع منها : سعد ارجوك حنا مو بشركه ,,
ضحك لها وحاول يستفزها : اخيرا نطقتي ,,
ردت عليه : اذا مو مرتاح معي تقدر تختار اللي تبيه ,, مو مجبور علي ,, انا ما اقدر اشوفك مع احد واسكت عارف ذا الشي ,,
سعد بحزن : اختار !! انا اخترتك وحفيت عشان توافقين ,, بس الظاهر اني بينت لك حبي لدرجة انه صار ما يقنعك شي ,,
فهده : لا لا لا تقلبها علي الحين ,, انت اللي قلت كلام يعور القلب ,, انتي اللي تبي راحتك ,,انا غلطت اني غرت عليك ,, شايفه زوجي يضحك مع وحده ,, ليه ما قلت انك نازل تشوفها ,, ليه ما فهمتني وشهي ,, ليه ,,
سعد ويحس الكلام في الموضوع ماله فايده : حقك علي ,, انا غلطان اللي ما قلت لك قبل ,,,
قام سعد منها ,, وهو يشوف انه رجع للبدايه ,, دخل لغرفته ,, وخذ شنطته وقعد يجهز ملابسه ,,
حست فهده بوخزه في صدرها ,, ما بغته يتاسف كذا كثر ماهي بغت منه يطمنها ,,, اكيد اسلوبها استفزه,, غسلت وجهها ,, وراحت تبي تنهي الموضوع معاه ,,
دخلت وهو يسكر شنطته ,, وقف قلبها ,, ما بغت تنصدم من اللي بيصير ,, وقفت عند الباب ,, وهو يكمل شغله ,, اول ما خلص التفت لها : انتظرك في اللوبي تحت ,, بنرجع للقريه ,,
طلع وخذ جواله ,, وهو يلتفت في المكان لا يكون نسى شي ,,
ليه حظي كذا ,, استغفر الله ,, فتحت شنطتي ,, ولميت اغراضي البسيطه ,, جيت للتسريحه ,, وللحين بحط العطور في الشنطه لقيت ورقه بخط سعد لسى كاتبها ومثبت زجاجة العطر عليها ,, مسكتها بيد ترتجف ,, وقعدت على السرير ,, غمضت عيوني ,, وحسيت بالدمع يحرقني ,, تمنيت اني ما تصرفت كذا ,,




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}109        07-05-2009, 02:34 PM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



((الجزء الواحد والعشرين ))


قبل الاخير


(( فيه كلام في قلبي كثيير بس يمكن لو اقوله لك وجه لوجه,, يصير شي ما نحمد عقباه عقب ,, شوفي فهده ,, يمكن صعب اوصف حبي لك في ورقه صغيره ,, بس اذا انتي واثقه مني ومن حبي راح تعرفين قدرك عندي وغلاك بدون ما انطقه ,, لا تصيرين حساسه كذا ,,
احبك واقولها للعالم بالفم المليان ,, راضيه بحبي وتبيني طلبتك ما تفتحين الموال ذا ثاني وتسكرين عليه ,, تشوفين ماعندك رغبه ولا استعداد نكمل ,, ابشري باللي تبين ,, انا تحت أمرك لو تبين نرجع من بكره الرياض ,, انا خذيتك معززه ومستحيل اكدر خاطرك ,, شوفي اللي تبين ))قريتها عشر مرات ,, ودموعي تطفر بقوه من عيوني ,, مستحيل احب غيرك يا سعد ,, هذا كله عشان وشو ,, كله عشان قلبك ,,
مسحت دموعي ,, وانا اسمع صوت عند الباب ,, قمت ومشيت لباب الجناح ,, وشفت من العدسه موظفه ,, فتحت لها الباب وهي تعطيني طرد حق سعد ,, عرفت انه الشريحه ,, كدرت عليه حتى حاجته اللي جاي عشانها ما خذها ,, شكرتها ,, ولميت حاجتي الباقيه ,,
وطلعت من الجناح شفت شنطة سعد باقي في الجناح ,, تركت شنطتي ,, ونزلت ,,شفته مو في اللوبي ,, بس البنت هذاك اليوم ومعها حرمه كبيره واقفين بيطلعون من مدخل الفندق , مدت يديها وسلمت عليها وعرفتني على امها وبعد الرسميات تكلمت عن اهل سعد انهم نايس وكيوت ,, خصوصا امه ,, جاء سعد يمنا بعد ما حاسب الفندق وجابوا الشنط ,, سلم عليهم واستأذنا حاولت اني اتحاشى شوفته لاني عارفه نفسي بنهار ,, وبقعد اصيح ,, ما عرفت اني حساسه وصياحه الا لما خذيت سعد ,, ما كنت كذا ,حبه اكيد هو اللي غير مشاعري القويه وتركها ضعيفه وهشه ,,
دخلت السياره ,, وساق سعد وهو عينه على الطريق ,, ما لمحته يلتفت ابدا ,, كملنا تأمل للطريق ,, كل واحد في حاله ,, وما نطقنا باي حرف ,, بعد فتره مو بسيطه قطع صوت جوالي صمتنا ,, طالعت في الشاشه ,, بابا يتصل ,, مابغيت اتجاهل اتصاله ويخاف علي ,,
رديت بصوت هادي : هلا يبا ,,وحشتني انت اكثر ,, نزلت مني دمعه غصب وهو يكلمني ,, ما قدرت اكمل ,, وهو من الجهه الثانيه : فهده وشفيك ياعمري ,, سعد ازعجك ولا قصر عليك بشي ,,
فهده بدون شعور التفتت لسعد اللي لمحها وهي تمسح دمعتها : انا مبسوطه يبا وسعد ما قصر معاي ,, تونا رجعنا من المدينه ,, لا تحاتي يبا ,, ايييه تفضل ,,
ناولت سعد الجوال ,, على الرغم الكآبه المسيطره علينا بس قدر يكلم ابوي بطريقه حسسته انه مافيه اي شي ,, وصار يسولف معه بطريقه تخلي الواحد يفتخر ان عنده زوج مثل سعد ,,
رجعت راسي لورى وغمضت عيني ,, وتركت دموعي تنزل براحتها ,, عرفت اني غبيه من الدرجه الاولى ,, صحيح حساسه بس مفروض ما اخلط الامور ,, لفيت الجهه الثانيه ,,ما حبيته يشوف دمعتي ,, مافيني قدره على الكلام ,, ظليت ماسكه يديني في بعض ,,
وكل شوي ارفع يدي وامسح وجهي وارجعها ,, ابي اخفي رجفتي منه ,, مرتبكه ,, وخايفه ومو عارفه شلون ابتدي معه ,, اكيد ينتظر مني رد على كلامه ,,
لما سكر الجوال ما ناولني اياه تركه على تكاية السياره اللي بيننا ,, ظل صامت ,, وحسدته على برودة اعصابه ,, وانا اغلي بقوووه ,, مرتبكه ,, خذيت نفس ,, جيت بتكلم ,, وسكرت فمي في اخر لحظه ,, طرت علي فكره ,, بس ما اقدر انفذها الا لما اوصل احسن ,,
انشغلت في المناظر اللي مرينا بها وعرفت ان القريه مو بعيده بعد مادخلنا حدودها ,, طالعت في الساعه ,, من يصدق ان حنا قطعنا المسافه ذي بدون كلمه مشتركه ,, تنهدت بقوووه لما تذكرت الشي هذا ,, وحسيت انه مثلي ,, ودقايق الا حنا واقفين عند مدخل البيت الصغير ,,,,



ما صدقت ان نايف عنده استعداد يوصلنا للمزرعه ,, بروح له وبعيش حياتي معه,, انا اشفق عليه يضعف قدام وحده هي اللي رمته ,,
رجعت للفيلا وجهزت اموري ,, اشوف الفرحه في عين امي عتيقه ,, كنها تساعدني بعيونها ,, ما تحب الكلام الكثيير بس كلامها القليل يعبر لك بشكل يخليك تفهم كلامها ويرن في بالك ,,
جلست على اعصابي انتظر نايف ,, وبعد فتره مو بسيطه وصل ,, كان مروووق ,, اول ما سئلته , قال كل حاجه بحقها يازوجة الغالي ,,
هنا ما فهمت ,, كمل كلامه وهو يقول اوصلك للقمر ,, بس على شرط ,, تكلمين مها عني وتقنعينها بي ,,
رديت عليه : يا مصالح ,,
نايف : افااا عليك ,, بس عند المها تبتدي المصالح ,, تكفين الله يخلي لك عبوره ونواف وفيصل ,, ابيها توافق ,, طلبتك لاترديني ,
الجازي وهي تشوف ان عجلة نايف ما منها فايده : شف نايف ,, انت ليش مستعجل ,, عط نفسك فرصه ,,
نايف : لو مو اختك كان ممكن اقبل كلامك ذا ,, لكن اختك ومع ذلك مو فرحانه فيني ازعل عليك ,,
الجازي توقعت ان نايف فهم غلط : لا ,,,تعرف انه ما راح يجي مها احسن منك ,, بس مها ما تدري بشي كلش , ولا قلتها لحد الحين ,,
نايف امك رافضه,,, تشوفك لسى بدري وتشوف اختي صغيره هذا عذرها ,, بس يمكن تبي تخطب لك على عينها ,, وش يدريني ,, انا مستحيل اكلم اختي عنك وامك مو راضيه ,, عارف ذا الشي ,,
نايف وهو ياخذ نفس قوي : امي انا متكفل بها لا تفكرين ,, اهم شي راي مها ,, اخاف احد يكون في حياتها وترفضني
الجازي بدون تردد : لا لا مالها احد ولا تفكر باحد تاكد من ذا الشي ياخوي ,,
طلعنا للمزرعه كلنا ,, وانا اعصابي مشدوده من اللقاء وشلون بيتم ,, ابي افاجئه ,, ابي يشوف اني مستحيل اتركه لها ,, هو يحبني صحيح مو بالقدر اللي حبها قبل ,, بس راح يكفيه ,, مشاعري رهيفه ,, وقلبي رقيق ,, متأكده اني احبه اكثر منها ,, حبي له ابتدى بسكات ,, وتغلغل في روحي بهدوء ,, ولما حسيت به تصارعت معاه ,, شفته لواحد ما يستاهل حبي ,, بس بعد كذا صار انجذاب بيننا بعد ما بعدنا عن الاهل ,, اكتشفنا فيه حلقه بيننا ,, يمكن يشوفها انها الموده ,, بس انا اشوفها غرام به ,, عشقته بصمت ,, ما حبيت ابين له وش كثر احبه وهو بالحاله اللي شفتها ,,
وصلنا للمزرعه ,, لما دخلنا ,, ما لقيت سيارته ,, تروعت لا يكون فيهم شي ,, وين بيروح ,, نزلنا وسئل نايف الحارس اللي كان مشغول في اخر المزرعه ,, وقال ان نواف بيرجع بعد كم ساعه راح مع فيصل لمنطقه قريبه تبعد ساعتين يشوفون فيها مزارع ,, وبيرجع عند المغرب ,,
تحطمت ,, بغيت اشوفه ,, دخلنا للبيت الكبير ,, عتيقه عارفه المكان وصارت تقوم بدورها ,, وتشرف على كل حاجه ,,كأنها ام طلبت مني اروح ارتاح لحد ما يجي نواف ,, وما صدقت لاني تعبانه نفسيا اكثر من جسميا ,,
طلعت فوق ودرت في المكان عرفت غرفة نواف ,, كانت مهمله ,, صحيح يومين بس واضح عليها الاهمال ,,
خذيت لبسه المرمي على السرير ,, خذيت نفس عميييق ابي اشم ريحته ,, تنهدت بقووه ,, انا غبيه اللي سمحت لنفسي وتصرفت التصرف الغبي ,, المفروض ما اتنازل لها بسهوله اصلا هي نكره ,, وش هي في حياته ماضي اسود وبتحاول ترجع له عشان تتمصلح من وراه ,,
مستحيل تكون حبته ,, هي حبت نفسها بس ,, والا فيه ام ما تدري عن ولدها ثلاث سنوات ,, مرض ,فرح , حزن ,, سهر ,, ولا يوم فكرت تسئل عنه ,, وشمعنى بس لما شافتني ابتدت تطلع في حياتهم ,, ربطت بين شوفتها لنا في باريس وبين رجوعها ثاني وش اللي اثاره ,, يمكن عشان شافتني متغطيه فكرت انها تقدر ترجع له وهي اللي تروح معاه كل مكان فرري ,, استغربت منه شلون يرضى بشكلها المتحرر ,, بس ليه استغرب اصلا حتى نور كانت تسافر برى فرري ,, اللهم عافانا وثبتنا ,, والله انها ابتلاء ,, المفروض ان الوحده تمسك بحجابها ,,


جايبه اغراضي معاي لاني مو عارفه وش راح يكون موجود ,, جهزت الغرفه من اول وطلبت من الشغالات يلمعونها ,, امي عتيقه ما قصرت بخرت المكان ,, وجهزت حق العشاء ,,
نايف طلب انه ينام شوي ونصحيه لما يجي نواف ,, مر الوقت بسرعه ,, وخلصنا كل شي قبل المغرب ,,
جلست فوق انتظر جيتهم ,, وقلبي متوتر ,, سمعت صوت سياره تدخل المزرعه ,, طالعت من الدريشه ,, شفته ينزل ,, لابس رياضه ,, وفيصل معاه كيس شكله مر على بقالة المحطه ,,
اكيد شاف سيارة نايف ,, طلبت من امي عتيقه ما تقوله عني ,, اذا دخل ابي اسوي له مفاجأه حقيقيه ,, اهم شي ما يكتشف عبوره ,,
مدري كيف بتتصرف امي عتيقه المهم تصرفني ,,
طالعت نفسي في المرايه ثاني ,, عجبني شكلي ,, حاولت اكسر الروتين , لبست لي بنطلون سكيني , مع بلوزه يدها واسعه شوي وهي كذلك واسعه بس قصيره تعطي الجسم شكل راقي ,, وتركت شعري يطيح بسلام بدون تدخل مني ,, ما حطيت ميك اب ,, حبيت اكون طبيعيه ,, بس قلوس وردي يعطيني حيويه ,,
يا شين الانتظار ,, قعدت على الكنبه ,وجلست افكر في اول كلمه بقولها ,,



هذا ثاني يوم لنا بالمزرعه امس ملل ,, وبما اننا وصلنا لها الليل اللي قبل ما حسينا بشي,, بس من اصبحنا وفيصل زهقان ,, يبي يروح ويغير ,, اكتشفت انه مو حلو تجي المزرعه مع طفل ,, غلطااااان اللي تصرفت كذا ,, بس ما حبيت اني اكون معها في الفيلا ويصير بيننا مشاحنات اكثر ,, ويتطور الامر ونخسر بعض ,, حبيت ابعد عنها ,, ما حبيت اظلمها معاي ,, مع انها يومين ,, بس حسيت بفقدي لها ,,
مشتاق اسمع صوتها المبحوح ,, اشتقت لنظرة عينها ,, لشعرها الغجري اللي يتكلم عن جمالها بالحاله ,, هدوئها ,, اشياء كثيره فقدتها ,,
كانت تحتويني بسهوله ,, شلون بعدت منها ,, بس هي اللي نامت في غرفة منفصله ,, هي اللي تركتني ,, هي ما حبت تساعدني ,, اغصبها يعني ,, لما شفت فيصل كذا زهقان ,, خذته وطلعنا لمنطقة قريبه فيها اصحاب ابوي ,, بغينا نسلم وفيها تسوق ومزارع ,,
انبسط فيصل ,, لما ارسلت لي مسج ,, ريحني ,, بس ما قدرت ارد فيه شي منعني ,, ما فهمت وشو ,, بعد فتره عرفت انه شوقي لها ,, شوقي ورغبتي انها تخاف علي اكثر ,, ابي احرق اعصابها شوي يمكن تكلمني ,, يمكن خوفها يدفعها تكلمني ,, وعزمت اني ما ارد ,, على امل اني اسمع صوتها ,,
دخلنا المزرعه ,, غريبه نايف موجود ,, اكيد امي ارسلته ,, الله يسامحها لحد متى تعاملني كني صغير ,, خوفها مو طبيعي ,, جرى فيصل لحد الفيلا ودخل وهو يصرخ عمي نايف ,, طلعت لي امي عتيقه ,, فرحت لما شفتها وصارت عيوني تشوف اللي ورى ,, تبحث عنها ,, تمنيت اني اشوفها ,, انصدمت ,, كانت امي عتيقه بالحالها
نواف : الله وش ذا المفاجأه الحلووه يمه
عتيقه : وش اسوي يمك خفت عليك قلت اجي اقعد معك كم يوم لحد ما ترجع ,, اعرف فيصل بيزهق بالحاله ,,
نواف : كنك تشوفين يمه ,, طفشني ,, محد جاء معك ,, كنت متلهف للأجابه بشكل خيالي ,, بس ردها صدمني ,,
عتيقه : وووين ,, مافيه احد زين من نايف جابني ,, ما بغى الله يصلحه ,
نواف وهو متوقع اصلا منها انها ما تجيه ,, اللي صار بينهم مو بسيط ,, وما راح يتراضون بسهوله ,,
كملت عتيقه ,, نايف دخل الحين يتوضاء وشرايك تطلع تبدل ذا اللبس وتجي تصلي مع اخوك ,,كمل نواف وهو يرقى الدرج : تآمرين ,,
بس وين فيصل اختفى ,, على طول ردت عليه عتيقه ,, ماعليك دخل عند الشغاله في المطبخ ,, لاتحاتيه ,, خافت انه ينزل ويشوف عبوره جوووه ,,
طلع فوق بس فيه شي ترك قلبه يدف بقوووه ,, اول ما وصل للدرج فوق شم ريحتها ,, عطرها منتشر فووق ,, معقول جت ,,خطى للغرفه وهو يشوف ان الكم خطوه ذي كنها اميال ,, غمض عينه وفتح ما يبي ينصدم باحلامه ,, فتح الباب وهو يدور في الغرفه ,, ما حصلها بس حصل اثرها ,, المكان مرتب بنفس طريقتها ,, الملاحف الجديده البخور ,, مستحيل تكون امي عتيقه تقلدها في كل شي ,, دخل لغرفة الملابس مالقاها ,, ووقف يطالع ,, معقوله تكون متخبيه ,, شعور غصب عليه فرض نفسه انه يبحث مثل الطفل عنها ,,
رجع للغرفه ثاني ونادى جازي بصوت شفقان ,, ماجاه رد ,,لمح طرف صندلها متخبيه ورى الباب ,, قرب شوي ,, وهو يمسك الباب ويشوفها واقفه ودموعها تنزل بهدوء على خدها ,, وعيونها احمرت في ثواني ,, لقاء لو يسطر في الأوراق ما راح يقدر يعبر عنه احد ,,
مسكها وهو يدفن وجهه في شعرها ,, وترك لنفسه يعبر لها عن شوقه بطريقته هوو ,,



باقي يومين ونرجع للرياض ,, كلام عاليه يرن في بالي ,, بغيت افتح مع ماجد الموضوع ذا ,, بس ما حبيت اتنكد ,, قد ما اقدر ابي استانس بالطلعه ذي ,, اقترحت نوف اننا نروح للطعوس ونفرش هناك ونلعب في الرمل ,,ما بغت خالتي تروح بس اصرت نوف ,, وتحت الحاحها طلعنا ,, لبست جلابيه مثل ما يحب ماجد وشرشف يغطي جسمي ,, عليه غيره مو طبيعيه ,,
جابوا الشغالات السجاده ,, والشاي والقهوة ,,وصارت نوف هي تشرف عليهم وتآمرهم كنها صاحبة المكان , ما اهتميت ,, ماجد واخوه نفس الشي ,, ما راح اسوي فوارق بينهم ,, طنشت يمكن عشان ما تعودت اني ,اصير مسئوله عن احد والكل مدلعني ,, فما بادرت ,, في بيت خالتي احسه بيتنا ,, بس هنا في البر ,, شفته بر يعني مافي داعي اسوي فيها اني مسئوله عشان ماجد هو اللي مرتب كل شي ,, اعتقد فاهمين وش اعني ,,
جات رغد وهي لابسه بنطلون ضيق ,, وتوب قطن ,, ومغطيه بشرشف خفيف ,, ومو لابسه نقاب ,, ارتفع ضغطي ,, شكلها تسوي اغراء
وواضح ,, من جينا وهي تلبس جلابيه ,, وش معنى اليوم ,, استغربت ان نوف مطلعتنا في الفضا يمكن تبي تستعرض الاخت ,,
تمددت عاليه ونامت على جنبها وهي تحط راسها على رجلي ,, ورفعت نقابها ,, السيارات مو بعيد ومجلس الرجال ,, مو بعيد بعد ,, يمكن اي احد يطلع فجأه بيشوفنا ,, طلع ماجد وشافنا ,, وجاء يمنا ,, استغربت انه جاي ,, خصوصا في وجود رغد وشكلها اللي يرفع الضغط ,,
وصل وهو يقول : السلام عليكم ,, مشاالله وش ذا التجمع ,,
ام ماجد : وعليكم السلام : تعال قرب ,, ابيك تتقهوى عندنا ,, كله في مجلس الرجال ما نشوفك ,, سلم على خالته وجلس جنب امه ,, وكالعاده لسان نوف ما يرحم : هلا بولد الخاله ,, شخبارك ,,
ماجد : الله يسلمك ويرحم والدايك ,, عسى مبسوطين ومستانسين ,,
نوف : اكييييييد ,, تدري ان رغد البارح قالت كم بيت شعر ,, قلت خلاص علمي بها ماجد شاعر ,, وبيقولك وش رايه ,,
ماجد : ما شالله ,, رغد شاعره بعد ,, كيفك يا رغد ,,
رغد : الله يسلمك ياعمري ,, هنا بغيت اقولها الله ياخذك ياللي ما تستحين ,, والله لولا مكانته عندهم اني لفشلها قدامه ,, قعدت امسك كتف عاليه بقوه اللي مدت يديها لي وضغطت عليها باشاره اسكتي ,,
قعدت رغد تلقي الشعر باسلوب شاعره عربيه مشهوره ,, وتمده بأسلوب تمثيلي ,, وكلها كم بيت لكنها غزل في غزل ,, ماجد ما كان يطالع ناحيتها ,, لما خلصت قالت سوالم ,, الله لا يسلمك قلتها في خاطري
ماجد وهو يعبر عن رايه : بدايه حلووه ,, مع ان النساء دايم شعرهم بسيط ,, لكن حاولي ,, وهي جيده بصراحه ,,
رغد : اجل اعرض عليك اذا كتبت ,,
ماجد : انا في الخدمه ولا يهمك ,, بغيت اتوطى فيه ,, ناقص يقولها بكتب عنك اذا تبين ,,
قامت رغد وهي تقول عن اذنك ,, ومشت وهي تتمخطر قدامه ,, التفت ماجد يمي وشافني لاهيه في عاليه اهمز كتفها
ماجد :شخباركم يا بنات ,,
ما رديت وهو عارف وش فيني ,,
عاليه : مبسوطين بشوفتك ,, طالعني ورجع كتفه لحد ما قرب مني : تطلعين معي ,,
بصراحه ابي اقول لا ,, عشان يتأدب وما يعطي حد وجه ,, بس وجود نوف طلع لي عقل ثاني : اكيييد وين ,,
ماجد : امشي بتعرفين ,, استأذن ماجد من الحريم ومشيت معه وعاليه تغمز لي بعينها ,,



بعد ما دخلنا للبيت ,, ونزل سعد الشنط ,, ما التفت لي وهو يتكلم ,, قال : بدخل ارتاح شوي ,, تعبت من السواقه ,, خذ شنطته الصغيره ,,ودخل للغرفه الصغيره ,,فيها سرير فرد خذ له شاور ودخل وسكر عليه ,, شفته طفى النور فما حبيت ازعجه ,
كلمت العجوز مالي عقب الله الا هي ,, طلبت منها تروح وتجيب لي خضار وسلطات ,وتشتري انواع من الخبز والاجبان ,,
في الاثناء ذي وظبت طاولة الطعام وصفيت عليها صحون وملاعق ,, وكاسات ,, حاولت استفيد من الموجود ,, وكل شي عندي في الثلاجه يستحق التقديم طلعته ,, انواع المربى والزيتون ,, والعسل ,,
دخلت غرفتنا ,, ظهرت نوتتي من الشنطه وخذيت منها ورقه وكتبت عليها اللي في خاطري ,,عطرتها بعطري وسكرتها وبعد كذا حطيتها في مظروف صغير ,, حطيت بفمي روووج احمر وطبعته على تسكيرة المغلف ,, كنها شمع احمر ,, حركه حسيتها بتعطي الموضوع رومانسيه شوي ,, عطرته ثاني لحد ما حسيته تشرب ريحة العطر ,,
جهزت ملابسي ,, ورجعت للمطبخ وانا امشي على حواف اصابعي عشان ما اصحيه ,,
كلمت العجوز وقلت لها ان سعد نايم ,, لا تدق الجرس ولو تجي من باب المطبخ بيكون احسن ,, ما قصرت معاي شوي الا هي جايه ,, واصرت انها تساعدني ,, فسوت لي باستا في الفرن بعد ما سوت لها خلطه من الصوص الابيض والشبث مع بقدونس مفروم ,, ورشت وجه الباستا بجبنة البرميزان ,, انصدمت لما رفضت انها تحط الثوم ,, حاولت تقنعني ,, لكن قلت لها نوووو وووي ,, ما نحبه ,,
في الاثناء ذي قطعت السلطه الخضراء ,, هو صحيح عشاء خفيف بس مفيد ,, خلصنا في غضون ساعه يمكن اقل حتى ,, وجهزنا الطاوله ,, بس تركت الباستا في الفرن عشان ما تبرد ,, شكرت العجييز ,, وطلعت بعد ما وعدتني انها تمرني متى ما احتجت لها ,,
تمنيت ان عندي شموع وحركات تضفي على الطاوله شكل ثاني ,, بس حمدت ربي على كل شي ,,
رحت وجبت الطرد حق سعد مع المغلف اللي زينته وانا راجعه سمعت سعد يحكي في الجوال ,, جريت بسرعه وحطيتها على الطاوله ,, ما ابي اشوفه لحد ما اتكشخ له ,,
رجعت ثاني للغرفه وانا اسمعه ينهي المكالمه ويقول ابشري يمه لما اجيها بخليها تدق عليك ,, عرفت انها خالتي ام سعد من زمان عنها ,,
دخلت غرفتي وانا قلبي يجري معي ,, ودخلت اخذ شاور وانا اترقب ردة فعل سعد على اللي كتبته ,,


اشم ريحة طبخ ,, لا يكون فهده تطبخ ,, ما حبيت ازعجها ,, المفروض اني طالب لها شي قبل ما انام , مدري متى اخر مره كلت ,,
ريحة الاكل تفتح النفس ,, قمت ابي اروح اشوف وش السالفه ,, رن جوالي ,, امي ,, ما قدرت اتجاهلها ,,مشتاق اسمع صوتها ,,
ظلت تحكي لي عن ابوي وخواتي , وطالت السوالف ,لما سكرت طالعت في نفسي , يحتاج احلق , بس مالي مزاج فقررت بكره اسويه ,,
لبست سبور قطن للبيت ,, وطلعت , مترقب لردها ,, اكيد هي عارفه اني انتظرها ,,
مستحيل اننا نقعد ساكتين ما تكلمنا ,, طلعت شفت باب الغرفه مسكر , فحبيت اني اروح للمطبخ بالاول ,,
المكان مرتب وما يوحي انها قعدت فيه ,, دخلت المطبخ وتفاجات من الطاوله المزينه ,,
قربت وانا افتح عيوني بكبرها وادقق في التقديم والاكل الموجود ,, ضحكت ,, عرفت انه سوت ذا كله بس عشان ترضيني ,, بادره طيبه
بس لفت انتباهي مغلف موجود ووطرد الفيدكس ,,
سحبت الكرسي وقعدت عليه وخذيت المغلف الواضح عطرها منه ,, وفتحته لما شفت بصمتها عليه ,, ضحكت وانا ادعي من قلبي ان الكلام اللي جووه يفرحني ,,
سحبت تنهيده قووويه وفتحت الورقه المعطره وقعدت اقراها
(( حبيبي سعد , الحياه تاخذ منك اغلى شي ,, بس تعطيك شي يمكن ما تتوقعه انه يكون في حياتك قبل كذا ,,
الشي هذا ممكن يكون نادر ,, ممكن يكون غالي ,, ممكن يكون صعب مو بسهوله تحصل عليه ,, يمكن غيرك يشوفون انهم اولى بيه منك ,, وانك ما تستاهله ,, وان لهم الحق فيه ,,
بس انت كيف بتحافظ على الشي هذا ,, اكيد بتعمل كل جهدك عشان ما يروح منك ,, خصوصا انه راح منك شي غالي قبل كذا ,, ووالا بعدين بتندم طول حياتك انك ضيعته ,, وانت عارف انك تحب الشي هذا ,,
تعرف الشي هذا مين ,,
انت ,, ايوووه انت ,, انا فقدت امي ,, وربي عوضني بك يا غالي ,, يا احلى شي في دنيتي ,, ربي رزقني بك وصرت محظوظه والكل يحسدني عليك ,, يمكن يشوفوا اني ما استاهل واحد مثلك ,, بس لاا لا وربي انت حاجه ما راح تتكرر ,,
حبيتك لدرجه لما حسيت اني بفقدك قبل كذا طحت وتعبت وندمت على تصرفاتي ,, سعد انا اغااار عليك ومن حقي ,,
ما حبيت طفشك مني وانك عشان راحتي راح تتركني اختار اللي ابغيه
انا اخترتك انت وراضيه بك لانك تمسكت فيني بشكل فرحني ,, تجي لما صرت ملكك تخيرني ,, لااااااااا ,,
انا حبيبتك وحظل حبيبتك ومستعده افتح صفحه جديده تكون الصراحه هي خيارنا ,,
سعد تعرف يعني ايش احبك ,, اذا تعرف خلاص ريحتني ,, واذا ما تعرف ايش يعني احبك اسئلني ,,
حبيبتك فهده ))حطيت الورقه وانا اشم ريحتها وراي ,, غمضت عيني فرحااان باللي قريته ,, وربي ما راح تندمي يوم انك خذيتني يا فهده ,,
قمت من الكرسي والتفت ,, لقيتا مثل الفراشه الصغيره ,, واقفه عند الباب ,, تطالعني بنظره عمري ما راح انساها ,, نظره حنين وحب وامتنان ,,
سئلتها بصوت فيه حزن : كيف تحبيني ؟؟
طالعت الناحيه الثانيه وهي تبحث عن كلمها تبتدي فيها : وحاولت تطلع شي بس ووقفت الحروف : وفي الاخير قالت : يعني احبك ,,
قربت منها عارف الامر صعب عليها ,, وكلنا غلطنا في حق بعض ,,
سعد : شكثر تحبيني ؟؟
خذت نفس وهي تبي تتكلم قطع قلبي ,, طالعت في الارض ما بغت ترفع عينها وانا عيني عليها ما نزلتها ابي احفظ كل لمحه فيها وكل تعبير وكل نظره : اموت فيك ,, يكفي ؟؟
سعد وهو يحاول يستفزها شوي : لا ما يكفي ,, قولي شكثر تحبيني ؟؟
فهده : احبك اكثر من روحي ,, يكفي كذا ,, وهي بدت تبتسم وتطلع غمازاتها اللي اشتقت لها ,,
سعد : لا ما يكفي ,, حددي اكثر شلون ,,
مسكت يدها المتوتره وانا اضحك : شفيك تكلمي ,,
فهده : شفت قلبي ينبض باسمك ,, احبك تبي والا ما تبي ,, ضحكت على تعليقها ,,
سعد وهو يحضنها : الا ابي وابي ,, فهده بس وحده ومستحيل افرط فيها ,, بس بغيتك تتأكدين من مشاعرك , قاطعته فهده: انا اغااار
واللي يغاار يعني يحب صح والا لا ,,
مسحت يدي على خدها وانا متندم اني ماد يدي عليها ,,
سعد : ما كان قصدي والله بس طلعتيني من طوري ,,
فهده بدلع شوي مثل كل مره : سسسسسعد ,,
يا روح سسعد ,, يا زينها من فمك ,, تعالي وبس ,,



خذني ماجد للابل وبغانا نبعد منهم .. هو عارف اني بثور فحب مايكون فيه احد يسمعنا ,, مشى بالسياره مسافه صغيره ولما شافني ساكته
تكلم وهو يطالعني : وشفي الحلوو ساكت ؟؟
نور وهي نفسها في خشمها : ما تدري ليه ؟؟ لا تسوي نفسك ما تعرف ؟؟
ماجد : قلت لك انهم مثل خواتي ,, طنشيهم عاد وكبري راسك
نور : الله !!! حلوه خواتك لو اعطيهم ظهري دقايق شبكوك ,,
ماجد : وشدعوا من جدك مساكين والله هذولا ,, بعدين لو ابيها تراها من سنين قدامي كان خذتها وانتي عارفه ذا الشي ,,
نور : شاعر وشاعره وناقص بس لجنة تحكيم ,, انت ما عندك سالفه معطيهم وجه ,, اليوم تقولك عن شعرها بكره تحكي لك مشاكلها بعده مدري وش يصير ,,
ماجد وهو يوصل للابل وشاف الراعي اقبل عليهم ,, كلمها : بتنزلين ,,
نور بدون نفس : لا ,,
نزل ماجد وهو متجه للبل يشوفها ويوقف المناقشه العميقه ذي ,, نور ما راح ترتاح الا لما تبعد من الاجواء ذي ..اعتقد انه صار الوقت نرجع ,, كويس ان بكره هو اخر يوم والا كان عجلت بالرجعه ,, طالعها وهي قاعده بالسياره وشاف وضعها كيف طفشانه ,, رجع يسمع الراعي اللي يوصيه على شغلات ضروريه يبونها ,,


نزلت نور من السياره لما شافت ماجد منشغل ,, نفسها مخنوقه وما حبت تقعد بالسياره,, طلعت للجهه الثانيه عكس المكان اللي فيه ماجد
وراحت للرمل المتكوم وجلست وراه ,, رفعت نقابها وهي تسمع صوت الابل وورودها للمويه ,, خذت لها عود طايح بجنبها وقعدت تلعب في الرمل ,, اشتاقت لصديقاتها وجمعتهم ,, جازي وفهده حتى عاليه صحيح معها بس بنات خالتها موجودين,,
تخيلت رغد شريكه لها وزعلت بقووه ,, مستحيل اقعد معاه اذا هو بيفكر فيها ,, انا اللي ضحيت بالدنيا كلها عشان حبنا معقوله ان يرخصني عشان امه وخالته ,, هو اكيد فيه شي من وراي يصير وكثر خيرها عاليه الا وصلت لي بعض كلامهم والله يعين على الباقي
لكن لازم يعرف اني مستحيل اسكت ,,
ما انتبهت انه كان واقف ويطالعني ولما رفعت عيني سأالته : من زمان انت هنا
مااجد : يوووووه ولا احد عبرني ,, قعد ماجد بجنبها وهو يمسك العود من يدها ويرميه بدون اهتمام ,,
بس طفش نور وضيقة خاطرها ما فكتها ,, تتنهد بقوووه ومافيها كلام الحين ,,
ماجد : من جد عااد الحين بنات خالتي مسوين لك كذا ,,ترى ما تستاهل السالفه ,,
نور وهي تلف وجهها الناحية الثانية : من وجهة نظرك انت ,, اما انا فلااا تعرف الخبث مصبوب فيهم ,,
ماجد وهو يوقف : اعوذ بالله , امشي يالله تأخرنا ,,
ماجد شاف انها ما عندها استعداد تنهي السالفه وكل مالها تكبر ,, لكن نور اللي ما قامت وظلت مكانها : ليش ما عجبك الكلام والا مو مصدق ,,
ماجد وهو يهديها : ممكن ما نتكلم فيهم ,, امشي تأخرنا عااد ,,
نور وهي واقفه وتنفض الغبار من ثوبها : طبعا ما تبي تسمع وامك تبي رغد عشان تفرخ لك عيال , اشبع بهم طيب ,, ومشت وهي ما التفتت له لكن صوته زلزلها : نووووور ,, وقفت وهي شامخه ما همها وش بيقول لانها عافت خططهم ,,
ماجد وهو يمشي لحد ما وصلها والتفت لها : توقعت تفكيرك احسن من كذا ,, لايصير رقيك بس شكل ,, ترى ما يعجبني الاسلوب ذا
ولو بغيت رغد ووالف وحده غيرها محد بيردني عارفه ذا الشي , ,,
مشى وتركها للحين واقفه تفكر في كلامه فيما هي الحين زعلانه انقلب عليها وزعل هوو ,, مشت للسياره وهي ماسكه اعصابها
ما تبي تكلمه ,, خليه يفهم الموضوع مثل ما يبي ,, كويس باقي بكره ونرجع ,, ماعاد فيني استحمل ,,
دخلت السياره وانا اساعد نفسي,, ما مد يديه مثل عادته ,, حسيته خذلني ,,ساق بطريقه وترتني ,, بسرعه زايده ,, لايكون يبي يقعد بالحاله ,, ضقت من الفكره ,, تقاسمنا كل شي والمفروض حتى زعلنا نشترك فيه ,,بس هو فجأه تكهرب وما حب اني انتقدهم ,,
طول الطريق ما تكلمنا ,, وصلني للخيمه ومشى ثاني بسرعه خلتني افقد السيطره على اعصابي ,,
اتصلت عليه ابيه يهدي ,, وظل الجوال يرن لحد ما انقطع الخط ,,



ماصار بيني وبينه كلام كثيير ,, مشاعرنا هي اللي تكلمت ,,اثبتت لي اليومين هاذي اني لي مكانه عنده , شفته كل شوي يطالعني كأنه يتأكد اني موجوده ,, مو مصدق اني عنده ,, صوت امي عتيقه من تحت ياصلني وهي تنادي العشاء تأخرتوا ,, يا فشيله منها
نايف ارسل مسج لنواف , انه بيطلع للرياض عنده شغل بدري بكره ومافيه ينتظر ,,
تركت نواف نايم ونزلت لأمي عتيقه , لقيتها موظبه كل حاجه مو ناقص بس الا نجيها ,, يا عمري على ذا الحرمه ,, قليل اللي مثلها ,,
اول ما شافتني حضنتني وهي تدعي لي من قلبها : اييه يمك خليك كذا ,, واهتمي برجلك مو تتركينه لها ,, قولي لي وشحصل منها ,,
خلي بالك منه ترااه وربي ما فيه مثله بس جته صدمه من الحريم ,, وانتي كفوو انك تغيرين الفكره ذي ,,
ابتسمت لها ,, احرجتني بقووه ,, ودي افضفض لها بس نواف مكانته كبيره عنده ,, ويقدرها بشكل خيالي وماحبيت اشكي لها منه ,, هو في قدر ولدها , بست جبهتها وشكرتها الا بصوت نواف عند الباب : ماشالله اكيد ضبطتوا اموركم واتفقتوا علي صح ؟؟
عتيقه وهي تضحك له : كنك تشوف ,, وش يدريك ,, والا احساسك ,, هو اللي قالك,,
نواف وهو يلتفت علي : تبين الصدق يمه ,, عرفت اليوم ان جازي احسسسن مني بكثير ,, طالعت في امي عتيقه ,, زاد انحراجي منها ومنه ,,ورجع يكمل : لو الف الدنيا ,, مستحيل الاقي قلب يحبني مثلها ,,
امي عتيقه وهي تفتح غطاء الأكل : اقعد يمك ,, تعال كل ترى صار لنا كم يوم ما تهنينا بالأكل ,,
انا عارفه ان امي عتيقه ما بغت تحرجني معاه ازود مع اني حبيت انه يكمل كلامه ,,طالعني بنظرات معجب ,, وهو يأكل بروااق ,,
ارسلي مسج وحنا على العشاء : (( احبك ))حسيت بحراره في وجهي بالفعل انحرجت من امي عتيقه,, ما تعودت انه يغازلني بطريقه صريحه كذا ,, كملت اكل بدون ما اطالعه حبيت اتلهى بشي ,, سمعته يقول : تصدقين يمه ارسلت لصديقي مسج عشان شي ضروري للحين ما رد علي ,,
بغيت اغص ,, نزلت الملعقه وانا فيني ضحكه ,رفعت عيني له وحسيت عينه بتحرقني من الشوق اللي فيها ,,
رجع وهو يكمل : بصراحه ودي لو يرد الحين ويريحني ,,
صرت امسك البسمه ما تطلع لانه باان علي الاحراج , حتى ما قدرت اكمل أكلي ,, ولاحظت امي ذا الشي : هآآآآو يا بنتي ليه ما تاكلين ,,
الجازي بهدوء : هذا انا اكل يمه ,, الله يعافيك ,, شفت نواف يكتب شي ,,
وصلني المسج ما بغيت افتحه الا بعد الحاح من نظراته : فتحته الا هو مرسل (( ردي علي يا خوافه )) ضحكت بدون شعور مني وانا اشوف ابتسامته ,,
بس صادتني امي عتيقه وهي تقول : اقول يا نواف لا يكون صديقك قاعد مقابلك ,, ضحك نواف بقووه مثل ما تعود وهو مبسووط ,,
وقامت امي عتيقه وهي تقول : خلصوا أكل عشان نشرب الشاهي ,,
مسك يدها نواف وهو يقول : حلفت عليك ما تقومين ,, وكمل وهو يطالعني ,, صديقي اذا يحبني بيرد علي حتى لو كان بيني وبينه مسافات ,,
خيت تنهيده حسستني بالراحه ,, طالعته بنظره تكلمت عني ,, بس شعرت انها لخبطته ,, ما فطنت لفيصل ,, اللي جاء يم ابوه مع التليفون الثابت : يبه امي بتقولك حاجه ؟؟
خذ نواف التليفون وهو يرد عليها بحده شوي : نعم !!!!




؛؛ عــذاب اللـيـل ؛؛
مشاهدة ملفه الشخصي
إرسال رسالة خاصة إلى ؛؛ عــذاب اللـيـل ؛؛
البحث عن كافة المشاركات المكتوبة بواسطة ؛؛ عــذاب اللـيـل ؛؛
إضافة ؛؛ عــذاب اللـيـل ؛؛ إلى الإتصالات الخاصة بك
{[  يارب لك الثناء ولك الشكر ولك الحمد كما ينبغي لجلال وجهك ولعظيم سلطانك  ]}110        07-05-2009, 02:37 PM
؛؛ عــذاب اللـيـل ؛؛
©؛°¨غرامي نشيط¨°؛©







رد: قلوب رقيقة / للكاتبة ريم الحجر كاملة

--------------------------------------------------------------------------------



((الجزء الاخير ))


دخلت الخيمه وانا متوتره من سرعة ماجد ,, ضايقني انه ما رد على اتصالي ,, فارسلت له (( اذا انت مو مهتم لحياتك ,, فترى تهمني جدا ,,ترى ما يستاهل تزعل كذا ,, ومن حقي اغير عليك )) ماجاني منه رد ,, وضقت اكثر اعرفه اذا بغى يعاقبني ,,
لكن بيت خالته السوسه ذي نوف واختها رغد وربي ما راح امشيها لهم , وين يفكرون نفسهم ,, كفايه اللي سووه اول ,,
اتصلت علي عاليه تبيني اجيهم للعشاء فأعتذرت منها انه ما فيني وراسي مصدع ومن الكلام ذا , وقلت لها ابي انام بما انه بكره لازم نقوم بدري ونرتب اغراضنا ,,
خذيت اغراضي وصرت ازين شنطتي على راحتي ,, حلوه الايام اللي قضيناه هنا بس جت ذي وخربت علي الاولي والتالي ,, يالله الليل ,,طلعت لي قميص قطني عشان البسه ,, قعدت انتظر ماجد لا رساله لا جوال ,, حتى ما جاء يشوفني ,, قمت من مكاني وطليت من طرف الخيمه ابي اشوف ناحية المجلس البعيد هل اقدر اشوف سيارته تحت اضواء الكشافات والا لا ,, شفت سيارت كثير بس ما قدرت اميزها بينهم ,,
جووعانه ومالي نفس اروح اقابلهم ,, طالعت الثلاجه لقيت فيها عصير خوخ ,, خذته وشربت من شويه , وطالعت بجوالي يمكن حن قلبه وارسل شي ,, مرت ساعه وساعتين وانا ادور في الخيمه لحد ما طفشت كني مسجونه فيها ,, لكن بأرداتي شفته مسفه,, فقمت بعد ما بدلت وخذيت شاور يريحني من التعب اللي فيني ,, دخلت فراشي ونمت على جنبي اليمين ,, بعد ما سكرت النور وخذيت جوالي وحطيته تحت المخده ,, وكل شوي اسحبه واشوف الساعه كم ,, قربت على 2 وهو لسى ماجاء ,, وعيني ما جاها نوم ,, اول ما رجعت الجوال سمعت حركه فغمضت عيني وكتمت نفسي ,, ابي اشوفه وش راح يسوي ,, سمعت حركه شكله يبدل ثوبه وصوت الجوال يقلب فيه ,, قعدت فتره وانا مرخيه سمعي لكل شي ,, هدوووء جدا ,, قطعه بس تكبيرته يصلي ,, ارتحت نفسيا ,
بعد شوي يمكن ربع ساعه ما قدرت اطلع جوالي بس اعتمدت على حدسي في حسب الوقت حسيت بحركته يدخل الفراش , بس ترك مسافه بيني وبينه قام قلبي يدق بسرعه ,, مو عارفه وش راح يسوي في الدقيقه الجايه ,, لكن بعد خمس دقايق ,, حسيت انه يبي يتركني بالحالي وماحاول انه يكلمني او يلمسني حتى ,, هالشي ضايقني بقوووه ,,يعني على ذا التاخير ومافيه رضا ,, ذبحني بعناده يغلطني وهو الغلطان ,,لما شفته انه ما بدر منه اي حركه ,, مسكت نفسي عشان ما اصيح ,, وما هانت علي نفسي ,, بلعت عبرتي ,وغصيت بدمعتي وحاولت اتنفس عادي عشان ما يبان علي شي بس خذت راحتي زياده لما سمعت تنفسه صار منتظم وانه دخل جوو النوم صحيح ,,,



نرجع للمزرعه ,,


رفع نواف السماعه بعد ما ناظر فيصل بنظره خوفته شوي ,, نواف وهو يتكلم بحده شوي : نعم
وبصوت كله دلع وغنج تكلمت هناء : لا لا يا شيخ ليه زعلان .. اكيد ما الومك خربت عليك هدؤك ,, نكدت عليك الله ينكد عليها
نواف وهو يطالع الجازي اللي صدت لما شافته يكلم وراحت للصاله القريبه ,,
نواف : احترمي نفسك ,, واذا عندك كرامه وعزة نفس فاقلبي وجهك قبل اتصرف معك بشي ما يرضيك
هناء وهي بدت تفقد السيطره على نفسها : نواف ليه تكلمني كذا انا ما صدقت ارجع واشوفك ,, مشتاقه لايامنا وجلستنا اللي تحبها تتذكر ,,
نواف وهو يقاطعها :اذا تبين تعرفين حاجه ترى انتي ولا شي ,, وياليت تنسين شي اسمه نواف ,,
طالع ولده بنظره حازمه : شف فيصل قبل تدق على امك تعطيني خبر طيب ,,
فيصل وهو منزل عينه في الارض : حاضر ..
فيصل وهو مشوش : هي كلمتني على التليفون ,, انا ما اتصلت عليها ,, انا احاول احبها بس ما اعرف هي ما تهتم فيني زي امي ,,
اقصد زي خالتي ,,
نواف : خالتك مهتمه فيك اكثر مني ,, ياليت ما تزعلها منك اوكي ,, فيصل وهو يبتسم له : اوكي ,,
طلع فيصل يشوف الجازي وينها فيه ,, وجلس نواف في مكانه وهو يتذكر اللي راح من حياته ,, وعرف انه بتصرفاته وطريقة تفكيره خسر كثير من سنوات عمره وهو في مكانه متحسر على هناء ,, وما عرف انها ولا شي الا لما بعد عن جازي ,وحس انه بيضيع عقبها وبيفقدها ,وتأكد من شعوره لما ارسلت له المسج تبي تتطمن عليه ,, هنا بس بغى يعرف مكانته عندها وهل هي بتخاف عليه مثل ما يبي ,,
عرف ان قلبه مثل الطفل يبي اللي يحتويه ويسال عنه وانه مهم ,, خذ نفس وهو يشوفها واقفه تطالعه عند الباب : نواف
رفع عينه لها وهو يقول بصوت كله تأثر : قلب نواف ,, انحرجت الجازي لانها بطبعها ما زالت تستحي منه ,,
وتكلمت بصوت واطي شوي : ما تبي تشرب الشاي ,,
جاء لحد عندها وهو يمسك خصله من شعرها المموج ويسألها بصوت راايق : امي وينها ؟؟
الجازي وهي تأشر عليها انها موجوده في الصاله ,,
وصل نواف للصاله وهو يشوف ترمس الشاي : يمه تسمحين اخذ البنت ذي شويه ,
عتيقه وهي ماسكه صحن المكسرات وتقلب فيه : تدري اذا ما خذتها صحيح بأخذها عندي تسولف عليه سولافة حلووه مثلها
نواف وهو يجي يحب راسها : فديتك انتي يا شيخة الحريم ,,, وخذ كاسات الشاي يناولها الجازي اللي الاحراج بلغ عندها اعلى درجاته
وهي تمسك بيد نواف اللي خذها وطلع معاها للساحه الكبيره ,, مشوا تحت صف من شجر السدر اللي منسق بشكل حلووو لحد ما بعدوا من البيت الكبير ودخلوا بين الشجر وجلسوا على البساط الاخضر ,, قعدت الجازي وهي تتلفت خافت لا يكون فيه احد وهي ما لبست شرشفها
نواف وهو يطمنها انه مافيه اي احد والدنيا اصلا ظلام فما فيه داعي الخوف ,, لكن قلب جازي كان يدف بقووه والسبب كان قرب نواف لها في الجو الشاعري وخصوصا انها عارفه انه يبي يختلي بها لحاجه في نفسه ,,
فما كان من نواف اللي حس بكل شي الا انه حط راسه في حضنها ومسك يدها عشان تسوي له تدليك خفيف لراسه اللي صدع بعد ما سكر من وجه النحس ام فيصل ,,



في مساء ولا اجمل وجووو خيالي كان سعد وفهده مسترخيين بشكل راائع ويتابعون فيلم اجنبي في الدفي دي ,, فهده كانت مسترخيه على كتف سعد وتتابع بهدوء تأثرت من فراق الحبيبين اللي في المقطع ونزلت دمعتها بهدوء شديد ,,
لكن احساس سعد بها كان خيالي فمد يديه لها بشكل يلمها وهو يمسح دمعتها ,, وقف التشغيل ’وناظرها بحب ,,
وشفيك يا عمري ,,التفت له فهده وهي تحاول تجيب الكلمات المناسبه : ما احب الفراق ,, صعب صعب صعب ,, وتنهدت بثقل لحد ما رحمها سعد وخذها وهو يطمنها انه مستحيل شي يفرق بينهم الا في شي واحد انهم يتخلون عن عقلهم ويمشون وراء السخافات اللي ممكن تخرب العلاقه بينهم ,


مع بزوغ فجر يوم جديدقامت نور بعد ليله متعبه نفسيا وجسميا بالنسبه لها ,, تصلبها وهي نايمه على جهة وحده اتعبها ,, وسهرها اللي واصل لحد قريب الفجر ساهم بشكل كبير بعد ,,
توضت وفرشت سجادتها بعد ما شافت مكان ماجد خالي ,, قعدت في مصلاها وهي تستغفر ,وتطلب ربها انه يهديها للصواب ,,
قامت بعد ما تجاوز ماجد وقته اللي يدخل فيه وحست انه متعمد هالشي عشان ما يكلمها وزاد الاحساس ذا نفسيتها انها تتعب اكثر لكن قوتها
المستمده من طبيعة شخصيتها رسمت شكل صامد على الاقل حاليا بالنسبه لها ,,
ماجاها نوم فسكرت شنطها ورتبت الخيمه وما بقى لها الا انها تلبس وتطلع للسياره ,, وصلت الساعه 7 وللحين ماجد ما رجع من مجلس الرجال ,,
تركت شنطته عشان يشوف وش يبغى منها وراحت لمجلس الحريم مالقت فيه احد فخذت القهوه وقعدت تتقهوى بالحالها ,, شافت ماجد وهو يدخل لخيمة امه , فقدت في مكانها وهي تنتظر اي احد يجي يفطر معها بس ما تكون نوف واختها ,, اتصلت على عاليه وهي تكلمها سمعت صوت ماجد يضحك ومرووق بقووه ,, زاد غيظها عليه لكن ما بغت اي شي يظهر منها ,, خله هو اللي يحس بغلطه ,,
قالت لها عاليه انها باقي لها كثيير لحد الحين ما خلصت ولا شي على الاقل ساعه ,,
فما كان منها الا خذت لها كوب شاي بالحليب وراحت لخيمتها ومو لازم فطور ,,
دخلت الخيمه وخذت لها مجله وقعدت تتصفح فيها شوي لحد ما جاء ماجد ,,
دخل الخيمه ووبصوت رخيم وفيه شوية حزم : السلام عليكم
ردت عليه نور بهدوء : وعليكم السلام ,,
ماجد : خلصتي ترتيب ,,
نور : كل شي جاهز ,, طالع ماجد في المكان وهو يشوف دقتها في كل حاجه ,, ارتاح داخليا بس ما سمح لنفسه يبين لها شعوره لانه زعلان من تصرفها البارح اللي يشوف ماله داعي ,,كملت نور تصفح للمجله بدون ما ترفع عينها فيه ,, مع ان قلبها يرقع بقوه وممكن يفضحها توترها لكن لازم يشوف منها مره انها ما ترضى على تصرف مثل ذا ,,ولازم ما يتساهل في القعده مع بيت خالته كذا ,,
تجاهلها ماجد وقعد يرتب شنطته بدون ما يطلب مساعدتها ,,
لاحظت نور طريقته ,, وضايقها تصرفه فما كان منها الا انها سكرت المجله وقعدت بعد ما لبست عبايتها تنتظر متى تطلع السياره ,,
جاها اتصال من ابوها فردت عليها وهي مازالت كاتمه ضيقتها ,, لكن اسلوبها ما خفى على ماجد وهي تكلم ابوها بضيقه شوي وهي تردد عليه كل شوي مافيني شي بس ارهاق شوي ,,
سئلته بصوت ثقيل : متى بنطلع للسياره ,,
ماجد : خلاص بشوف امي ,,
نور بأهمال : طيب انتظرك بالسياره ,, طلعت بدون ما تنتظر جوابه ودخلت السياره وتعمدت تقعد خلف ام ماجد ,, الطريق طويل وما تبي تشوف ماجد كل شوي ,, قعدت وهي تنتظرهم وطال الوقت عليها وماحست الا وام ماجد جايه مع عاليه وماجد يشيل شنطة امه الصغيره ,,ويكلم بالجوال , وعينه على نور في السياره عارف انه طول عليها ,,
عاليه وهي تدخل وتناول نور يدها
عاليه : وش فيك اليوم من صباح الله خير صاحيه ,, كان نمتي ما يسوى علينا ,, لما قال ماجد انك بالسياره ما تهنيت
وانا ارتب اغراضي طفشني ,, نور بالسياره اعجلي ,,بس مع ان كلام عاليه فرحني واهتمامه بي ,, بس ما شفع له عندي ,, ليه يسوي فيها زعلان ,,انا اللي زعلانه عليه ,,
تحركت المجموعه مع بعض وماجد كان تارك شماغه بجنبه وكان يسوق بهدوء ,والتفت على نور وشافها مغمضه عيونها وروموشها مبتله,,
كلمها وهو عينه على الطريق : نووور ,,
ردت بصوت كله حزن : هلااا
ماجد : عندك سناك ,, اي شي ما فطرت اليوم,
فتحت نور الكيس اللي جابته عاليه معها كان فيه ساندويتش خفيف ,, خذته وحطته بمنديل وناولته اياه ,, وكلمته ام ماجد : وراك ما توقف شوي لحد ما تفطر وانا امك وش مستعجلين عليه ,,
رجع ماجد يلمح نور لمحه خاطفه لكنها كانت ملتفته للجهه الثانيه ,, وما بغت تعطيه اي فرصه انه يشوفها ,, بعد فتره من الهدوء في السياره وصار لهم وقت وهو قاطعين الطريق طلبت عاليه اي مكان يتوقفون فيه شوي ,, شافها ماجد جت من الله واغتنم الفرصه واول محطه وصلوها وقف بجنب المسجد ونزلت ام ماجد وعاليه وهي تكلمها ما تبين تجين ,, واشرت عليها نور : لااااا
اول ما نزلوا وما صار احد فيه التفت ماجد لها وهو ينتظر منها كلمه ,, لكنها كانت منزله عينها بحضنها وتشوف جوالها ,, وما قدرت ترفع عينها فيه ابد ,,
طالعها ماجد وهو يشوف كيف تحاول تلهي نفسها : هذا كله عشان ما تبين تحكين معي ,,
نور وهي تطالعه : عادي مافيه شي ,,
ماجد : تعالي اركبي وراي قبل تجي عاليه ,, ابي استمتع باقي الطريق ,,
اهتزت نور شوي لانه مو وقت غزل وهي زعلانه عليه والا يبي يسوي الامر عادي وهو اللي ماكلمها ,,
ما قدرت نور ترد عليه وهي تشوف ام ماجد بتطلع من المسجد لكنها في اخر لحظه قالت : مرتاحه هنا ,,
اول ما سمع ماجد ردها ناظرها بطريقه حسستها شكثر هي صغيره : براحتك ,, خذ شماغه ولبسه ,, وشوي والا هو ماسك الخط
ويكمل سوالف مع امه اللي طول الطريق وهي تتذكر حياتها اول ,,
غمضت نور عينها بعد ما رجعت راسها شوي على الكرسي ,, وهي تحس بالم في قلبها من ردة فعل ماجد ,, تمنت الامور ما وصلت بينهم كذا لكن كل شي له حكمه ,,



طلعت عتيقه والعيال في حوش المزرعه من الصباح بعد ما فرشوا لهم وهو مبسوطين بالجو الحلوو ,, عبير الصغيره صايره تمشي بطريقه تضحك وخصوصا انها متختخه ,, وفيصل يلاعبها شوي ,, والشغالات يمشون وراها ,
راقبت الجازي المنظر وهي تحس ان سعادتها ناقصه دام ام فيصل ما راح تتركهم بالحالهم ,,
ظلت واقفه عند النافذه وتشوف المنظر وتضحك كل ما مشت عبير شوي ووقفت تاخذ نفس ,, بسمتها على جنب رووعه
ما رفع نواف عينه منها بعد ما حس انها قامت ظل يراقبها بدون ما تشوفه ,, يعجبه جدا انه يتأملها ,,
سمع ضحكتها وهي تحط يدها على فمها وهي تلتفت خافت انها صحته ,,
نواف : تعالي هنا يا بنت ,, وش ذا الضحك وزوجك نايم ,, ما تعرفين الاتيكيت وهو يضحك ,,
الجازي باسلوب ساحر : بغيت اصحيك وشفت ان ضحكتي هي احلى صوت ممكن تقوم عليه ,,
رجع نواف راسه على المخده وهو يقول : ان كيدهن عظيم , ,
قاطعته الجازي بضحك .. حراااام عليك وربي ما قصدت شي ابي اونسك بس ,,
ظل نواف يطالعها لدرجة انها نزلت عينها ماقدرت تبادله نظرته ,,
لكن نواف كان رقيق معها وضمها لصدره يبي يحس بالأمان معها ,,


وصل ماجد للفيلا وهو ضايق من نور وتصرفها ,, ودخل على طول لمكتبه ,, طلعت نور لغرفتها وهي مو عارفه كيف بينتهي الزعل ذا ,, ما حبت تجيه وتتأسف على شي تشوف انه الغلطان فيه حتى لو ما اعترف انه غلطان ,, كفايه يرضيها بكلمه حلووه وانا ما قصدت ومن ذا الكلام ,,
بس بعد ماعجبها تجاهله لها كذا حتى عاليه حست ان فيه بينهم شي ,,
غيرت ملابسها ورتبت غرفتها ,,وهي ما تعرف عنه ,, فكرت تزور اهلها ,, باقي وقت للمغرب ,, نزلت تحت ,, وشافت ام ماجد في المجلس تشوف التلفزيون ,,
دخلت للمكتب وشافته متمدد على الكنبه ومسترخي ,, اول ما حس بوجودها فتح عينه ,, طالعته نور بحزن : ليه ما جيت تنام فوق ,,
ماجد من غير اهتمام : اذا صرت عارف انه مرحب بي جيت ,,
نور هنا اسقط بيدها مثل ما يقولون : بالعكس انت اللي ما تبي يكون مرحب بك من البارح وانت ما تبي مكانك ,, اغصبك يعني ,
ماجد : اللي يبينا بيغصبنا ,, واللي شايف حاله عاد هذا شي ثاني ,,
نور وهي تتنهد بقووه : مو انا اللي سهرت الليل كله برى الخيمه ,,
ماجد وهو يقاطعها : ما يحتاج تبررين اي شي ,, موقفك واضح تبين تجيبين راس ماجد ,, بعييد عليك ,,
نور وهي منصدمه في تفكيره : انت كيف تتكلم بذا الطريقه ,, انت اكيد مو ماجد ,,
ماجد وهو متعمد يزيد عليها : لا تصدقين شبه ماجد ,,
نور حست انه بيصير لها شي اذا وقفت دقيقه وحده بعد ,, تطور الامر بسرعه وفقد ماجد السيطره على نفسه ,,
وكمل كلامه وصوته بدى يرتفع ويطلع برى الغرفه : شفيك سكتي والا ماعندك رد ,, وواضح كل شي على اتفه شي تزعلين بلاك يومك مدلعه ,,
نور : انا ماعندي استعداد اكمل الحوار ذا اذا انت بتتكلم بذا الطريقه ,, مو في صالحنا عارف والا لا ,,
ماجد بتريقه : وش اللي في صالحنا اي شي تقولينه اقولك ان شالله ,,
نور وهي تهز راسها : ممكن اروح ازور اهلي ابوي كلمني ويبي يشوفني ,,
ماجد وهو من زمان ما فقد اعصابه : اي خذي السواق يوديك لاهلك بس على فكره اذا رحتي لا تفكرين برجعك ثاني وهذا تفكيرك فاهمه ,,
وقفت نور وهي تطالعه , مستسحيل انه الشخص اللي حبيته وش صار معقوله يتغير كذا بين يوم وليل ,,
صاير يقول كلام ما يثمنه ,, هل هو في وعيه ,,وقفت وهي تشوف ام ماجد عند الباب : اذكر الله يا ماجد وشفيك صوتك واصل برى ,,
ماجد بصوت قوي : زهقت يمه زهقت ,, وطلع وهو مو طايق يشوفها ,,



بعد خمس شهور مرت على الجميع بحلووها على البعض ومرررها على البعض ,,
فهده وهي فرحانه باخوها اللي مر على ولادته 24 ساعه ,, قعدت تزين الجناح اللي بتدخله عاليه وتهيء كل حاجه لاستقبال الضيوف ,,
جتها الممرضه وهي تسألها متى عاليه تقدر ترضع الطفل ,, وعلى طول طلبتهم يجيبونها عشان تشوفها امه ,,
وصلت الجازي في اثناء ذا الوقت ,, وقعدت تساعد فهده في ترتيب الصواني فيما عاليه مشغوله بولدها
الجازي بصوت واطي : سئلتيها عن ماجد ..
فهده وهي ترتب الشوكليت : ما قدرت بس اظن مو فيه ,, ماجاء من امس عشان يسلم عليها ,,
الجازي : تحملي تقولي اي شي عن نور فاهمه ,,
فهده : افااا عليك ,
وصلت نور بعد لحظات من كلامهم ,, وهي تسئلهم اذا فيه احد موجود في الجناح ,, ارتاحت نفسيا انه مافيه احد ,,
اخر مره شافت ام ماجد هذا اليوم اللي صار بينها وبين ماجد مشكله ,, وبعدها ما سئلواعنها لما راحت بيت اهلها ,, طلعت لاهلها لانها حست ان ماجد زودها وصار يقول كلام مو في وعيه وخافت ان الامور تتطور للاسوأ
لكن صدمها ردة فعله ,, راحت وارسلت له يجي ياخذها ,, لكنه ارسل لها خليك عند اهلك واذا تغير تفكيرك كلميني ؟؟
استغربت منه وش شايف في تفكيرها ,, ما فيها الا العافيه ,,
لا يكون يتسبب يبي ينفصل ,, كل ماحكى قال مستوى ومستوى ,, ذبحني بذا المستوى ,, وقررت ما ترجع الا لما يجي هو ويعرف قيمتها ,,
لما عرفت امها بالخلاف اللي بينهم ,, ذكرتها هي ليه خايفه من الزواج ذا ,, بس نور ماعطتها فرصه تحكي في الموضوع ذا لا لها ولا لاي احد حتى صديقاتها ,, ما تحب احد يتكلم فيه ,, وكانت عاليه تقدر فيها ذا الشي ,, بعضهم لما يصير بينها وبين زوجها خلاف قطعته تقطيع هي واهلها ,, لكن نور كانت من نوع ثاني ومستحيل تتكرر ,,لكن ماجد فقد عقله هذاك اليوم ,, وبطريقته السخيفه فقد اغلى شي مر عليه في حياته ,,
ماكان قدام ماجد بعد ما فقدها الا انه يشتغل في الفيلا وياثثها ,, حس ان بعدها عنه دمره وعرف انه بطريقته خسرها وتضرر نفسيا من اسلوبه ,, لكنه عارف ان رضاها صعب ,, ومو بالسهوله راح ترجع علاقتهم نفس اول ,,
كان اغلب الاجازات يطلع للبر ,, ويتذكر كل شي سووه مع بعض ,, ولما يشتاق لها بقووه ماكان يسليه الا مسجاتها المحفوظه عنده ,,
توقع انها ترسل له بعد ما مرت الايام لكن ,, لما شاف انها صاده توقع الاسوأ وما حاول يصلح اللي بينهم ,,
يوم من الايام كان في مجلس واحد من اصدقائه وهم عنده دخل ابو نواف في نفس المكان ,, لما شاف ماجد سلم عليه بطريقه وديه حسست ماجد وش قد انه صغير ,, سئل مره عاليه عنها فما قدرت تجاوبه الا بجمله وحده : انت ما تستاهل نور ,, وقامت بعد ما تركته منصدم من جملتها ,, هو عارف ان نور خساره كبيره ,و لكن هل يقدر يعوض اللي فات ,, ما يدري !!


دخلت نور على عاليه وسلمت عليها ,, نور كانت تخفي شكلها بلباس واسع ,, محد يعرف انها حامل الا ثلاثة اشخاص ,, امها وجازي وفهده ,, ما صار لها اربع شهور ,, من طلعت من البر وهي حامل بس ما كانت تعرف ,, ,,
عانت كثثير في البدايه ,, لكنها قدرت تتخطى كل شي في سبيل المحافظه على ثمرة الحب اللي بينها وبين ماجد ,, ولاي سبب ماجد تغير عليها ,, هي مستحيل تتغير عليه لانها حبته باخلاص مستحيل في نظرها انه يقل او يخف ,, حب من نوع ثاني ,, حب تشوفه احساس بكل شي مر عليها معه من اول يوم شافته بالمستشفى لحد ما شافته متمدد في المكتب ,, ما راح تنسى اي شي حتى لو هو نسى او تركها ,,
بعد ما قعدت وهي تشوف البيبي وتراقبه بحنان ,, دخل ماجد وامه ,, رفعت نور عينها فيه ,, وحست ان المكان والزمان وقف ,,
ما عرفت وش تسوي خافت على الطفل اللي بين يديها ,, خذته الشغاله منها وهي ترفع الطرحه على شعرها بدون وعي ,, وقفت وشافته وراحت تسلم على خالتها ام ماجد ,,
ماجد عينها على بطنها ,, حس ان فيه شي متغير فيها ,, كان سلام ام ماجد بدون حماس ,, لانها تشوف ان نور غلطت على ولدها من وجهة نظرها ,,
لكن ماجد تجدد الشوق في قلبه اول ما شافها ,, وقفت وهي تسلم عليهم بتطلع شافت مالها داعي هنا ,,
جت بتمشي من جنبه وهو للحين واقف مثل الصنم , شوفتها لخبطته ,, دمرته بالاحرى حس ان الحياه بدونها ولا شي ,,
مسك يدها وهي بتمشي وبسرعه : اقدر ازورك اذا ممكن ؟؟
طالعته بنظره عرف انها نور اللي مستحيل يغيرها شي : البيت بيتك ,, وكملت مشي بدون ما توقف لانها مشتاقه له اكثر ,,
وقفت في الغرفه الثانيه وهي تحاول تتماسك ,, والجازي تقول لها : عطيه فرصه ,, ماجد يحبك يانور شفته كيف اختلف لما دخل ,,
ما قدرت نور انها تقول اي شي ,, بس تبي تطلع من المكان ذا بسرعه ,,
اول ما جت بتطلع ,, شافت ماجد عند الباب ويسالها وين تبين تروحين ,,
نور : خلك مرتاح ان شغالتي معي ,, بروح للبيت ,,
فتح لها الباب ومشى بجنبها ,, وطلعوا يمشون بدون كلمه لحد ما وصلوا للسيارات ,, خذها معاه لسيارته وهو في الطريق اتصل على ابو نواف : اسمح لي يا عمي انا خذيت نور ابي اوريها بيتها اذا ماعندك مشكله ,,
ابو نواف : زوجتك وانت لك مطلق الحريه فيها يا ماجد ,,
ارتاح ماجد وهو يسمع كلام ابو نواف ,, ومسك الخط اللي يودي للفيلا الجديد وكل شوي يطالع ناحيتها عشان يتأكد انها بجنبه ,,
نور كان فيه مثل الغشاوه على عينها من الدموع ,, اشتاقت لشوفته وما توقعت انها تطلع معه كذا ,,
اول ما وصل للفيلا وقف السياره عند المدخل ,,
جاء يم باب نور وفتحه لها ,, ونزلت بشويش ,, لاحظ ان الصندل حقها واطي ومو عادتها تلبس الواطي ,,
فتح الباب وبصوت كله شوق : نورتي بيتك ,, لكن نور ما قدرت تفرح ,, لان قلبها مجرووح منه ,,
طالعت في المكان وهي متاثره ,, وشافت اقرب جلسه وقعدت وهي متاثره وتمسح دموعها ,,
ماجد وهو يمسك يديها وقاعد بجنبها : ما تبين تشوفين بيتك يا قلبي ,,
نور بحزن : انت تشوف هذا بيتي ,,
ماجد : افاااا شلون تقولين هالكلام ,, حنا سويناه مع بعض شلون تنسين ,,
نور : بقوله لانك ما اهتميت لي ذا الشهور ,, ماجد اذا على اتفه شي بتقول روحي لهلك ,, فانا اعفيك
من اي التزام واي حب ,, لا تفكر انه بيصير لي شي وبموت اذا فقدت ماجد .. المهم تعيش انت مرتاح ,,
ماجد: نووور
نور : ارجوك خل اكمل كلامي : انا ما حاسبتك ليش تطلع ليش تسافر ليش تصرف ,, حاسبتك على شي من حقي لكن عقابك كان عسير
وانا ما استاهل اللي صار كله ,, بيت خالتك اذا تشوفهم اغلى خلاص هم عندك تقدر تقول لنور اطلعي من حياتي ,,
اذا انت رضيت بالفراق كم شهر بيصير عادي عندك عقب وكل ما زعلت بتطري الفراق ,,
ماجد ما قدر يكمل ويسمعها لانها ضربت على وتر مشاعره كفايه انه حاس بخسارتها ,
قام من عندها وهو يمشي للناحيه الثانيه : وقعد على الكرسي ,وطالعها وهي تحاول ترتب نفسها ,, فيها شي متغير بس ما قدر يحدد وشو ,, ضعفانه شوي ,, بس لبسها غريب مو عادتها تلبس كذا ,
قطع هدؤءهم صوت جوالها ,, شافت الرقم وسوت له تجاهل ,, لاحظ ماجد الشي ذا وسئلها ردي ,,
نور :مو مهم ,, لكن جوالها صار يرن ثاني واحرجها قدام ماجد فما كان منها الا رفعت السماعه : االوو ,, ايووه ,, اوكي بكره الساعه 4 ممتاز ,, سلمي على الدكتوره ,,
ماجد والموضوع مثير اهتمامه : وشفيك ,,
نور وهي تحاول ما يبين عليها شي : ارهاق بسيط وابي اسوي فحوصات ,,
لكن ماجد ما قدر يخفي عليها خوفه جاء لحد ما مسك يدها : قلبي وشفيك وش تحسين به ,, امشي هالحين بوديك احسن دكتور باخذ لك تشييك عام ,,
نور شفقت عليه من خوفه عليها : لا لا ما يحتاج ,,الامر عادي ما يتستاهل تاخذ في بالك ,,
وقفت تبي تلبس نقابها بس لمح ماجد لبسها الواسع : قرب منها وهو يحاول يمسكها يبي يضمها وهي تفلت منه : لكنه قدر يلمس بطنها ,,
ماجد وهو شبه منصدم : نوور انتي حامل ؟؟
ما قدرت تخفي نور اكثر من كذا قعدت في مكانها وصارت تبكي على نفسها ,,
مسكها ماجد : كيف تخبين علي خبر زي كذاا ,, ليه يا نور حرااام عليك تتركين نفسك كم شهر وانتي بالحالك ,,
انهارت نور وما قدرت ترد عليه وصارت تبكي بشكل اتعبها شوي ,, خذها ماجد وطلعها فوق ,,
رفعها على السرير ورتب المخدات ,, وطلب منها تسترخي شوي ,,
طلع وطلب من الحارس يجيب لهم عصير ,,
قعد فتره مو مستوعب الموضوع وكيف نور قدرت تواجهه كل ذا بالحالها ,, وحس بتقصيره معها ,,
بعد فتره طلع لها فوق لقاها مغسله وقاعده تنتظره على الكنبه ,, وهي هاديه ,, قرب لها وهو يفتح العصير ,,
طالعها بحنان : مافيني خير وربي ,,
نور : ارجوك لا تقول كذا ,,
ماجد : الا بقول ,, لانك جوهره مثلك المفروض احافظ عليها مو ازعل على كل شي ,, نور تدرين مره قالت لي عاليه اني ما استاهلك
وربي انها صادقه ,, انتي ذهب خالص ,, بس انا ما قدرت ذا الشي ,, تكفين طااااالبك ,, اسمحي لي على تقصيري ,,
طالعته نور بحب وفتحت يدها له وهي ضمها له بحنان اكثر وشوق اكبر ,,



في جبال الالب وبالتحديد عند التلفريك , كانت الجازي مصره على فهده انها تركب معها وسعد يركب مع نواف ,, لكن فهده ردت عليها
: يختي ابي رجلي ,, روحي انتي مع رجلتس ,,
الجازي باستهبال : اقوول يا الدبه خشتك في خشته طول الوقت ,, الحين تعالي معي ,,
فهده : يالله الليل وش ذا النشبه لا يكون نواف ما يبيك ,, وتبين تحطين حرتك فيني تراك تسوينها ,,
قرصتها الجازي في جنبها وصرخت صرخه من غير شعور لدرجة ان سعد صوت عليهم : وش عندكم يا بنات ,,
الجازي : الله ياخذ العدو اقصري صوتك بتلمين علينا العالم ,, هذا وانتي صديقتي ,,
فهده باستهبال : وش رايك لو تشوفين خشة ام فيصل معك ,,
الجازي : الله لا يقوله الحمدلله اللي فارقناها ,, تدرين جتنا مره ,, واول ما شافتني ,, صارت تتكلم بدون شعور ,, من شافك وين يرجع ثاني ,, لكن عليك بالعافيه ,,
فهده : وش تبي جايتكم انتي ما تقولين نواف طردها من الفيلا ,,
الجازي : ايي جايبه فيصل مره كان عندها ,, بس اللي عرفته من امي عتيقه انها تبي تتزوج ثاني ,,
فهده : تعااالي شخبار اختك المها
الجازي : بنعزمك على الخطوبه بعد ما نرجع تدرين نايف كلم اهله وخلاص كل شي بيتم قريب ,,
فهده : الله يوفقهم يا ربي ,,اوكي,, فهده وهي تكمل ,,
,,: طيب روحي عند رجلتس ,, ابي اشوف زوجي يالله يا بنت كوني مؤدبه ,,
الجازي : تدرين ان سعد عطاااك من طبعه واجد ,, انتي ماعندك الامزح ,,
فهده : ضحكتيني ,, ومن قالك امزح ,, يالله يالله اشوف ,, وتنادي سعد ,, سعد سعد ,,
الجازي وهي تمشي بعيد عنها : صدق انك مرجوجه ,,
وصل نواف لحد الجازي وهو يمسك يديها بين ايديه : وشفيكم صوتكم واصلنا ,,
الجازي بضحك : ما تعرف الخبله ذي الله يخلف على عقلها بس ,,وهي تضحك على فهده ,,
نواف : ابيك يصير نروح ونتركهم ,,
الجازي وهي حابه تسوي مقلب في فهده : اكيييييد يا قلبي ,, ومشت مع نواف بدون ما تلتفت لفهده ,,


سعد وهو يشوف نواف والجازي بدوا يبتعدون عنهم : وين بتروح صديقتك ,, لا تكونين طفشتيها
فهده وهي تطالع ناحية الجازي : تحلفت فيها في نفسها : خلهم احسن ما بغوا يفكون عننا شوي ,,
سعد وهو يضحك لفهده : قومي يالله مشينا مالناا قعده هنااا ,,


اتمنى اني وفقت معكم حبايبي ,, وان شالله يكون لنا لقاء قريب باذن الله
اتمنى ان قلوب رقيقه تكون رقيقه على قلوبكم وتذكروني بها
واتمنى اخيرا ان من ينقلها يذكر اسمي فيها ,,
اختكم : ريم الحُجر



