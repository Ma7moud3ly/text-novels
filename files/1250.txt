              "حلم عمرى"
فى غرفة نومها كانت تسجد حبيبة بين يدي الله تصلي ركعتي القيام فى الثلث الأخير من الليل وتدعي ربها أن يهدي زوجها ويعيده إلى رشده أخذت تبكي وتبكي وتشكوا إلى الله ما حل بها بعد زواجها ......
حبيبة طبيبة أطفال لديها26 سنة متزوجة من أحمد الذى يبلغ من العمر27 سنة والذى يعمل مهندس ديكور فى إحدى الشركات..تزوجت منذ ستة أشهر ..
تقدم إليها أحمد تلبية لرغبة عمه الذى تولى رعايته بعد وفاة والديه فى حادث وهو فى المرحلة الثانوية..حين تقدم لها كان بالنسبة لها كل ماكانت تحلم به..شاب مهندس مثقف يعمل فى شركة مرموقة يعتمد على نفسه وعلى خلق ملتزم بأداء الصلوات فى أوقاتها يحفظ قدرا قليلا من القرآن  يقرأ القرآن كل يوم جمعة نظرا لانشغاله فى عمله طيب جدا..خطبها أحمد لأنه لم يجد فيها شيئا يعيبها..
حبيبة طبيبة متدينة وخلوقة تحفظ القرآن الكريم كاملا طيبة جدا تحب عمل الخير وتحب مساعدة الناس بكل شتى الطرق من عائلة طيبة لها أخت متزوجة وأخ يرتاد كلية الهندسة ..ووالداها طيبان ويسعيان لتزويجها بدون مغالاة فى المهر أو مطالب تشق على الخاطب..
لم يشعر أحمد بحب ناحيتها إلا أنه تزوجها زواجا روتينيا عاديا..لم يعطي نفسه فرصة للتعرف عليها عن قرب انشغل بعمله حتى عمه هو الذى تولى تجهيز شقته وكل شئ ...كانت حبيبة ترى أنه يريد أن يصير الأفضل بالنسبة لعمله ويعمل على ذلك ويريد أن يتقرب من الله ولكنه لا يعمل على ذلك فقررت مساعدته واتفقا على أن يحفظ جزءا من القرآن وتراجعه معه فوافق وبدأ بالفعل ولكن بعد زواجه توقف....
بعد زواجها بشهر بدأ أحمد يتغير شيئا فشيئا بدأ يسهر كثيرا..يتأخر خارج البيت لوقت متأخر..يبيت فى غرفة أخرى وربما يبيت خارج البيت..
لم يعد يصلي كما كان وترك القرآن مرة واحده ولم يعد يقرأه كل جمعة كما اعتاد.. ولم يعد يحفظه كما وعد حبيبه
كل هذا بعد انتقال زميل دراسته سامى إلى الشركة معه ..مقابلات عمل وسهر مع بنات وربما خمر  أيضا  ..
أخذت حبيبة تبكي بكاءا مريرا على زوجها وتدعوا الله أن يهديه ويبعده عن سامى هذا الذى حاول مرارا التقرب منها وتشويه صورة زوجها أمامها حتى أنه يحكي لها عما يفعلونه فى سهراتهم حتى تطلب الطلاق ويتزوجها هو..ولكن أحمد لايعلم من ذلك بشئ ولكنه يثق به ثقة عمياء وعبثا حاولت حبيبة أن تنصحة بأن يحتاط من سامى ويأخذ حذره ولكنه كان لا يدع لها مجالا للكلام ويقول لها أنه صديق دراسته ويعرفه قبل الزواج منها بسبع سنين ويثق به ثقة عمياء..
الحلقة الأولى :
أخذت حبيبة تبكي وتبكي بحرقة:اللهم اهدي زوجي ورده إليك ردا جميلا..اللهم ارزقه صحبة صالحة وابعده عن صحبة السوء ..رب اجعله يعاملني معاملة طيبة ياااارب يااارب ياااااارب..
وهنا سمعت صوت باب الشقة يفتح فعلمت أنه قد عاد خرجت ورأته وملابسه غير مرتبه .يترنح ولايستقر فى المشى فكاد أن يسقط فذهبت إليه تساعده فدفعها بقوة بعيدا عنه وقال لها بصوت عال: ادخلى نامى مالكيش دعوة بيا..
ودخل غرفة الأطفال وهى تراه بهذا المنظر ودموعها تنهمر على وجنتيها رغما عنها وتقول :يااااااااااااااااااااااااااااارب اهديه وأصلح حاله..دخلت إلى غرفتها صلت الفجر ونامت ..
وجاء الصباح..استيقظت..صلت الضحى وصنعت الإفطار ورتبت شقتها وذهبت إلى عملها بينما هو لا يزال نائما..استيقظ على رنات الموبايل تشير بمكالمة من سامى..فتح ورد والنعاس يملأ عينيه:ألو ..آآآآآوه(يتثائب)..
سامى:إيه ياعم التأخير ده إنت لسه نايم؟؟ قوم بسرعة المدير عاوزك فيه اجتماع مهم...
أحمد :هى الساعة كام؟اجتماع إيه ده اللى ع الصبح كده؟؟
سامى: صبح إيه ياعم!! احنا بقينا الضهر..مش قد السهر ما تسهرش..إنما إيه رإيك فى سهرة امبارح ؟ تحفة صح؟؟
أحمد :ياااه لو كل يوم من ده..البنات دي بيجيبوها منين ياعم؟؟
سامى:قوم يلا انت هتقعد ترغي والمدير واقف فوق راسي رن عليه خليه ييجي دلوقتى حااالااا
أحمد:خلاص ياعم ما تزقش قمت أهو يلا سلام..
 قام وعيناه تملأها النوم ولكن لابد من قيامه الآن وإلا سيغضب المدير وربما يخصم من مرتبه..خرج وجد الإفطار جاهز..فقال:هى بتلاقى وقت تعمل ده كله امتى؟؟ ومهتمية أوى بالفطار كده ليه أنا أصلا أحيانا ما بفطرش إلا فى المكتب ..ما علينا..أما ناكل لقمه وننزل قبل ما المدير يتصل بنفسه..
أنهى إفطاره وارتدى ملابسه ونزل مسرعا..
وصل إلى مكتبه فوجد سامى فى انتظاره:إيه ياعم اتأخرت كده ليه؟؟
أحمد: ليه بس ده كله؟ خلاص وصلت أهو..الإجتماع بدأ ولا لسه؟
سامى :بدأ من شوية..يلا بسرعة قبل مانترفد وما تتأخرش كده تانى..قدامى يلا..
ودخلوا الإجتماع ونظر المدير إلي أحمد نظرة صارمة ذات مخزى..فهمها أحمد وجلس مكانه دون كلمة
وعند انتهاء الإجتماع خرج الجميع ونظر المدير لأحمد وقال له:استنى انت يابشمهندس أحمد.
فهم أحمد وجلس مكانه..فقال له المدير بعد خروج الجميع:إيه اللى أخرك كده يابشمهندس؟؟ بقيت بتتأخر كتير اليومين دول وأنا صابر عليك عشان عارف إنك مجتهد..بس صبري له حدود ما تستغلش صبري ده وتتمادى في إهمالك.
أحمد:أنا آسف يافندم مش هتتكرر تانى
المدير :أتمنى تكون عند كلمتك المرة دى
أحمد:بإذن الله يافندم
المدير :اتفضل على مكتبك
أحمد:أمرك يافندم...
وخرج أحمد وهو يشعر بضيق وذهب إلى مكتبه فرآه سامى وقال له:إيه؟؟ قالك إيه؟ اوعى يكون خصم من مرتبك؟
أحمد:لا يا أخى الحمد لله..نبه عليا ما اتأخرش تاني وبس
سامى:اوعى تكررها تانى بقى انت عارف المدير المرة الأولى ينبه والتانية يعاقب..ياعم لو ما ليكش فى السهر وهيأثر على شغلك كده ما تسهرش
أحمد:ياعم خلاص بقى انت هتزلنى ولا إيه؟؟ مكانتش خروجه معاك دي اللي هتخليك تتنطط عليا عشان ما بتتأخرتش زيي
سامى:خروجه؟ بس بذمتك ما انبسطش؟
أحمد:ياااااه وأيها انبساط !! خلينا نشتغل بقى للمدير يدخل علينا واحنا بنرغي كده يقوم يرمينا فى الشارع سوا
سامى:عندك حق..يلا نشتغل.
ودخلت ساره..مهندسة تعمل معهم فى الشركة..
ساره : صباح الخير ازيكم عاملين إيه؟
سامى :أهلا بالقمر شغالين أهو.. أخبارك انتي إيه؟
ساره:بخير..ازيك يا أحمد مالك مش بترد السلام ؟
أحمد: لا مفيش.. بخير 
سامى:سيبيه فى حاله ده لسه واخد دش ساقع من المدير علشان جاى متأخر هههههه
ساره تضحك وهى تضع ذراعها على كتف سامى:ههههه تعيش وتاخد غيرها ..ابقى خد بالك المره الجاية
أحمد:إيه انتوا هتشتغلونى انتم الإثنين يلا كل واحد على شغله
سامى :هههههه خلاص ياعم ما تذقش
ساره:أوبااا كنت هنسى أنا جايه ليه..شفتم..المهم ...يا باشمهندس أحمد معاك بيانات المناقصة الجديدة على الكمبيوتر؟
أحمد: أيوه..المدير ادهالى مبارح.
ساره:طيب خد املالى البيانات بتاعتها هنا...(وأعطت له أوراق)
أحمد :ماشى ..دقيقة وخديها..
واتجهت ساره لسامى...
سامى :إنما إيه الحلاوة دي كل يوم بتحلوي كده!! انتى بتفطري إيه ع الصبح؟؟
ساره بدلع:ههههههه عادى فطار كل يوم..
سامى :لا بس انتي النهارده حاجة تانية  ..إيه وراكي معاد ولا إيه؟؟
ساره: لا معاد ولا حاجة ده العادى بتاعى أصلا ولا انت أول مرة تاخد بالك!!
سامى:لا واخد بالى من زمان بس مطنش..بقولك إيه؟ بما إن ما عندكيش مواعيد إيه رأيك نتعشى سوا النهارده فى مطعم بره؟
ساره:اممممم أشوف كده وأرد عليك
سامى :ما تتأخرش عليا ياجميل
أحمد:اتفضلى ياساره البيانات اللى انتي عاوزاها خلصت
ساره: متشكرة جدا يا أبو حميد ..عن اذنكم
سامى :ردى عليا قبل ما تروحى ..ماشى
ساره تخرج وهى تضحك
أحمد:ماتخف شوية ياعم إيه هو انت هتعاكس كل بنات الشركة ولا إيه؟ كفاية لتجيب لنفسك المشاكل
سامى :ياعم أهو بنتسلى وهما أصلا بيحبوا يتعاكسوا ولو ما كانتش بتحب تتعاكس كانت صدتنى من الأول .. ياعم كلهم كده..
أحمد:إلا واحده بس
سامى :ما تفكرنيش ...المهندسة أسماء الوحيده اللى مش عارف أوصلها
أحمد:ياعم سيبك منها دى محترمة مالهاش فى الكلام ده..انت مش شايفها جد أوى ازاى ما بتكلمش حد من الرجالة إلا فى الشغل وبس ..وما لهاش فى الموضة كمان
سامى :ماهو ده اللى فارسنى
أحمد:إيه انت عاوز كل الناس زيك !!! يدوروا على حل شعرهم ..كويس إن فيه حد محترم زيها كده لحد دلوقتى..أنا لما بشوفها بافتكر مراتى 
سامى:مراتك.. هو فيه زيها!! أدب وأخلاق واحترام وكمان جمال
أحمد: إيه ياعم انت هتعاكس مراتى وأنا قاعد ولا إيه ؟؟ ماهو ده اللى ناقص
سامى :إيه ياعم مالك اتحمأت كده ليه ؟؟ لا بعاكس ولا حاجة..وانت يعنى كنت بتحبها عشان تغير عليها كده؟
أحمد:وحتى لو ما كنتش بحبها ..عرضى ياعم ما بحبش حد يتكلم عنه ولا أنا غلطان؟؟
سامى: لا ياعم مش غلطان...خلاص حرمنا..نكمل شغل بقى أحسن ما نترفد
أحمد :أيوه كده نشتغل أحسن...
وأكملوا عملهم..وفى نهاية اليوم وأثناء خروجهم من الشركة سأل سامى أحمد:هه هتيجى تسهر معانا الليلة؟
أحمد: لا ياعم مش كل ليلة بقى ده أنا كنت هترفد النهارده بسببك.. سيبنى الليلة دى وتتعوض فى وقت تانى
سامى:براحتك ياعم..يلا سلام... وعاد كل منهم إلى بيته
دخل أحمد البيت فوجد حبيبة قد جهزت الغداء ووضعته على السفرة وجلست فى انتظاره
أحمد:سلام عليكم.
حبيبة بابتسامة:وعليكم السلام ورحمة الله .الحمد لله على السلامة..هتتغدى؟ الغداء جاهز
أحمد:أيوه ..ده أنا واقع من الجووووع
حبيبة: طيب يلا غير هدومك وصلي وأنا مستنياك..
شعر أحمد بشيء فى قلبه عند ذكرها للصلاة لأنه لا يركعها منذ فترة طويلة..دخل غرفته ولم يرد
غير ملابسه وتأخر فى غرفته قليلا وخرج وجلس على السفرة وبدأ بتناول الطعام دون أن ينطق بحرف..
علمت حبيبة أنه لم يصلى ولكنها لا تريد أن تضغط عليه بالحديث فى هذا الموضوع حتى لا يسأم ويتذمر عليها فأكملت طعامها وبابتسامة لطيفة سألته:أخبار شغلك إيه؟
أحمد وهو ينظر إلى الطعام:كويس الحمد لله
حبيبه:احنا بقلنا مده ما زورناش عمك إبراهيم واتصل وزعلان اننا مش بنزوره..إيه رأيك نزورهم الليلة؟
أحمد:ما فيش مشكلة..نروح بعد العشاء
حبيبه:شكرا ياحبيبى
توقف أحمد عند كلمتها ولكنه أكمل طعامه ولم يتحدث بعدها..أنهى طعامه وقال لها: أنا داخل أنام شوية صحيني الساعة6 قبل ما نمشي بشوية
حبيبة:حاضر....ودخل ينام..ورفعت حبيبة الطعام وأدخلته إلى المطبخ وبدأت فى غسل الصحون وترتيب المطبخ وتظهر على وجهها علامات الحزن من المعاملة الجافة من زوجها لها....
وجاءت الساعة السادسة ودخلت حبيبة لتوقظ زوجها حتى يستعد لزيارة عمه
حبيبه:أحمد..أحمد  يلا قوم الساعة بقت سته
أحمد: سيبينى شوية كمان
حبيبه:ما ينفعش يلا عشان الوقت ما يتأخرش نلحق نروح ونيجى بدرى
أحمد:خلاص أمرى لله قمت أهو...قام أحمد ودخل الحمام..وذهبت حبيبة لارتداء ملا بسها حتى انتهت وهنا دخل أحمد ليرتدى ملابسه فنظر إليها بخمارها أثناء خروجها من الغرفة ووجدها آيه من الجمال فنظرت إليه بابتسامة  لطيفة فانتبه لنفسه وأبعد نظره عنها ودخل الغرفة وأغلقها ليرتدى ملابسه..
انتهى من تغيير ملابسه وخرجوا سويا وركبوا سيارتهم وانطلقوا إلى بيت عمه..وصلوا إلى هناك وطرق الباب فتح عمه الباب وقال:أهلا بالناس اللى ناسينا ينفع كده يا أحمد شهر لا زيارة ولا حتى اتصال؟
أحمد: معلش ياعمي انشغالات بقى..
العم:اتفضلوا ..ازيك يادكتورة نورتينا والله..
حبيبه:الحمدلله ياعمى بخير والله أخباركم إيه وأخبار عمتى وليلى عاملين إيه؟؟
العم :كلهم بخير منتظرينك جوه اتفضلي فرحوا أوي لما عرفوا انك هتزورينا الليلة
حبيبه بابتسامة:وأنا كمان والله فرحت أوي.. هما فين؟
العم:جوه فى الأوضة دي اتفضلي..
دخلت حبيبة عندهم وسلمت عليهم وعانقت زوجة عمها: ازيك يامرات عمي وحشاني موووووت؟
العمة:الحمد لله ياحبيبتي وانتي وحشاني كتيييير إيه الغيبة دى كلها؟ هنا عليكم كده ما بقيتوش تيجوا تزورونا؟
حبيبه:لا والله احنا نقدر نستغنى عنكم بس أحمد كان مشغول شوية عشان كده اتأخرنا المره دى معلش اعذرينا
العمة:خلاص ياحبيبتى ولا يهمك الحمد لله اننا شفناكم بخير
ليلى:وأنا نسيتونى خلاص ما ليش نصيب من الحب ده؟
حبيبه:وأنا أقدر!! انت الحب كله ياقمر
ليلى :ما أقدرش أنا على كده بجد وحشتينى مووووووووت ..ولا حتى اتصال يطمنى عليكى؟
حبيبه: يابكاشة هو أنا مش لسه مكلماكى أول امبارح؟
ليلى :أعمل إيه بقى بتوحشينى بسرعة
حبيبه:ماشى ياعم ..المهم طمنونى عليكم أخباركم إيه؟ وأخبار صحة عمى عامل إيه؟
 العمة:الحمد لله اتحسن كتير عن الأول...
وظلوا يتحدثوا عن أحوالهم ..وحاولت حبيبه ألا تظهر شيئا من سوء معاملة أحمد وأخبرتهم أنهم بخير حال وأنه يعاملها معاملة طيبة..
وعند العم:أخبارك إيه يا أحمد مع مراتك شكلك مش عاجبني؟
أحمد يحاول الإبتسامة: بخير ياعمى الحمد لله ليه بتقول كده؟ما احنا كويسين أهو..هى حبيبه قالتلك حاجة؟
العم: بتشكر فيك كل أما أسألها عليك يابني وبتقول إنكم كويسين مع بعض بس أنا عارفك وعارفها وقلبي بيقولي إن فيه حاجه
أحمد بتوتر: لالا ياعمى ما فيش حاجة ما تقلقش.
العم:أتمنى يابني يكون فعلا مافيش حاجة..انت فى إيدك جوهرة يا أحمد خد بالك منها لو لفيت الدنيا مش هتلاقي زيها بأدبها وطيبتها 
أحمد ينظر إلى عمه بتعجب ويقول فى نفسه(أمال أنا ليه مش حاسس ده ؟؟ كل الناس بتحبها وبتقول عليها جوهرة ما تتعوضش وإن أنا محظوظ بيها ..إزاى أنا مش شايف كده؟!!) تنهد بحزن وانتبه لعمه وأكمل حديثه معه واطمأن على صحته واستأذن للذهاب ووعده بتكرار الزيارة قريبا وأنه لن يتأخر عنه مرة أخرى..نادى على حبيبه وخرجوا سويا وودعت حبيبة زوجة العم وليلى ابنتهم ذات الثماني عشرة عاما  ووعدتهم بالزيارة قريبا وذهبت مع زوجها 
فى السيارة وأثناء القياده قال أحمد:انتي قلتي لعمي حاجة عننا؟؟

الحلقة الثانية:
حبيبة: قلتله اننا بخير بس..ليه هو قالك حاجه؟
أحمد: لا بس كأنه كان عايش معانا
حبيبه: حاسس بيا أصله عارفك وعارفني مهما حاولنا نكدب عليه هيحس برده
أحمد:ممكن أسالك سؤال..انتى ليه وافقتى عليا مع إنك كنتي عارفه إني مش بحبك واتجوزتك بس تلبية لرغبة عمى؟
حبيبة بحزن شديد نظرا لوقع الكلمات عليها:الصراحة ما لاقيتش فيك حاجة تترفض ساعتها..طيب ومتدين وفى إيدك وظيفة محترمة وكمان من طرف عمى إبراهيم وكان واثق فيك جامد واستخرت ربنا كتير وارتحت فملقيتش سبب للرفض
تأثر أحمد بكلماتها وتنهد بحزن وأحس بخيبة الأمل حيث أنه خيب ظنها وثقة عمه به واكتفى بالصمت..وظلت تنظر حبيبه إليه ترى تعابير وجهه الحزينة وبدأت تتحدث وتسأله:ممكن أسألك أنا بقى سؤال؟ 
التفت إليها وأكملت هى:طالما انت ما بتحبنيش اتجوزتنى ليه و ليه ما طلقتنيش؟
صدم أحمد من السؤال وفكر كثيرا : فعلا هو أنا ليه اتجوزتها !! فأجاب على نفسه: علشان خاطر عمي وعلشان ما لقيتش فيها حاجة تعيبها..بس ليه فعلا ما فكرتش أطلقها؟؟ يمكن علشان بتعاملني كويس برغم معاملتي الجافة ليها  واستحملتني كتييير.. واحدة غيرها كانت طلبت الطلاق من يومها..وحبيبه تنظر إليه وهو يفكر منتظرة الرد ...فنظر لها نظرة خاطفة فوجدها تنظر إليه فنظر أمامه وأجاب :مش عارف؟؟ يمكن اتجوزتك علشان لقيتك حد محترم وما طلقتكيش عشان....مش عارف...يمكن عشان مستحملانى من غير ما تقولى لحد على أسرار بيتنا...حتى عمى أقرب واحد ليا ما يعرفش حاجة...
ابتسمت حبيبه ابتسامه حزينة كانت تأمل إجابة أخرى ولكن اكتفت باحترامه لها وأنه شعر باهتمامها ومراعاتها له..وساد الصمت الأجواء حتى وصلوا إلى البيت  فدخل أحمد وغير ملابسه وجلس على اللاب توب لإتمام عمل متأخر ودخلت حبيبة لتغيير ملابسها وأداء صلاة العشاء وركعتى القيام بعدها وهى تبكى كعادتها وتدعوا الله أن يعيد زوجها إلى رشده وأن يتقرب من الله ويبتعد عن صحبة السوء..انتهت من صلاتها ذهبت لتحضير العشاء وتسأله:أحمد هتتعشى؟
أجاب وهو ينظر إلى اللاب توب منهمكا فى عمله:لا ماليش نفس دلوقتي اتعشي انتي وأنا لما أجوع هقوم آكل..
حبيبه:وأنا كمان ماليش نفس ..أنا هدخل أقرأ قرآن جوه لو احتجت حاجة اندهلى 
أحمد دون أن ينظر إليها:حاضر بس أكيد مش هحتاج حاجه ما تشغليش بالك انتى روحى نامى
حبيبه بحزن:خلاص أنا صاحيه شويه وبعدين هنام عن إذنك؟
أحمد :اتفضلى
دخلت حبيبة غرفتها لتقرأ القرآن ..بدأت بسورة الضحى حيث كانت تحبها كثييرا "والضحى.والليل إذا سجى.ماودعك ربك وما قلى"والدموع تنهمر من عيونها كالسيل.."وللآخرة خير لك من الأولى.ولسوف يعطيك ربك فترضى" وتزداد دموعها مع ترديدها لهذه الآيه"ولسوف يعطيك ربك فترضى..ولسوف يعطيك ربك فترضى"..
انتهت من قراءة وردها ونامت ..بينما نام أحمد كعادته بعد إنهائه لعمله فى غرفة الأطفال...
وتمر الأيام والحال كهذا الحال.لايوجد جديد..الكلام بحساب والجواب على قدر السؤال ربما يسهر أحيانا ويعود للبيت متأخرا بعد نومها وربما يعود مبكرا ولكنه إما يعكف على جهازه ليتم عملا أو يقلب فى التلفاز حتى تنتهى الليلة وينام ..
قررت حبيبة أن تعيش حياتها بدونه كما يعيش أحمد حياته بدونها ولا تقصر فى حقوقه عليها من مأكل وتنظيف ثيابه والبيت...تذهب إلى عملها فى الصباح..تعود بعد الظهر لتجهز الغداء فيأتى بعد العصر يتغديان سويا بدون كلام..ينام أحمد بعد الغداء فى حين أنها تنظف المطبخ وترتب البيت..بعد صلاة العشاء تجهز عشاءا خفيفا فيكون أحمد قد استيقظ من نومه وإما يأكلان سويا فى وقت متأخر أو يأكلان منفصلان..ويمر الليل على حبيبه فى قراءة القرآن أو قراءة كتاب أو تشاهد التلفاز وأحيانا تجلس على النت..أما أحمد فبين النت والتلفاز يحاول تجنب حبيبه قدر المستطاع حتى لا يشعر بالذنب تجاهها أو تفتح معه موضوع الصلاة أو القرآن الذى هجره ...بالرغم من هذا إلا أن أحمد فى نهاية كل شهر يعطي لحبيبه المرتب لتنفق على البيت ويأخذ جزءا يكفيه لنهاية الشهر ..
حبيبه تحب مساعدة الناس جدا..فبجانب عملها هى متطوعة فى جمعية خيرية تساعد المحتاجين ..إما تتبرع بالمال أو بالملابس وإما تخرج بنفسها فى قوافل  لتقديم المساعدات العينية للمحتاجين أو تخرج فى قوافل طبية كطبيبة أطفال تكشف على المرضى بلا مقابل ويسمح لها أحمد بذلك ولكنه لا يخرج معها ...
وتمر الأيام عليهما كسابقتها بدون تغيير ...وفى يوم طلبت حبيبة من زوجها مرافقتها لزيارة أهلها حيث أنها اشتاقت إليهم
كثيرا ولم تزرهم منذ فتره طويلة..
حبيبه: أحمد لوسمحت ..نفسى أشوف ماما وبابا أوي. إيه رأيك نروح نزورهم بكره...بكره الجمعة ؟؟
أحمد:ماشى ممكن تروحي الصبح وما تتاخريش لبالليل
حبيبه:ليه هو انت مش هتيجى معايا؟؟
أحمد:ده يوم الأجازة الوحيد عاوز أرتاح فيه شوية وأشبع نوم مش هقدر أروح معاكى
حبيبه:ما ينفعش يا أحمد أدخل عليهم لوحدى كده بعد الغيبة دى كلها يقولوا إيه؟؟ لازم تيجى معايا لأنهم هيسألوا عليك
أحمد: روحى انتى بقى وخلاص وقوليلهم تعبان شوية
حبيبه:انت عارف إنى باعرف أكذب؟؟ ولو قلت مش هيصدقونى وهيشكوا اننا زعلانين ..وأنا مش عاوزاهم يحسوا بحاجة بنا ..عاوزاهم ما يقلقوش عليا ويطمنوا ويحسوا إنى عايشه سعيدة..كفاية عليهم تعب وقلق لحد كده..بالله عليك بقى ما ترفضلي الطلب ده.. 
أحمد بيأس: خلاص خلاص هاجى معاكى وأمري لله بس مش هنتأخر نروح قبل الجمعة ونيجى بعد العصر
حبيبه بسعاده: شكرا جزيلا  ...هتعوز حاجة مني دلوقتي قبل ما أنام ؟؟
أحمد لا ..شكرا..
ودخلت حبيبة وعلامات السعاده تنير وجهها الجميل..أخيرا ستزور والداها بعد غياب شهر..ذهبت تسجد شكرا لله أن وافق زوجها على مرافقتها ثم نامت..
وجاء الصباح استيقظت حبيبه وجهزت الإفطار وأيقظت زوجها ليفطروا سويا..كانت حبيبة سعيدة جدا وأضفت على الجو قليلا من المرح كأنها طفلة صغيرة فتعجب لها أحمد..أول مرة يراها سعيدة هكذا..أنهوا إفطارهم وكلمت والدتها وأخبرتها أنها ستزورهم بعد ساعة..سعدت الأم كثيرا  وأخبرت والد حبيبة وأخاها اللذان فرحا أيضا بمقدمها..
انتهت حبيبة من عمل البيت وذهبت لارتداء ملابسها وزوجها أيضا وخرجوا وركبوا سيارتهم وانطلقوا..وفى الطريق كانت حبيبة تفكر كيف ستقابل والداها بدون أن تشعرهم بشئ بينها وبين زوجها حاولت الإبتسامة مرات ومرات كأنها تتدرب عليها لتكون سجية فلا يفتضح أمرها ..كانت سعيدة جدا لزيارتهم إلا أن بقلبها خوف وحزن فى نفس الوقت...
خوف أن تشعر بها أمها وتقرأ ما فى قلبها الذى  يبعد كل البعد عن ملامحها التى تبدوا عليها السعادة...
وحزن لأنها كانت تتمنى حياة أخرى غير هذه الحياة..كانت تتمنى أن تذهب مع زوجها ويشاركها سعادتها وتكون حياتهم فعلا سعيدة وليست  كذبة ...
توقف أحمد عند محل فاكهة  فنظرت حبيبه للمكان وقالت :انت وقفت هنا ليه؟
فرد أحمد:هندخل على أهلك بإيدينا فاضية بعد الغيبة دى؟ ما ينفعش ..هنزل أجيب فاكهة من المحل ده..ونزل
سعدت حبيبه جدا بهذا الإقتراح وأحست أنه بالرغم من أن أحمد تغير معها كثيرا عما كان عليه فى بداية زواجهما إلا أنه لازال يحتفظ بذوقه العالي 
وصلت حبيبه وزوجها إلى بيت أبويها فاستقبلهم الأب بحفاوة بالغة وكذلك الأم...
الأب:أهلا أهلا بحبايبى الغاليين وحشتونى أووي إيه الغيبة الطويلة دي؟ وإيه الحاجات دي كلها ؟؟ ماكانش ليه لزوم تتعب نفسك يا أحمد هو انت غريب يا ابني!!
حبيبة وقد ارتمت فى حضن أبيها :وحشتنى أوى يابابا انت وماما وخالد عاملين إيه؟
أحمد وهو ينظر إلى حبيبة ثم إلى حماه :دى حاجة بسيطة..معلش ياعمي كنا مشغولين شوية الفترة اللى فاتت دى..
الأب وهو يلاطفه بضربة خفيفة:عمي إيه؟ مش قلنا بابا؟
أحمد: آسف ياعمي.. أقصد يا بابا..اعذرني مش متعود أنطقها بقالى مدة ..المهم ماما عامله إيه  هى وخالد؟
الأب: الحمد لله بخير.وهنا خرجت الأم لتستقبلهم..
الأم :حبيبة ماما وحشتيني أوي ياروحي أخبارك إيه؟ ماتغيبوش علينا كده تاني .ازيك يا أحمد عامل إيه ياحبيبي؟
أحمد:الحمد لله ياماما بخير  امال فين خالد عشان نسلم عليه؟
الأم: بيذاكر شوية فرح جدا لما عرف إنكم جايين اتفضلوا هندهلكم عليه
ودخلت الأم لتنادى على خالد ودخلت حبيبة وزوجها غرفة الضيوف وجلست مع أبيها يتسامرون
ودخل خالد وسلم على أخته وعلى زوجها وهنا أذنت الجمعة
 فقال خالد:يلا يابابا ناخد أحمد ونصلى الجمعة وبعدين نتغدى سوا
تغيرت ملامح أحمد عند سماعه هذا الكلام فكثيرا ما نام عن صلاة الجمعة ولكنه لن يحرج نفسه أمامهم فخرج معهم دون أن ينطق بكلمة واحدة فى حين سعدت حبيبه باقتراح أخيها جدا وفى قلبها تدعوا الله أن يعود أحمد إلى الصلاة كسابق عهده.....
جلست حبيبه مع أمها بعد أن أدوا صلاة الظهر جماعة يتحدثون عن أحوالهم 
الأم: تعالى يا بنتي نحضر الغداء سوا زمان الرجالة راجعين..أخبارك إيه ياحبيبه؟ مالك يا بنتي مش عاجباني؟
حبيبه:مالى ياماما ما أنا بخير أهو الحمد لله (وتبتسم)
الأم: هو أنا مش هعرف بنتي!! امتى تكون مبسوطه وامتى تكون زعلانه؟
حبيبه:بجد ياماما مافيش حاجه اطمني..(وتحاول تغيير الموضوع):أخبار حنان إيه يا ماما وأخبار حنين بنتها وحشاني جدااا
الأم بيأس:الحمد لله بخير بتسأل عليكي كتير ..انتي متأكده إنك بخير مع جوزك مافيش أى مشاكل بينكم ؟ أنا أمك ياحبيبتي احكيلي علشان أساعدك؟
فى هذه اللحظة دخل أحمد البيت وتوقف الأب وخالد مع جار لهم أمام البيت..سمع خالد كلام الأم وسقط قلبه من الفزع خاف أن تتفوه حبيبه بكلمة وأطرق سمعه يسمع جوابها
وهنا ردت حبيبه بابتسامة واسعة: ماما ياحبيبتى قلتلك ما فيش حاجة وأحمد كويس جدا معايا الحمد لله بلاش تقلقي نفسك ع الفاضي وشيلي الأوهام دي من دماغك أنا وأحمد مبسوطين الحمد لله .بس ما تقوليش لحد لناخد عين محترمة..
الام:ماشي ياحبيبتي ربنا يسعدكم يا رب.
فاطمأن قلب أحمد عند سماعه لهذا الكلام وتعجب فى نفس الوقت لما لم تخبر حبيبه والدتها عما بينهم؟؟
ودخل الأب وخالد وقال:أم خالد الغداء جهز ولا لسه؟ احنا واقعين من الجووووع
وقال خالد مازحا: صوصوصوصو سمعتى صوت بطني ياماما؟؟ العصافير بتنادى يلا قبل الكلاب اللى فيها ماتصحى هى كمان..
الأم بصوت عال من المطبخ :حاضر حاضر الأكل جهز أهو خمس دقايق وهنحطه ع السفرة 
وانشغلت حبيبه بتجهيز الطعام وحاولت جاهدة حبس دموعها حتى لاتسقط أمام والدتها فتشعر بها 
وانشغل أحمد بالحديث مع حماه وخالد ..ومضى الوقت وجلسوا سويا للغداء..
 وبعد الغداء جاءت حنان لزيارة والدتها مع زوجها أسامه وابنتها حنين ذات السبع شهور 
سلم أسامه على حماه وخالد وأحمد وجلس معهم ودخلت حنان وسلمت على أختها وأمها وجلست معهم وأخذت حبيبه حنين فى حجرها وأخذت تداعبها وتلعب معها وتمنت ان يكون لها بنتا مثلها ولكن هيهات كيف ذلك؟؟ وحالها مع زوجها لا يسر أحدا..
ومضى الوقت سريعا -هكذا هى الأوقات الجميلة- بين حديث ومزاح ومداعبة للصغيرة حنين..وعند أذان العصر خرج أحمد مع الجميع لأداء الصلاة ..وقلب حبيبه يخفق بالسعاده فى الداخل من هذا الموقف أيضا..وصلت حبيبه مع أمها وأختها
وبعد حضور الرجال قدم الأب العصير والفاكهة وجلسوا جميعا يتحدثون وقبل المغرب استأذن أحمد من حماه للذهاب حتى لا يتأخروا للظلام فوافق ونادى على حبيبه:حبيبه يلا ياحبيبتي علشان تروحي مع جوزك
حبيبه بصوت عال من الداخل:حاضر يا بابا جايه أهو..معلش ياماما همشي دلوقتي وبإذن الله هزوركم تاني قريب ومش هتأخر كده... وارتمت فى حضن والدتها وانفجرت فى البكاء..
الأم: خلاص ياحبيبتى كفاية هعيط أنا كمان أهو.. ما تتأخريش كده تاني هتوحشيني أوي ياروحي
حنان بهزار:وأنا ماليش شوية من الحب ده؟؟
الأم: ما انتي ياختي عندنا كل شوية ربنا يكرمه جوزك مش حارمنا منك
أحست حبيبه أن الكلام لها ولكنها اصطنعت عدم الفهم وخرجت مع أمها لتودعها
الأم موجهة كلامها لأحمد: ما تأخرش حبيبه علينا كده يا أحمد تاني أنا يابني لو أقدر أجيلكم كنت جيت كل يوم بس انت عارف بقى كبر السن.
أحمد: حاضر ياماما إن شاء الله...هنمشى بقى..ثم وجه كلامه لأسامه:تيجي نوصلك فى طريقنا يا أسامة انت ومراتك؟؟ 
أسامه: شكرا يا أحمد احنا هنقعد شوية معاهم وبعدين هنروح نزور ماما ...روحوا انتم علشان ماتتأخروش
أحمد: خلاص براحتك ياعم..نستأذن احنا بقى.. سلام عليكم
رد الجميع:وعليكم السلام ورحمة الله
وركبت حبيبه السيارة مع زوجها وعيناها تملؤهما الدموع على فراق أهلها لأنها لا تعلم متى سيجد أحمد وقتا فارغا ليزورهم معها ..ونظرت من النافذه وأخذت تسترجع كل ما حدث هذا اليوم بابتسامة سعادة ودموع أسف ...
وصلوا إلى البيت واتجه كل منهم إلى غرفته لينام وقبل دخول أحمد غرفته نادت عليه حبيبه وقالت له:شكرا يا أحمد إنك جيت معايا النهارده عند أهلي وما أحرجتنيش  بجد متشكرة جدااا
أحمد:لا ولا يهمك دي حاجة بسيطة أهلنا مالهمش ذنب في اللي بنا لازم نودهم برده لأن مالهمش غيرنا..
حبيبه:على فكره فرحت جدااا إنك روحت صليت معاهم الجمعة والعصر ياااه يا أحمد لو ترجع لربنا وتتصالح معاه وترجع تصلى تانى؟؟؟
أحمد محاولا الهرب من الموضوع: ربنا يسهل..
وكادت حبيبه أن تدخل غرفتها إلا أن أحمد سألها: هو ممكن أسألك على حاجة؟؟انتى ليه ما قلتيش لوالدتك إنك مش مبسوطة معايا وكدبتى عليها؟
حبيبه وهى تنظر له : لأن والدتى قبل ما اتجوز علمتنى إن أى حاجة تحصل بيني وبين جوزي ما تخرجش برا بيتنا ولو حتى لبابا وماما إلا لا قدر الله لو الموضوع كبر وأصبح بيهدد حياتنا الزوجية  ووصل للإنفصال.. ساعتها بس ممكن يتدخلوا..وكمان أنا ماكدبتش عليها..وأنا بقولها إنى مبسوطة معاك تخيلت فترة أول شهر من جوازنا وقلتلها إنى مبسوطة وكنت مش باكذب ساعتها..
نظر إليها أحمد بشئ من الفخر أن لديه زوجة مثلها..ثم قال لها:تصبحى على خير ...ودخل غرفته
فردت حبيبه:وانت من أهله..ودخلت غرفتها ونامت ..واستيقظت قبيل الفجر بقليل وصلت ركعتين تهجد ودعت لزوجها أن يهديه الله ثم صلت الفجر ونامت لتستيقظ مبكرا إلى عملها.....
الحلقة الثالثة:
ودارت الأيام وبقى الحال كما هو حتى جاءت ليلة كان أحمد يسهر فيها خارج البيت وحبيبة تشاهد التلفاز وتستمع إلى برنامج يناقش المشاكل الأسرية ويستقبل اتصالات من المشاهدين ..وجاء اتصال إلى الدكتور مقدم البرنامج..
الدكتور:السلام عليكم
السيدة:وعليكم السلام ..ممكن أكلم الدكتور؟
الدكتور: اتفضلى يافندم أنا الدكتور حضرتك ع الهوا
السيدة:أيوه يا دكتور أنا بعاني من مشاكل مع جوزي
الدكتور: اتفضلي قولي المشكلة
السيده:جوزي يادكتور بيسيبني على طول وبيسهر بره كتييير مع أصحابه بعد الشغل وسايب عليا مسؤلية البيت والعيال واتخانقنا كتير بسبب الموضوع ده بس ما فيش فايده
الدكتور:انتى عندك أطفال أد إيه؟؟
السيده:اثنين..ولد عنده 6 سنين وبنت عندها 4 سنين بس أشقياء أوي ومغلبني وهو مش بيساعدني خااااالص
الدكتور:انتي قلتي إنك اتخانقتي معاه قبل كده؟؟
السيدة:كتيييييييير 
الدكتور:يعني كل أما تشوفيه تتخانقي معاه؟
السيدة: أيوه لأني أصلا مش بشوفه غير صدفة..أنا ست بيت ومش باشتغل ..بيصحى هو بدري قبل ما اصحى يروح الشغل وبييجي بعد ما أكون نمت ممكن يعدى يومين وثلاثة أيام من غير ما أشوفه علشان كده ما بصدق أشوفه..كلمته كتيير بالراحة لكن مافيش فايده فبقيت باتخانق من كتر اللى بشوفه لوحدي
الدكتور:الموضوع ده بقاله أد إيه؟؟
السيدة:سنتين..
الدكتور: أكيد كنتي بتهملي في نفسك ومهتمة بولادك ومش مهتمة بيه؟؟
السيدة: يادكتور اللي عنده عيال عفاريت زي عيالي هيفضى يلبس ويتزوق.. وهما عياله برده ولسه صغيرين فمحتاجين اهتمام جامد دول مخلييني ألف حوالين نفسي ..أنا بنام من كتر التعب من الجري وراهم طول اليوم
الدكتور:طيب يامدام هتسمعى الإجابة مني دلوقتي..عند حضرتك سؤال تاني؟؟
السيدة: شكرا يادكتور..سلام عليكم
الدكتور:وعليكم السلام ورحمة الله.....
حبيبه:سبحان الله اللى يشوف بلاوي الناس تهون عليه بلوته..الحمد لله إنى ما عنديش عيال وإن أنا وأحمد مش بنتخانق كتير..أما أشوف بقى الدكتور هيقولها إيه؟؟
الدكتور: المشكلة يامدام مش فى جوزك المشكلة فيكي انتي..أيوه ...وياريت ماتزعليش منى وتسمعينى للآخر..المشكلة في حضرتك..بمعنى إن حضرتك بعد ما خلفتي طفلين شغلوكي جامد فبقيتي بتهتمي بيهم زيادة عن اللزوم وتهملي زوجك وهو طبعا بييجي من الشغل تعبان منتظر يلاقي مراته محضراله لقمة حلوة ولابساله أحلى لبس يهون عليه تعب الشغل..بس بما إن حضرتك مشغولة جااامد فده مش بيحصل..مالاقاش الإهتمام فى البيت فقرر يدور عليه بره..أنا عارف إن كل الأمهات الحمل عليهم كبييير جداااا ربنا يعينكم عليه ..بس برده يا أختى انتى لسه زوجه.يعني زوجك ليه حق عليكي زي ولادك تمام..
وكمان كل أما تشوفيه تتخانقي معاه فقرر إنك ما تشوفيهوش خااالص فيصحى قبل ما تصحي ويرجع بعد ماتنامى..
الحل بقى: إنك يامدام بعد ما تخلصي شغلك حاولي تنيمي ولادك بدري شوية والبسي حاجة من اللى كنتي بتلبسيهم فى بداية جوازكم وحضري الأكل واستنيه ..معلش اسهري شوية علشان خاطره لحد أما ييجي..وقابليه مقابلة حلوة بابتسامة حلوة وقوليه:الحمد لله على سلامتك ياحبيبى ..البيت من غيرك مضلم..أنا عارفة إنك بتتعب عشانا ربنا يعينك ويقويك...كل ده وانتى بتساعديه يغير هدومه..طبعا هيستغرب ويقول إن فيه حاجة بس ولا يهمك كملي وقوليله:معلش انت انت عارف الولاد متعبه أد إيه فكنت مقصرة فى حقك بس من هنا ورايح مش هقصر بإذن الله وعاوزاك برده تقعد مع ولادك تلعب معاهم ده هيهون عليك تعب الشغل دول بيسألوا عليك كتير لأنهم بيحبوك أوووى.. واتكى على أووى شوية هو هيفهم..لو لاقيتى منه صد أو تهرب ما تيأسيش ده جوزك أبو ولادك أكيد مش عاوزه تخسريه..فيه جولات تانية..عليكي بقى بالتلميحات..اعملي شكل قلب بورقة وارسمي عليها ابتسامه الزقيها على باب الثلاجة..ورقة تانية مكتوب فيها: "ربنا يخليك لينا" مع ابتسامة على باب الدولاب بتاعه وورقة ثالثة فى جيب الجاكيت بتاعه من غير مايحس  مكتوب فيها:"بحبك".." البيت مضلم من غيرك"..وحاجات زي كده.. وابدعي بقى وأول مايدخل من البيت ابتسامة رقيقة والحمد لله على سلامتك ماتتأخرش كده علينا أصلك بتوحشنا كتييير...وعليكي بقى تعملي الأكل اللى بيحبه...لو زهقان ماتكلمهوش خالص إلا لما يهدى خالص وبالراحة تحاولي تطلعيه من المود ده...وما تيأسيش من أول مره لو بتحبيه وعاوزاه يرجعلك لأنه هيستغرب التغيير ده شوية بس داومى لحد ما يتأكد إنها سجية عندك وبإذن الله هيستجيب ويرجعلك لان الراجل بيحب اللى يهتم بيه..
وبكده تكون انتهت حلقة النهارده مع وعد بلقاء جديد فى نفس الموعد الأسبوع القادم..السلام عليكم ورحمة الله وبركاته..
حبيبة:البرنامج ده جميل أوي أنا هسجل ميعاده عندي وأسمعه الأسبوع الجاي..وبدأت تفكر...اممم لو أنا اتبعت الأسلوب ده مع أحمد ممكن يرجعلى؟؟؟ طب وصاحبه ماهو هيأثر عليه من الناحية التانية؟؟ لازم يكون تأثيري أقوى وشدي أقوى علشان ينجذب ليا ...ولو انجذب ليا مش هيسمعله خالص ..يلا وريني همتك ياحبيبه واستعيني بالله وافتكري أحمد اللي اتجوزتيه علشان تقدري تواصلي وحطي خطه وشوفي هتعملي إيه...يااارب ساعدني ياااارب واكفينا شر صاحبه..
وقامت تفكر وتصنع خطة  وبدأت تكتب ما سوف تفعله على ورقة وقالت:بكره الصبح بإذن الله هبدأ أنفذ...والله المستعان..
تانى يوم استيقظت حبيبة من نومها واتصلت بزميلتها فى العمل لتكتب لها طلب إجازة وبالفعل وافقت..أنهت المكالمة.
حبيبة لنفسها:دلوقتي بقى أنا فضيت..نشوف بقى هنعمل إيه قبل ما أحمد يصحى من النوم..اممم آدى الورقة..نعمل قلوب ..كام قلب؟؟ نعمل كتير أكيد هنحتاجهم..أكتب إيه؟ أكتب إيه؟  آه..هنا:ربنا يخليك ليا ...وهنا:ربنا ما يحرمني منك..
وهنا:وحشتني..وهنا:بحبك..بس دى خليها على جنب دلوقتى لازم أكون بقولها بصدق عشان توصله..
وهنا:البيت مضلم من غيرك..ما تتأخرش علينا..ابتسامة.ابتسامة .وكمان هنا وهنا وهنا..
كده خلصنا ..نحط دي ع الثلاجة ..ودي على دولابه..ودي فى الجاكت..ونخلي دول دلوقتي نحطهم بكره
كده خلصت ..أروح أحضر الفطار بقى ..أوبا كنت هنسى !!! لازم أفكر فى أكله بيحبها عشان اعملهاله النهارده
وبدأت حبيبه فى تحضير الإفطار حتى أنهته..ثم ذهبت لتوقظ أحمد
حبيبه:أحمد..أحمد قوم يلا عشان تفطر يلا هتتأخر على الشغل..
أحمد بتثاقل:هى الساعة بقت كام؟
حبيبه: الساعة 8:30 يلا قوم
أحمد:ياااااه كويس إنك صحيتيني دلوقتي وإلا كنت هترفد لو اتأخرت النهارده كمان
حبيبه:لا رفد إيه كفى الله الشر..قوم يلا عشان ما تتأخرش
قام أحمد وأحس أن جميع جسده يؤلمه..فقد نام متأخراا جدا قرب الفجر بعد سهرة أمس وقام يتأوه
بعد أن غسل أحمد وجهه وفاق اتجه إلى دوبه لارتداء ملابس الخروج ولكنه تفاجأ بورقة على دولابه مكتوب فيها:
"ربنا يخليك ليا"..إيه ده؟؟ مين اللى حط دي هنا !!!..حبيبه!!! معقولة!!! أنا مش قادر أفكر من كتر الصداع...
 غير أحمد ملابسه وخرج وجلس على المائده ليتناول إفطاره ..فوجد المائده ممتلئة بأنواع الطعام
أحمد:إيه ده كله؟؟ هو أنا هفطر ده كله؟؟ كتيير أوي
حبيبه: ما فيش حاجة تتكتر عليك ياحبيبي ..عشان تتغذى..دا انتا بتتعب عشانا فى الشغل..ربنا يعينك
لم يستطع أحمد الرد وتعجب من هذا اللطف المفاجئ الذى لم يراه منذ فترة  وبدأ يتساءل فى نفسه: أنا ما سمعتش الكلام ده من زمان!! هو إيه اللى حصل !! بتعاملنى بالطريقة اللطيفة دي ليه؟؟ أنا دماغي هتشت... آآآآه صداع من ليلة امبارح..
الله يجازيك ياسامى هتموتني بدري...
وأثناء الطعام كلما نظر أحمد لزوجته وجدها تنظر له وتبتسم..ويحتار أكثر وأكثر..أنهى طعامه واتجه ناحية الباب وقبل أن يخرج قالت حبيبه:ما تتأخرش علينا البيت بيبقى مضلم من غيرك..عاملالك النهارده مفاجأه اوعى تتأخر ماشى
أحمد والأفكار تتلاعب بعقله..ماذا يحدث؟ ولكنه رد عليها:حاضر مش هتأخر
حبيبه: هستناك
وخرج أحمد وهو يضرب كفا على كف: هى دي مراتي ؟؟ لا..لا ازاي؟ هي حبيبه وده بيتنا.. بس المعامله دي أنا مفتقدها من زمان أنا قلت هتطلب الطلاق من معاملتي الجافة ليها وعدم مبالاتها بتأخيري.. بس اللى حصل النهارده ده قلب كل الموازين...آآآآه ناوية على إيه ياحبيبه؟!!!
حبيبه: أنا هطبخ إيه النهارده؟؟ إيه الأكلة اللى بيحبها؟؟ أه مكرونة بالبشاميل ...أيوه وكمان هعمل كيكة بالبرتقال ..الأكلات دى بقى بيموووت فيها ومش هيقدر يقاومها ....
فى العمل ...سامى لأحمد:أيوه كده ياعم تيجي بدري أحسن وحظك إن المدير اتأخر النهارده
أحمد:الحمد لله إنه اتأخر وإلا كنت اترفدت رسمي..أنا مش عارف انت بتصحى بدري ازاي مع إنك مروح معايا امبارح
سامى:هههه ياعم أنا اتعودت خلاص أنام بعد الفجر وأصحى 8 فى ميعاد الشغل..عااادي..
السكرتير:باشمهندس سامي..المدير عاوزك فى مكتبه
أحمد :خييير عاوزك فى إيه ؟؟
سامى :مش عارف..خلاص قوله جاي أهو..(وانصرف السكرتير)
وأكمل سامى:ياترى عاوزني فى إيه؟؟ أما أروح أشوف كده..واتجه  إلى غرفة المدير وطرق الباب وأذن له
المدير: باشمهندس سامى كنت عاوزك فى موضوع
سامى: خير يافندم
المدير:الفرع بتاعنا فى اسكندرية محتاج مهندسين لأن فيه عجز هناك ومقصرين فى الشغل وكنت عاوزك تتنقل هناك شهر كده لحد ما الشغل يتظبط وترجع تانى ...إيه رأيك؟
سامى:اسكندريه !!! واشمعنى أنا اللى حضرتك اخترتني دونا عن المهندسين اللي في الشركة؟
المدير:لأنك ملتزم فى الشغل وشاطر يعتمد عليك ومش متجوز
سامى: شكرا على الثقة دى يافندم  بس فيه غيرى مش متجوزين ممكن يروحوا؟؟
المدير: ما أنا قلتلك الأسباب التانية كمان...إيه مش عاوز تروح ولا إيه؟؟
سامى :أنا ما قلتش كده يافندم بس كنت متفاجأ بس
المدير :يعنى خلاص موافق..جهز نفسك يوم الجمعة الجاية تسافر عشان تبدأ الشغل يوم السبت من بدرى..
ولما ترجع فيه مكافئة علشانك لو ظبطت الشغل هناك
سامى:الجمعة؟؟ بعد يومين؟؟
المدير : أيوه..إيه؟؟ وراك حاجة؟
سامى: لا ..بس الملفات اللى معايا مين هيكملها ؟
المدير: اديها لأحمد يكملها هو معاك على طول وأكيد هيعرف يكملها
سامى: خلاص يافندم وشكرا على الثقة دى
المدير:قوم يلا ظبط شغلك واستعد للسفر
سامى: تحت أمرك يافندم..بعد اذنك
المدير:اتفضل...
وذهب سامى إلى مكتبه وحكى لأحمد ماحدث..أحمد:هنيالك ياسيدى اسكندرية مرة واحدة؟ مصيف ووجه حسن ولما ترجع كمان مكافئة!!!
سامى:إيه ياعم انت  هتنؤ ولا إيه؟
أحمد: أنؤ إيه..لا بنؤ ولا حاجة المهم تعزمنى عزومة حلوة بمناسبة الخبر الحلو ده..
سامى: ههه ماشى ياسيدى يبقى نسهر سهرة حلوة الليلة بالمناسبة دى وتبقى وداع  عشان أستعد للسفر
أحمد: ماشى عشان خاطرك هاجى الليلة مع إنى  مصدع من ليلة امبارح
سامى: عشان خاطرى بقى الليلة وخلاص وهترتاح منى شهر بحاله
أحمد:ماشى ياسيدى عشان خاطرك
سامى: بقولك إيه؟؟ما تجيب مراتك معاك..تسهر شوية وتفك عن نفسها؟؟
أحمد:حبيبه !!! هههههه دى مالهاش فى الحاجات دى خااااااالص..دى حتى مش بتسمع أفلام ولا أغانى ..تقوم تقولي تسهر معانا؟؟!!! دى مش بعيد تطلب الطلاق لو شافت المنظر
سامى فى نفسه :تطلب الطلاق؟؟؟ اممم أما فكرة
سامى:يااااه للدرجة دي؟؟
أحمد:هههه وأكتر من كده كمان ياعم خلينا كده فى الدرا أحسن
ووضع يده فى جيبه لإخراج الهاتف فوجد ورقة مكتوب فيها:وحشتني..فتسمر ولم يقل شيئا وازداد عجبه :جات فى جيبى ازاي دي؟؟ معقولة تكون حبيبه؟؟ ازااي؟؟؟ وحشتها فعلا؟؟ازاي؟؟ وليه؟؟ و..و..و..؟؟ آآآه يادماغي ..أنا مش فاهم حاجة
ثم انشغل فى عمله وعقله يفكر:ماذا يحدث؟؟
* * * * *
الحلقة الرابعة:
وانشغلت حبيبه طوال اليوم بعمل الطعام حتى أنهته قبل عودته ...إلا الكعكة  لازالت فى الفرن ..وعندما عاد أحمد من العمل فى الرابعة..اشتم رائحتها من الفرن وكأنه تخدر..بدأ يشمها وهو مغمض العينين يسير خلف الرائحة حتى وصل إلى المطبخ..وفتح عينيه وتسمر مكانه..فقد كانت حبيبه ترتدى بيجامه كانت ترتديها أيام زفافها وقد وضعت قليلا من الزينة 
أحمد فى نفسه :إيه الجمال ده؟
انتبهت حبيبه لوجوده فابتسمت وقالت: الحمد لله على سلامتك
أحمد: اللـه يسلمك...هى هى الريحة الحلوة دى عندنا
حبيبه:هههههه أيوه ..عجبتك؟
أحمد:جدااااا ...يااااه  بحب كيكة البرتقال جدااااا ما أكلتهاش من زمااان أوى
حبيبه:يارب تعجبك..على فكرة الغداء جاهز
أحمد: طيب أنا..... أنا هروح أغير هدومى و..و..وآجى
حبيبه:ههههه ماشى
حبيبه لنفسها:هههههههه الخطوة الأولى نجحت أما أغرف الأكل بقى
انتهى أحمد من تغيير ملابسه وجلس على الطاوله لتناول طعامه وأمامه حبيبه
أحمد:اللـــــــه !!! مكرونة بالباشميل !!! النهارده العيد ولا إيه؟؟
حبيبه:ههههه عرفت إنك بتحبها فعملتها
نظر إليها أحمد ولم يستطع النطق وأكمل طعامه وأخذ يختلس االنظرة لها تلو الأخرى لا يستطيع التوقف فقد كانت شديدة الجمال ..وكلما نظرت إليه أبعد نظره فجأه حتى لا تراه..
حبيبه: هه الأكل عجبك؟؟؟
أحمد: هه ..أه جميل أوى ..تس..تسلم إيديكى
حبيبه: ربنا يخليك ليا 
ولم يرد أحمد اكتفى بإكمال طعامه وحين انتهى قال لها :هخرج الليلة شوية الساعة 9...أصل سامى هيسافر لمدة شهر وعازمنا أنا وزمايلنا فى الشغل...هدخل أناام شوية وصحينى الساعة 8 
حبيبه بابتسامه: يروح ويرجع بالسلامة.. بس ياريت ما تتأخرش بالليل  بحس البيت فاضى من غيرك
أحمد:هه حاضر..ودخل غرفته وتنفس الصعداء..
حبيبه:yes...وآدى الخطوة التانية
وفى غرفة أحمد يحدث نفسه:هااااه ..إيه ده؟؟ إيه العرق ده كله؟؟ أنا كنت فين؟؟ إيه اللى بيحصلى ده ؟؟ أنا أول مره أقولها إنى خارج !!! فيه إييييه فيه إيييه؟؟؟ وهى احلوت كده من امتى؟؟ ولا أنا اللى ما كنتش واخد بالى ولا إيه؟؟ ولا إييه؟
وأرهق من كثرة التفكير ولم يجد إجابة فنام
وجاءت الساعة الثامنة وأيقظت حبيبه أحمد واستعد للخروج 
حبيه:هتتأخر؟؟
أحمد: شوية
حبيبه: هتوحشنى
أحمد:......
وفتح الباب وخرج وقالت حبيبه:الثالثة....
ورن هاتفه...أحمد:ألو أيوه ياسامى
سامى :إيه ياعم انت مش هتيجى ولا إيه؟
احمد:لا ياعم جاى أهو
سامى:طيب انت فين؟؟
أحمد: أنا بشغل العربية أهو وجاى
سامى:خلاص ما تتأخرش..وأغلق الخط..واتصل بحبيبه على تليفون المنزل
حبيبه:السلام عليكم
سامى:عليكم السلام ازيك يا دكتورة
حبيبه:الحمد لله ..مين حضرتك؟؟
سامى:إيه ما عرفتنيش؟؟ أنا سامى زميل أحمد فى الشغل حضرتك مش فاكرانى؟؟
حبيبه وتحاول إخفاء ضيقها :لا فاكره حضرتك..بس أحمد مش هنا نزل علشان يقابل حضرتك
سامى:هو قالك كده؟؟
حبيبه بضيق: حضرتك تقصد إيه؟ مش حضرتك مسافر وعازم زمايلك فى الشغل بره
سامى:ههههه أنا فعلا مسافر بس مش عازم حد...جوزك يادكتورة سهران مع شلة بنات فى كازينو....
لو حابة تروحى تشوفيه بنفسك 
حبيبه:انت كداب
سامى: لا مش كداب انزلى كمان ساعة ع العنوان ده....وانتى هتصدقى كلامى.. جوزك يادكتورة ما بيحبكيش وكل ليلة بيسهر مع بنات شكل..أنا مش عارف انتى صابره عليه لغاية دلوقتى ازاى.. المفروض تطلبى الطلاق...واحده زيك فى جمالك ورقتك وأدبك تستاهل واحد أحسن من أحمد
حبيبه:حضرتك ما تتدخلش فى اللى ما يخصكش...انت قلت اللى عندك؟
سامى: أيوه
حبيبه:خلاص مع السلامة ....وأغلقت الهاتف بشده...وقالت:أستغفر الله العظيم..انت إيه يا شيخ؟؟ شيطان!!!
المشكلة إنى عارفة كل الكلام اللى انت قلته ده ..بس أنا صابره على جوزى بس عشان عارفة إنه طيب وإنه ما لوش فى الحاجاات دى أصلا وإن انت اللى بوظته...إلاهى تروح ما ترجع يا أخى  ياارب خلصنا منه واكفينا شره...هتعملى إيه ياحبيبه ؟؟ يااارب دبرنى......أنا أحسن مش هروح علشان أبوظ عليه المقلب ده ....عاوزنى أطلق عشان يخلالك الجو؟؟
ده بعدك...الحمد لله إننا هنرتاح منك شهر بحاله....دورك بقى ياحبيبه إنك تجذبى أحمد ناحيتك وتأثرى عليه..خلاص قوة الجذب المضاده اتشالت...اتجدعنى....ياااارب قوينى...ياااااااااااارب..
فى الكازينو...ينظر سامى للساعة من وقت لآخر وينظر للباب هل ستأتى أم لا...بينما انشغل أحمد بمشاهدة الإستعراضات..وفجأه استأذن سامى للخروج..
أحمد: على فين ياعم ما بدرى..مالك؟ انت مستنى حد ولا إيه؟
سامى بتوتر:ها...يعنى ..أنا خارج بره وراجع ..اوعى تمشى
أحمد:هروح فين يعنى ؟؟ ما تتأخرش بس..هيفوتك كتيير
سامى: ماشى...وخرج وهو لا يريد أن تراه حبيبه مع أحمد حين تأتى حتى لا تكذبه ويدعى أنه لا علاقة له بما حدث لأحمد وبعد طلاقهما يتقرب منها كالمنقذ..
سامى وهو ينظر إلى الساعة:هى ما جاتش ليه؟ صوتها كان بيقول إنها اتضايقت من الكلام..أمال ماجاتش ليه؟؟ معقولة ماصدقتنيش بس ازاى دى أكيد كل يوم بتشوفه وهو راجع وش الصبح وبتتخانق معاه..يوووه  ..أما أدخل لحد يشك فى حاجة...
وعند أحمد..وأثناء مشاهدته للإستعراض فجأه
تذكر حبيبه...أول مرة يتذكرها فى هذا المكان..تذكر كل ما حدث هذا اليوم..أتى سامى  وجلس بجانبه ولم يشعر به ..وهو فى عالم آخر..تذكر كم كانت جميلة..وكم كانت رقيقة ..حتى أنها صنعت له من الطعام ما يشتهيه...يحدث نفسه بداخله:ازاى عرفت إنى بحب الأكلات دى أنا مش فاكر إنى قلت أدامها مره إنى بحب الحاجات دي وكمان هي ماعملتهاش من زمان..والرسايل اللى مكتوبة فى كل حته؟؟ حتى في جيبي؟؟والمعاملة الرقيقة دي؟؟ كل ده ليه؟ وازاي وامتى ؟؟ معقولة تكون لسه بتحبني بعد كل اللي عملته؟؟ معقولة طب ازاى أنا هتجنن.. فجأه من يوم وليلة كده تتغير ؟؟معقولة تكون اتكلمت مع حد وقالها تعمل كده؟ حد!! ..حد زى مين؟أنا هتجنن بجد...
أما سامى فمرة ينظر إلى أحمد ويراه منشغل بالمشاهدة ومرة ينظر إلى ساعته ومرة ينظر إلى الباب..وأخيرا أدرك أن الوقت تأخر وأن حبيبه مستحيل أن تأتى فى هذا الوقت المتأخر..فقرر الإستمتاع بالحفل وقال:مالك يا أحمد سرحت ولا إيه؟؟
أحمد: لا ولا  حاجة..
سامى: أمال مش بتشرب ليه؟؟ الكوباية أدامك مليانه لسه
أحمد بتوتر:لا مش عاوز أشرب كتير عاوز أكون فايق وأنا مروح إنت عاوزنى أعمل حادثة ولا إيه؟؟
سامى لنفسه:ياريت...ثم قال:لا ياعم حادثة إيه؟ كفى الله الشر إنت بتأثر فيك الحاجات دي..ياعم اشرب ما حدش واخد منها حاجة..اشرب اشرب
ويحاول أحمد ألا يسمع كلامه فمرة يشرب ومرة يتصنع المشاهدة ونظر فجأة إلى ساعته:ياخبر الساعة واحدة!!
سامى: إيه مالك وفيها إيه؟ لسه بدرى احنا بنسهر أكتر من كده..
أحمد:لا ياعم كفاية كده انت عاوزنى أصحى متأخر والمدير يطردنى ..وانت كمان مش وراك شغل كتير بكرة عشان تخلصه قبل ما تسافر..انت مش عارف إن الخميس أجازة؟؟
سامى:عارف ياعم بس فيها إيه لما نسهر كمان شوية أنا بعرف أصحى بدرى متعود على كده
أحمد:انت متعود..أنا لأ..سيبنى أمشى بقى
سامى:انت حر ..انت اللى هيفوتك كتير وانت عارف إن السهرة بتحلى بعد واحدة
أحمد: عارف بس تتعوض لما ترجع ..يلا سلام
سامى :سلام...ولنفسه:سلام يا أحمد..ولما ارجع هعوضك..هعوضك..
رجع أحمد إلى المنزل وهو لازال فى وعيه فتح الباب ببطء وعند إغلاقه أصدر صوتا أيقظ حبيبه فعلمت بعودته وقالت لنفسها:أقوم ولا لأ؟؟ لأ بلاش علشان ما يحسش إنه صغير فى عنيا لما أشوفه وهو سكران...ربنا يهديك يا أحمد...
وسمعت خطواته تقترب وتقترب...تقترب من غرفتها..ففزعت وأحست بأن قلبها ينبض بسرعة..فتصنعت النوم.وأحست بأن قلبها سينخلع من مكانه من شدة الرعب ماذا يريد منها وهو سكران ؟؟ ولم تسمع شيئا بعدها..توقف أحمد قليلا أمام غرفتها يتساءل:هى بتعمل معايا كده ليه؟؟ حيرتينى ياحبيبه...
وفتح أحمد باب غرفته ببطء شديد حتى لا يوقظها ودخل غرفته  وارتمى على سريره ونام..
استيقظت حبيبة قبل الفجر بربع ساعة صلت التهجد والفجر وأخذت تدعوا لزوجها أن يهديه الله ويكفيهم شر سامى وأن يعينها على إرجاعه إلى الله وإليها مرة اخرى..ونامت لتستيقظ مبكرة إلى عملها..
وفى الصباح..استيقظت حبيبه مبكرا وجهزت الإفطار وأيقظت زوجها فى الثامنة حتى لا يتأخر على العمل
حبيبه:يلا يا أحمد قوم هتتاخر عالشغل
احمد:ليه هى الساعة كام؟
حبيبه:الساعة8 وما تقولش لسه بدرى..
احمدك لا ياستى مش هقول..خلاص هقوم أهو..ياااااوه (يتثائب) صباح الخيير
حبيبه بابتسامة لطيفه:هههه صباح النور ع البنور
ابتسم احمد وقال:اسبقينى وأنا خلاص هحصلك
فخرجت حبيبه وهى تبتسم ولم ترد إخباره أنها أحست به عند عودته حتى لا يخجل منها ..ووضعت الإفطار على الطاولة..وحينما دخل أحمد الحمام ذهبت إلى غرفته ووضعت ورقة فى جيبه وخرجت مسرعة قبل أن يراها وجلست تنتظره...خرج أحمد من الحمام ودخل غرفته واقترب من الدولاب لارتداء ملا بسه فوجد ورقة أمس مازالت موجوده فنظر إليها كأنه يراها لأول مرة وتعجب.. وغير ملا بسه وخرج لتناول افطاره.. دخل إلى المطبخ ليشرب فاقترب من الثلاجة ووجد ورقة أخرى مكتوب عليها:ربنا ما يحرمنى من ضحكتك..مع ابتسامة جميلة...توقف أحمد أمامها قليلا وأحس بأن عقله سيتشتت من كثرة التساؤلات التى لا إجابة لها ..شرب وخرج ليتناول إفطاره
جلس أحمد على الطعام ولم ينطق بكلمة طوال الوقت فأرادت حبيبه تلطيف الأجواء
حبيبه: الأكل طعمه مش حلو ولا إيه؟
أحمد:لالالا طعمه جميل خالص
حبيبه: أمال مالك؟
أحمد:ها.. ما فيش..ولنفسه:نفسي اسألك بتعملي معايا كده ليه بس مش عارف أجيبهالك ازاى؟؟؟
أنهى طعامه واتجه للباب حتى يخرج فأوقفته حبيبه: أحمد انت هتيجى بدرى صح؟
احمد:أيوه ..خير فيه حاجه؟
حبيبه:كنت عاوزاك تشتريلى كتاب عن فن الطهى
أحمد:انتى مش خارجة النهارده ولا إيه؟
حبيبه:هخرج بس المحل اللى بجيب منه الكتب ماعندوش الكتاب ده فممكن تجيبه من المحل اللى فى الشارع اللى ورانا هيبقى فى طريقك
أحمد: ماشى خلاص..بس ليه انتى بتعرفى تتطبخى وأكلك طعمه حلو كمان
حبيبه بسعاده: بجد!!!
أحمد: أيوه ومالك مستغربة كده ليه؟
حبيبه:أصل أول مرة تقولى إنى أكلى حلو
خجل أحمد واحمر وجهه وقال:أه...معلش أنا همشى بقى عشان ما أتأخرش
حبيبه: ما تتأخرش هستناك
وخرج أحمد واتجهت حبيبه وهى فى قمة سعادتها لتغيير ملا بسها للذهاب إلى عملها وهى تفكر ماذا يحب أحمد من الطعام حتى تطبخه اليوم...
وفى الشركة..دخل أحمد وهو مبتسم إلى مكتبه وقال:صباح الخيييير
سامى:الله صباح النور..الناس اللى جايه بدري دي عيني عليك بارده
أحمد: مش روحت امبارح بدري شوية؟؟ عرفت اصحى بدري اهو وكل يوم من ده
سامى: ماشى ياعم  ومالك منشكح كده ليه ؟؟ إيه ما اتخانقتش مع مراتك النهارده ولا إيه؟
أحمد:هههههه...لا.. واتخانق ليه؟
سامى :عشان سهرة امبارح يعنى ..ما قفشتكش ولا إيه؟
أحمد:هههه لا..روحت لاقيتها نايمة
سامى لنفسه: إيه مش زعلانه من اللى بيعمله ولا إيه؟؟ وليه ما جاتش تشوفه بنفسها امبارح؟ولما روح متأخر ما تخانقتش معاه ولا النهارده الصبح.؟؟أنا مش فاهم حاجة..عموما لو الخطة المرة دي مانفعتش هتنفع المرة الجاية بس لما أرجع من السفر وأفوقلك ياحبيبه
الحلقة الخامسة:
أحمد:هى..روحت فين؟
سامى:هه معاك أهو هروح فين يعنى؟
أحمد:روحت اسكندرية مثلا
سامى: ياعم انت شكلك فايق ورايق ع الصبح يلا نخلص اللى ورانا عشان ورانا هم متلتل وتعالى أوريك الشغل اللى هتكمله بعدى..
أحمد::حاااضر أنا جااااى
سامى: ههههه والله انت شكلك شارب حاجه ع الصبح
احمد:أيوه ..شارب شاى ههههههه
سامى: شاى؟؟ ماشى ماشى ياعم الرايق يلا نشوف اللى ورانا
وانهمكوا فى الشغل..وأثناء عملهم دخلت ساره وقالت:صباح الخير ع الباش مهندسيين
سامى يرد وهو مركز فى عمله دون أن ينظر لها:صباح النور
ساره:إيه ده؟؟ ده رد ده؟
أحمد:معلش ياساره مشغولين ع الآخر بنخلص حاجات ضرورية قبل ما سامى يسافر
ساره:الله هيسافر فين هو أنا آخر من يعلم ولاإيه؟
سامى:لا آخرولا حاجة بس ياستى المدير هينقلنى فرع اسكندرية عشان محتاجنى هناك ..وأكمل عمله
ساره:اسكندرية ؟؟وده من امتى؟ وهترجع ولاخلاص هتخليك هناك؟
سامى :هسافر الجمعة وهارجع بعد شهر..معلش سيبينا دلوقتى عشان مافيش وقت للكلام
ساره بضيق:خلاص مش هعطلكم تانى ..سلام..وخرجت مسرعة
أحمد:إيه يا أخى بالراحة شوية ع البت انت دخلت فيها قفش كده ليه؟
سامى:سيبك ياعم احنا فاضيين؟؟ ولو ما كنتش قلتلها كده كانت فضلت طول اليوم ترغى..خلينا نخلص اللى ورانا أحسن مانطبق للصبح ما هو لازم يخلص النهارده بأى طريقة
وانهمكوا فى أداء العمل لوقت متاخر ورجع أحمد من العمل فى السابعة مساءا ونسى تماما الكتاب الذى طلبته حبيبه
وعند دخوله استقبلته حبيبه برداء جميل وقالت بقلق:قلقتنى عليك يا أحمد اتأخرت كده ليه؟؟ولا حتى تطمني بتليفون
أحمد يتعجب من قلقها عليه فهي أول مرة تبديه بوضوح هكذا:ما لوش لازمة القلق اتأخرت فى الشغل شوية كنا بنخلص شغل كتير متأخر علشان سامى هيسافر
حبيبه :وما كانش ينفع تكملوا بكره
أحمد:لا ..لأن بكره اجازة
حبيبه:آآه.أنا كنت ناسية خالص الأجازة دى...والحمد لله خلصتم كل حاجه؟
أحمد وهو يستريح على أقرب كرسى :أيوه...لما هلكنا خااااالص..أنا جعااان مووووووت
حبيبه وهى تجرى إلى المطبخ :معلش ياحبيبى ثوانى وهيكون الأكل ع السفرة
أحمد وهو ينظر إليها ولا يصدق ما يسمعه:حبيبى وتجرى علشان تجيبلى أنا الأكل..هوأنا عملت إيه فيها كويس عشان تعمل معايا كده؟؟ أنا لازم اسألها عن الموضوع ده...بس هقولها إيه؟؟ انتى بتعاملينى حلو ليه؟؟ احترت خلاااااااص....أنا هنسى الموضوع ده دلوقتى وأكيد هعرف الإجابه مع الوقت..
أحضرت حبيبه الطعام وقد غير أحمد ملابسه وجلس ليأكل 
حبيبة :إيه رأيك فى الأكل؟؟
أحمد: ها..الفراخ تحفة والمكرونة كمان...أه معلش نسيت أجيبلك الكتاب اللى انتى عاوزاه
حبيبة:آه خلاص ولا يهمك ممكن أجيبه فى وقت تانى..كنت عاوزة أستأذنك فى موضوع؟
أحمد:خير؟
حبيبه:فيه قافلة مساعدات الجمعة الجاية ..بعد بكرة يعني. كنت حابة أروح معاهم؟
أحمد:مفيش مشكله روحى معاهم
حبيبه:وانت كمان
أحمد بتعجب:وأنا كمان؟؟ تقصدى إيه؟
حبيبه: عاوزاك تيجى معايا
أحمد:بس انتى عارفة إنى ماليش فى المواضيع دى
حبيبه:أيوه عارفة بس عاوزاك تجرب يمكن يعجبك الموضوع
أحمد:بس أنا ما اعرفش حد وما اعرفش بتعملوا إيه...
حبيبه:ولا يهمك ما أنا هبقى معاك وهفهمك على كل حاجة وهو نخرج شوية ونغير جو ...ونعمل عمل خير..ها قلت إيه؟ 
أحمد:سيبينى أفكر شوية وهرد عليكى
حبيبه :هترد عليا امتى علشان احجز لك مكان
أحمد: اممم بكره الصبح..مناسب؟
حبيبه: مناسب...بقولك هتخرج الليلة؟
احمد:لا..أصلى مرهق أوى هخلص شوية حاجات وأنام على طول
حبيبه:معلش ممكن طلب كمان؟ .طلباتى كترت أنا عارفة معلش..
أحمد:اتفضلى
حبيبه:بما إن بكره أجازة ممكن تخرج معايا أتسوق وأشترى شوية حاجات ناقصة للبيت؟؟
وقبل أن ينطق أحمد أكملت: هيبقى العصر علشان تصحى براحتك بكره
أحمد ابتسم وقال:خلاص ماشى
حبيبه:شكرا ياحبيبى
أحمد:..............
وأكمل طعامه ولم يتكلمان بعدها..انهيا طعامهما وقامت حبيبه لرفع الطعام وترتيب المطبخ وذهب أحمد لإحضار جهاز اللاب توب وجلس على الأريكة فى الصالة
انتهت حبيبه من المطبخ وجلست فى الصالة وشغلت التلفاز وأدارت القنوات حتى وصلت إلى برنامج دينى وكان يتحدث عن الصلاة..قال الداعية:ما معنى الصلاة؟؟ الصلاة هى صلتك بربك يعنى حلقة الوصل بينك وبين ربنا ..فيه ناس كتير مستثقلين الصلاة !!! لكن لو يعرفوا إنها هدية من ربنا مش هيفكروا كده..إزاااى؟ هقولكم ازاى:
امتى بتكون قريب جدااا من ربنا؟؟ فى السجود "أقرب ما يكون العبد من ربه وهو ساجد فأكثروا من الدعاء" 
وانت بتصلى ذنوبك بتتحط فين؟؟ بتتحط على كتفك حتى إذا ركعت سقط الكثير منها وإذا سجدت سقطت جميعها
لو ملك من ملوك الدنيا طلب يقابلك إزاى هيكون مشاعرك؟ أكيد هتبقى مبسوط جدااا..طيب تخيل بقى ملك الملوك بنفسه طلبك إزاى تكون سعادتك؟؟ أكيد هتقول :الدنيا مش هتبقى سيعانى..طبعا مش هتبقى سايعاك ليه؟ بس تخيل ملك الدنيا بيقابلك فى ميعاد يناسبه هو.. وهو اللى بيبتدى اللقاء وهو اللى بيتكلم وبينهى المقابلة فى الوقت اللى هو يحدده.. إنما ملك الملوك سبحانه وتعالى بيقابلك فى الميعاد اللى انت تحدده وانت اللى بتتكلم وانت اللى بتنهى المقابلة فى الوقت اللى انت عاوزه...
شفت بقى هتلاقى زى كده فين؟؟ وكما يقال :إذا أردت أن تكلم الله ..قم إلى الصلاه..وإذا أردت أن يكلمك الله..اقرأ القرآن 
استمع أحمد إلى ما قاله الداعية وأحس أنه يخاطبه هو فخجل من نفسه وأغلق اللاب ودخل غرفته فرأته حبيبه ولم تكلمه ولكنها قالت لنفسها بأسى : ياريت تكون الرسالة وصلت يا أحمد
أنهت البرنامج ودخلت غرفتها وقرأت وردها من القرآن ونامت
استيقظت حبيبه قبل الفجر كعادتها وصلت التهجد ودعت كثيرا لأحمد:يارب تكون الرسالة وصلته ..ياارب قربه منك..يارب خذ بيده إليك أخذ الكرام عليك..يارب رده إليك ردا جميلا..يارب اهده إلى أداء الصلاة مره أخرى يااااارب يااااااااااارب ياااااارب ....
أذن الفجر فصلته ورنت على صديقاتها لإيقاظهم أيضا للصلاه  فقد اعتادت فعل ذلك من أيام الجامعة من باب(وتعاونوا على البر والتقوى)..فكانوا يعينون بعضهم على الطاعة ومن تستيقظ اولا توقظ البقية...أنهت رناتها ونامت...
استقظت متأخرة قليلا لأن هذا اليوم إجازة..بدأت بتحضير الإفطار وأيقظت زوجها وجلسوا سويا ليأكلوا ولم يتكلم أحد منهم ..وعند انتهاء أحمد من إفطاره قالت حبيبه:لوعندك هدوم عاوزة تتغسل هاتها علشان هغسل دلوقتى قبل ماننزل
أحمد: امم خلاص هدور كده....
وقام أحمد وأخرج ملابسه وأخذ جهاز اللاب توب وجلس فى البلكونة وأغلق الباب
أما حبيبه فقد انشغلت بغسل الملابس مع وقوفها فى المطبخ لصنع الطعام وشغلت القرآن بجوارها
وبعد بعض الوقت خرج أحمد من البلكونة للذهاب إلى الحمام وعند عودته سمع الشيخ  يقرأ سورة الحديد حتى وصل إلى قوله تعالى: "ألم يأن للذين ءامنوا أن تخشع قلوبهم لذكر الله وما نزل من الحق ولا يكونوا كالذين أوتوا الكتاب من قبل فطال عليهم الأمد فقست قلوبهم وكثير منهم فاسقين"
توقف مكانه كأنما هى أول مرة يسمع هذه الآيه ...كأن هذه الآيه تحدثه ..لم يستطع التحرك لدقائق من هول ما سمع..ولم يفق إلا على صوت حبيبه تبكى وتقول: بلى آن يارب..بلى آن ياااارب..ويارب اجعل الوقت يحين لمن في بالي يااااااارب
فزهل أحمد لأنه يعلم أنها تقصده..فظلت تبكى لفترة ثم أرادت أن تخرج من المطبخ لترى الغسيل فمسحت دموعها وأحس أحمد بها الذى كان لايزال وافقا فخرج مسرعا إلى البلكونة حتى لا تراه وبالفعل لم تره وجلس وحده يفكر:بتدعيلى وبتبكى علشانى؟ ليه وازاى ؟؟ وظل هكذا حائرا يفكر ويتعجب: الرسالتين دول كانوا ليا!!! هو أنا ممكن أرجع لربنا ويقبلنى بعد كل اللى عملته؟؟ طيب ازاى هقابله ووريله وشى ؟ ده أنا عملت بلاوى .....آآآآآآآه 
  ظل هكذا يتسائل حتى أذن العصر..صلت حبيبه بينما أحمد ظل مكانه متردد هل يذهب للصلاة أم لا..غلبه الشيطان هذه المره ويأسه من رحمة الله وظل جالسا..بعد قليل نادته حبيبه
حبيبه:أحمد..أحمد
أحمد:أيوه 
حبيبه:يلا جهز نفسك علشان نخرج
أحمد:حاضر ...
حبيبه: أحمد نسيت أسالك هتيجى معايا القافلة بكرة
فكر أحمد قليلا ثم قال:أيوه هاجى معاكى
حبيبه بفرحة عارمة:بجد؟؟  شكراااا.. فرحتنى جدا ووعد منى مش هتندم على الخطوة دى
لم يرد أحمد ودخل ارتدى ملابسه وهى كذلك وخرجوا سويا إلى السوق
وفى السوق ..بدأت تشترى ما يلزمها وأحمد يساعدها حتى توقفت أمام محل للعب الأطفال ودخلت ونظر أحمد إلى المحل وتعجب:هى داخله المحل ده ليه ما عندناش أولاد علشان تشترى منه حاجه؟
ثم دخل خلفها ووجدها قد اشترت دمية جميلة وقالت:يلا!!
تعجب أحمد وسألها:لمين دى؟
حبيبه:لروان
أحمدباستغراب أكثر:روان مين؟
حبيبه:هتعرف دلوقتي
ثم تجولت حبيبه فى السوق حتى توقفت أمام محل صغير ودخلت فيه وإذا بفتاة فى الثامنة من عمرها جميلة ذات شعر بني وعيون زرقاء تجلس على كرسي وتكتب واجبها المدرسى وأمها تبيع..حين رأتها الطفلة تركت ما فى يدها وجرت وهى سعيدة جدا لتستقر فى حضن حبيبه وأحمد ينظر ولا يفهم شئ
حبيبه:حبيبتى حبيبتى السلام عليكم
روان:وعليكم السلام ورحمة الله.طنط حبيبه وحشتينى خااااالص
حبيبه :وانتى كمان يا رورو وحشانى مووووت .وهنا رأتها الأم فجاءت مسرعة وهى سعيدة جدا وسلمت عليها
الأم:دكتورة حبيبه عندنا!! المحل نور..وحشتينا خالص وكل يوم روان تسأل عليكى
حبيبه: معلش كنت مشغولة شوية بس ساعة ما عرفت من الشيخ إن روان خلصت 3 أجزاء من القرآن قلت لازم آجى أباركلها وأديلها الهدية الحلوة دى...وأخرجت الدمية وأعطتها إياها
روان:اللــــــــــه ..جميلة أوى.. علشانى دى؟؟
حبيبه:أيوة يا حبيبتى
روان:شكرا يا طنط.الله جميلة أوى أنا مش هسيبها خااالص وهخليها تنام معايا على طول وتحفظ معايا قرآن كمان
حبيبه:هههههه ماشى ياحبيبتى وخدى بالك منها..قوليلى عاملة إيه فى المدرسة؟
روان:الحمد لله أنا جبت الدرجات النهائية فى امتحان الشهر والأبلة كانت مبسوطة منى خالص وخلت الفصل كله يسقفلى
حبيبه: ما شاء الله ياحبيبتى ربنا يوفقك دايما وتحققى حلمك وتبقى دكتورة شاطرة وتساعدى الناس
روان:ياااارب وهبقى دكتورة أطفال زى حضرتك علشان أنا بحبك أوى...ثم ارتمت فى حضن حبيبه مرة أخرى
حبيبه وهى تضمها بشده: وأنا بحبك أوى أوى أوى يارورو وإن شاء الله هتبقى أشطر دكتورة أطفال فى الدنيا
الأم:ربنا يخليكى لينا يادكتورة ويسعدك ويرزقك الذرية الصالحة .دى والله بتحبك خالص من ساعة مارجعتيها المدرسة وهى كل يوم تتكلم عنك وتسألنى عليكى انتى هتيجى عندنا امتى 
حبيبه:أنا ما عملتش غير الواجب وأنا والله كمان بحبها جدا زى بنتى بالضبط
تأثر أحمد بهذا الحوار الذى لا يفهم معظمه لكنه تأثر أكثر بدعوة الأم الطيبة لهما بالذرية الصالحة
الأم:ممكن يادكتورة تيجى معايا دقيقة لو سمحتى؟
حبيبه: ماشى .بعد إذنك يا أحمد ..وذهبت معها فى ركن فى المحل وتهامسا قليلا ثم أعطت الأم مالا لحبيبه ولكن حبيبه أبت أن تأخذه والأم تلح وأحمد يشاهد ولا يفهم شئ.. حتى أصرت الأم وتركت المال فى يد حبيبه وأغلقت يدها عليه بشده فاستسلمت حبيبه وقبلتها سلمت عليها وعلى روان وخرجت وأحمد معها وهو حائر مما يجرى..
وأثناء سيرهما فى الطريق سألها أحمد:إيه حكاية روان دى وأمها؟
حبيبه:روان ياسيدى زى ما انت شايف بنت عسولة وشاطرة بس ظروفها صعبة..كنت مرة باشترى من المحل بتاعهم وشوفتها وبدأت ألاعبها واتصاحبنا وسألتها هى فى سنة كام ردت عليا بحزن وقالت:أنا مش بروح المدرسة..بس أنا فى سنة تالتة..اتعجبت وسألتها :ومش بتروحى ليه؟؟
قالتلى:علشان ماما مش معاه فلوس تدفع مصاريف المدرسة
وسألت أمها عن أحوالها فقالتلى إن جوزها متوفى وهى اللى بتصرف على بنتها من المحل ده والمحل مافيهوش بضاعة ومش معاها فلوس تدفع المصاريف فقعدتها من المدرسة..هنا فكرت إنى أساعدها فعرضت عليها فلوس فرفضت بشده وقالتلى :انا باشتغل الحمد لله والمحل بيجيب اللى يأكلنا ولما تفرج هرجعها المدرسة شكرا ياهانم
تأثرت جدا بتعففها وإنها رفضت فخرجت من عندها وقررت اسأل عليها جيرانها فقالولى فعلا اللى هى قالته عن ظروفها ففكرت إزاى أساعدها من غير ما أحرجها وجاتلى فكرة فرجعتلها وعرضتهم عليها على سبيل السلف وتردهم لما ربنا يفرجها كل شهر مبلغ وأصريت عليها لحد ما وافقت.. ورجعت روان المدرسة.. وعرفتها على شيخ بيحفظ قرآن لما عرفت إنها زكية وبتحفظ بسرعة وأهي ما شاء الله فى كام شهر خلصت 3 أجزاء
أحمد:وهى ردت لك الفلوس زى ما اتفتى معاها؟
حبيبه :أيوه كل شهر كانت بتدفع الفلوس والشهر ده كان آخر شهر الحمد لله وهى لما شافتك معايا أحرجت منك وأخدتى على جنب علشان تدينى الفلوس فى السر
زهل أحمد مما سمع وأحس بأنه فى عالم آخر أو فى كوكب آخر:لسه فيه حد فى الزمن ده بتعفف صاحبة المحل وفى طيبة حبيبه؟!!!!
وأكملت حبيبه: وهى دى بقى روان اللى كنت بكلمك عليها
أحمد:.....طيب فيه حاجة لسة هتجيبيها تانى ؟
حبيبه:أيوه تعالى لمحل الخضار ده نجيب اللى احنا محتاجينه
وذهب معها واشترت ما تحتاجه ورجعوا إلى السيارة ووضعوا كل شئ وتحرك بها أحمد وباله مشغول بما رآى وفجأه أوقفته حبيبه أمام محل يجلس أمامه رجل كبير فى السن كفيف
حبيبه:ياااه كنت هنسى عم إبراهيم الحمد لله إننا جينا من هنا معلش يا أحمد استتنانى شوية هنزل بس عند الراجل اللى قاعد ده هديله حاجة وهاجى بسرعة..مش هتأخر..
الحلقة السادسة:
احمد :خلاص براحتك 
وأخذت حبيبه معها حقيبة ونزلت واقتربت منه وسلمت عليه بالقول فقط(لأنها لا تسلم على الرجال)
وأحمد يشاهد ما يحدث وهو داخل السيارة شاهد الرجل العجوز سعيد جدا حين سلمت عليه وتكلمت معه قيلا واعطته حقيبة أخرج منه كتابا واحتضنه بشده وتهللت أساريره ونزلت دموعه وظل يقبله ويفتحه ويتحسسه بيده كأنما يقرأه بطريقة برايل وتنزل دموعه أكثر وهم مبتسم وسعيد فى نفس الوقت ويقبله وجاء شاب من الداخل ورآى الرجل العجوز على هذه الحالة واحتضنه وسعد هو أيضا وتكلم مع حبيبه قليلا ثم انصرفت تاركة خلفها الرجلين فى سعادة غامرة زادت من حيرة أحمد..دخلت حبيبه السيارة وهى تمسح دموعها التى تنهمر هى أيضا بشده لا تستطيع إيقافها فرآها أحمد وأشفق عليها ولم يستطع التحرك بالسيارة حتى تهدأ
أحمد:إيه ده ؟؟ إيه الدموع دى؟ اهدى بس أنا مش هعرف أسوق كده وانتى بتعيطى
حبيبه من بين دموعها:ما قدرتش أمسك نفسى لما شفت فرحته.... (وازدادت فى البكاء والنحيب)  
أحمد: كفاية بقى ياحبيبه الناس هتتلم علينا اهدى بس وفهمينى ليه ده كله 
حبيبه: طيب هاهدى أهو بس اخرج بينا من السوق دلوقتى علشان لو فضلت هنا كتير مش هبطل عياط..(واستمرت بالبكاء)
أحمد: خلاص خلاص هتحرك أهو...(وفعلا تحرك بالسيارة حتى خرج تماما من السوق وركن سيارته على جانب الطريق) وسألها..
أحمد:فهمينى بقى مين الراجل العجوز ده واداتيلو كتاب ازاى وهو كفيف ؟؟ هو بيعرف يقرأ بطريقة برايل؟
حبيبه بعد أن هدأت قليلا: الراجل ده اسمه عم ابراهيم وهو كفيف زى ما انت شايف كنت باشترى من المحل بتاعه مره وكان مشغل قرآن ولما سمع الآيه اللى بتقول"وقال الرسول يارب إن قومى اتخذوا هذا القرآن مهجورا" وكان متأثر جدا بالآيه دى وكان بيقول:نفسى والله يارب اقرأه بس مش قادر.. أنا باسمعه على طول يارب علشان ما اهجروش وبكى واتأثرت جدا بكلامه وقررت أساعده فاتكلمت معاه وعرضت عليه يتعلم طريقة برايل فوافق واديتله وعد إن بعد كام يوم هبعتله معلم يعلمه وسألت واحده صاحبتى مدرسة عرفتنى على مدرس للمكفوفين وعرضنا عليه الموضوع ووافق إنه يعلمه ومن غير فلوس بس احنا عرضنا عليه وهو ما وافقش وراح المدرس لعم إبراهيم وقاله إنه هيعلمه من غير فلوس فأصر عم ابراهيم إنه يدفع لأنه حالته متيسرة فاضطر المدرس إنه يوافق بعد الحاح عم إبراهيم بس بسعر مخفض والحمد لله فى خلال كام شهر كان أتقن القراءة وبيقرأ كتب كمان.. فروحت اشتريت مصحف بطريقة برايل علشان أكون أول واحده تجيبهوله ففرح جدا بيه وبكى وأنا ما قدرتش أمسك نفسى فبكيت..
تأثر أحمد لكلامها وقال:يعني اللى ادتيهوله ده مصحف؟!!!
حبيبه وهى تبكى:أيوه
أحمد نظر إليها وأطال النظر وهو لا يعرف ماذا يقول ولكنه حين رآها بدأت بالبكاء مره أخرى قال:خلاص بقى أنا ما صدقت هديتى..خلاص بقى يلا علشان نروح عاوز أروح أسلم على سامى بدرى قبل ما يسافر
حبيبه: خلاص يلا بينا
وتحرك أحمد بالسيارة ومازال يفكر:الكفيف ده لو ما قرأش القرآن ما عليهوش حرج انما أنا اللى بشوف وسايبه من زمان أعمل إيه؟؟؟ 
ووصلوا إلى المنزل وأدخل معها كل شئ واستأذن للذهاب وذهب إلى سامى ودق الجرس وفتح سامى:أهلا ازيك يا أحمد
أحمد: الحمد لله قلت آجى أعليك قبل ما تسافر
سامى:والله فيك الخير اتفضل تعالى معايا أوضة النوم علشان بوضب الشنطة
ودخل أحمد مع سامى وقدم إليه العصير وظل سامى يتكلم وأحمد فى عالم آخر يفكر فى كل ما رآه اليوم من أحداث أول مرة يرى مثل هؤلاء الناس الطيبين حتى انتبه سامى إلى أنه يكلم نفسه 
سامى:أحمد ؟؟ هيه روحت فين؟
أحمد: ها..أنا أهو معاك
سامى: معايا فين ياعم أنا بكلم نفسي من الصبح مالك؟
أحمد: ماليش معلش تعبان شوية هستأذن أنا علشان أسيبك تخلص اللي وراك وأروح أرتاح شوية
سامى: انت ما قعدتش معايا شوية حلوين اقعد معايا شوية
أحمد:معلش أصلي بالي مشغول هبقى اشوفك بعد ما تيجي من السفر يلا سلام
سامى: براحتك ياعم...سلام..
وقام معه يودعه وبعد خروجه قال: هو ماله ده؟
خرج أحمد من عند سامى وتحرك بسيارته حتى وصل إلى مكان على النيل وركن سيارته وخرج منها وترجل ماشيا يفكر: إيه اللي أنا شفته النهارده ده؟ ومين الناس دي؟ وإيه العالم ده ؟ دول فى مصر ولا فين ولا ده كوكب تاني ولا إيه؟ أنا ما بقتش فاهم حاجة...آآآآآه يادماغى..والأغرب من ده كله حبيبه..من بني أدم دي ولا ملاك؟ هي دي مراتي اللي أنا اتجوزتها؟ معقولة وأنا ازاى ما كنتش شايفها؟؟ 
وظل حائرا حتى رآى منظرا أثر فيه جدا...شاهد أب يسير فى الإمام مسرعا وابنه ذو العشر سنوات يسير خلفه بخطوتين ودار بينهما هذا الحوار....
الإبن: استنى يابابا بس أنا آسف مش هعمل كده تاني
الأب:.......
الإبن: رد عليا بس ماتزعلش مني خلاص والله آخر مرة هعملها
توقف الأب ونظر لإبنه على مسافة ليست ببعيدة عن أحمد بحيث يسمع كلامهما بوضوح
الأب: يعنى آخر مرة ؟ مش هتعمل كده تانى؟ مش هتفوت الصلاة تاني؟
الإبن:أيوه والله مش هسيب صلاة الجماعة تانى أبدا وفى الصف الأول كمان
الأب: وعد؟
الإبن :وعد..وأنا والله قلتلك السبب يابا وانت عارف إنى مش باكذب
الأب:عارف ياحبيبى إنك مش بتكذب بس لو هانت عليك الصلاة مرة هتهون على طول
الإبن:لا والله يابابا مش هتهون عليا انت عارف إنى بحب ربنا أووى وإن اللى أخرنى إني كنت عند كريم صاحبي باشرحله الدروس اللي فاتته فى المدرسة علشان تعبان فى البيت بقاله أسبوع
الأب:عارف ياحبيبي
الإبن: وأذنت العشاء وأنا باشرحله وما سمعتهاش والله خالص وبعد ما روحت اكتشفت إنها أذنت من بدري فنزلت وأصريت أصليها فى المسجد
الأب:لو ما كنتش عملت كده كنت زعلت منك
الإبن: الحمد لله إنى عملت كده ومش هسيبها تاني أبدا ..مش أنا النهارده صليت الفجر فى جماعة معاك فى المسجد؟؟ أكيد ربنا هيسامحنى على العشاء لأنى ما سمعتهاش فعلا..صح يابابا؟؟
الأب:أيوه ياحبيبي استغفر كتير وربنا هيغفر لك..اسمعني يا أحمد..الصلاة دي ياحبيبي هي الصلة بينك وبين ربنا لو قطعت الصلة دي هينقطع عنك الرحمة والخير والمدد من ربنا وأقرب مكان بينك وبين ربنا وانت ساجد.. عارف يعني إيه تقرب من ربنا أوى.. وتكلمه يسمعك.. وتدعيه يستجيبلك.. وتشكيله يفرج همك...يعني اللي معاه ربنا ما يخافش من أي حد أبدااا ...فاهمني يا أحمد؟؟
الإبن: فاهمك يابابا ووعد مني مش هسيب أي فرض أبدا علشان ربنا يحبني وسيدنا جبريل يحبني والملايكة تحبني ويحبب فيا خلقه وانت منهم كمان
الأب وهويحتضن ابنه بقوة: هههه وأنا بحبك أوووي ياحبيبي 
الإبن:وأنا بحبك أوووووي أووووي يابابا..خلاص كده سامحتني ؟
الأب:أيوة ياحبيبى سامحتك..يلا بينا بقى نروح؟
الإبن:يلا يابابا..
وذهبوا وتركوا أحمد بين دموعه التى لا يستطيع إيقافها وهو يفكر:الكلام ده كان لمين لأحمد الصغير ولا ليك؟؟ الرسالة دي كانت ليا أنا ..أيوة ليا انا (ودموعه تنهمر على خديه) ليا أنا..الأب كان زعلان من ابنه علشان فوت صلاه واحده ومن غير قصد..أمال أنا اللى فوت صلوااات كتييييير وأنا قاصد أعمل إيه؟؟ ياترى ربنا غضبان عليك ولا إيه؟؟ لا مش غضبان عليك لأنه بعت  لك انت يا أحمد الرسالة دي ربنا بيحبك ولسه عاوزك فبعتلك رسالة عن طريق الأب الطيب ده وابنه...ياااااااااارب سامحني ياااارب خلاص هرجعلك ومش هبعد عنك تاني يااااارب تبت إليك يااااااااارب قويني على نفسي وعلى الشيطان يااااارب دوقني حلاوة القرب منك علشان ما ابعدش تاني...
وظل بيكي ويبكي ويبكي بحرقة ويدعوا ويستغيث بالله حتى هدأ قليلا ونظر فى الساعة ووجدها العاشرة والنصف واكتشف أنه وقف فى هذا المكان ما يقرب من الساعتين فعاد إلى سيارته وتحرك للعودة إلى البيت تتدافع دموعه وتنهمر على وجنتيه لا يستطيع إيقافها..ولما وصل إلى البيت وأثناء صعوده مسح عينيه جيدا حتى لاترى حبيبه أثر دموعه ..
فتح الباب وسمعته حبيبه وهرولت إليه بابتسامه مع قلق : اتأخرت كده ليه يا أحمد قلقت عليك؟
وتغيرت ملامحها حين رأت عيناه حمراوان من أثر البكاء فقالت: مالك يا أحمد؟ فيه إيه؟ حد جراله حاجه؟
أحمد:لا مفيش حاجة ما تقلقيش بس مرهق شوية وعاوز أنام
حبيبه: مش هتتعشى؟
أحمد: لا ما ليش نفس..ومعلش عاوز أبقى لوحدي شوية وبعدين هنام
وتحرك إلى غرفته قبل أن ترد حتى..وأغلق الباب وازدادت حيرة حبيبه: هو فيه إيه ماله؟ شكله كان بيعيط.. يارب استر وما يكونش حد تعبان..
لم تأكل حبيبه هى أيضا وذهبت إلى النوم..أما أحمد فقد ظل مستيقظا وتوضأ ووقف بين يدى الله يصلي ويبكي ويبكي بحرقة ويدعوا الله أن يعينه على نفسه..ثم نام قليلا واستيقظ على أذان الفجر فتوضأ وصلى ولم تشعر به حبيبه..
أما حبيبه  فقد استيقظت قبل الفجر لتصلي ركعتين تهجد وصلت الفجر واتصلت على صديقاتها لإيقاظهم ونامت..

استيقظت حبيبه فى السابعة وصلت الضحى وأحضرت الإفطار وترددت هل توقظ أحمد:ياربى أروح أصحيه ولا بلاش؟ 
مش عارفه ماله خايفه مايجيش معايا القافلة زي ماوعدني...هروح واجرب مش هخسر حاجة ..ربنا يستر وذهبت إلى غرفته ودقت الباب فتفاجأت به يفتح الباب وقد ارتدى ملابسه فتعجبت وقال: أنا جاهز يلا نفطر علشان مانتأخرش 
سعدت حبيبه جدا بكلامه برغم تعجبها من استيقاظه مبكرا وربما قبلها ولكنها قالت: حاضر الفطار جاهز ..يلا بينا وبعده هبقى أعمل سندويتشات علشان ناخدها معانا
أحمد: خلاص يلا بينا 
وذهبا لتناول إفطارهما وبعده أعدت حبيبه ساندويتشات لهما ومياه  وذهبا لتغيير ملا بسهما وخرجا معا ولكن هذه المرة لم يستقلا سيارتهما بل ذهبا فى سيارة أجرة حتى ينضما للبقية من الجمعية الخيرية فى أتوبيس خاص..
وصلا إلى الجمعية ..ركبا الأتوبيس وتحرك ..وفى الطريق قام المسؤل عن قوافل المساعدات ليعرف المتطوعين الجدد عن نشاطات القافلة..
المسئول:السلام عليكم ورحمة الله وبركاته..بسم الله والصلاة والسلام على رسول الله صلى الله عليه وسلم..أولا أحب أرحب بيكم..وأسأل الله أن يتقبل منكم صالح الأعمال..أكيد فيه ناس معانا جداد النهارده..أحب أرحب بيكم ترحيب خاص وأتمنى تستمتعوا معانا النهارده ..اعرف إن ربنا اختارك انت علشان تيجى معانا النهارده توصل المساعدات للناس دي كان ممكن تكون نايم فى بيتك دلوقتي أو بتتفسح مع أصحابك أو قاعد ع النت لكن ربنا اختارك النهارده علشان ينفع بيك ويستخدمك لخدمة الفقراء وخلاك تصحى من بدري وتسيب كل حاجة وراك وتيجى معانا..أحب أعرفكم بالنشاطات اللي معانا النهارده...
1)	نشاط العيني:وده توزيع مساعدات على الفقراء زى ثلاجات وغسالات وبوتاجازات وسراير وكراسي للمقعدين وجهاز عرايس وأى حاجة ممكن يحتاجها الفقير..وده مشترك بين الشباب والبنات..تخيلوا فرحة الناس دول وانت جايبلهم حاجة كانوا محتاجينها أوى..وبالذات العرايس ..لأن أحيانا بيتأجل جوازهم سنين علشان مش قادرين يجهزوا نفسهم..وده مشترك بين الشباب والبنات
2)	نشاط الأطفال:بيبقى معانا أطفال فقراء ومنهم أيتام وبنعملهم حفله فيها لعب ورسم وتعليم منها ندخل على قلوبهم السرور ونشارك فى كفالتهم بالهدية اللى بنديهالهم وتذكروا حديث النبى صلى الله عليه وسلم:"أنا وكافل اليتيم كهاتين فى الجنة"..وده برده مشترك بين الشباب والبنات
3)	نشاط توصيل المياه:وده خاص بالشباب لأنه محتاج مجهود..الشباب بيحفروا في الأرض وبيركبوا مواسير لتوصيل المياه للبيوت اللي ما عندهاش مياه.تخيل لو المياه قاطعه فى بيتك بتبقى متضايق ازاي ومش عارف تعمل حاجة..دول ناس عايشين بقى من غير مياه أصلا..تخيل فرحتهم لما توصلهم حنفية يشربوا ويتوضوا منها ويغسلوا هدومهم وكل حاجة تخيل الدعوات اللى هيدعوهالك كل أما يفتحوا الحنفية..
4)	نشاط أسقف:وده شباب بس برده لأنهم بيبنوا أسقف لناس بيوتهم ما فيهاش سقف..تخيلوا عايشين من غير سقف يظللهم فى الحر ويحميهم من المطر!!
5)	نشاط المسنين:وده فيه شباب وبنات ..الشباب بيروحوا للرجاله والبنات بيروحوا للستات..بيروحوا للمسنين في بيوتهم ويقدمولهم مساعده وبيقعدوا يتكلموا معاهم والأهم يسمعوهم وهما بيتكلموا... وخدوا بالكم إن المسنين بيفرحوا إنهم يتكلموا معاكم وتسمعوهم أكتر من الهدية اللى بتدوهالهم..
6)	نشاط إعمار المساجد: وده مشترك برده بين الشباب والبنات ..الشباب بيروحوا مسجد للرجال  ينضفوه ويرتبوه والبنات تروح مسجد للنساء ينضفوه ويرتبوه وبعد ما يخلصوا يحطوا عطرللسجاد علشان لما ييجى حد يصلى يشم ريحه حلوه بدل التراب فتساعده على الخشوع ويحب يطول فى السجود بين يدي الله ويكون فى ميزان حسناتك
أظن بكده وضحت كل النشاطات للمتطوعين الجدد دلوقتي ممكن كل واحد فينا يقول نيته من القافلة دي ونساعد بعض في إننا ناخد نوايا جديدة وتأكدوا إن كل حد هيشترك في نشاط هياخد ثوابه وثواب نشاطات القافلة كلها..يلا مين هيبدأ؟؟
واحد قال: أنا طالع بنية مساعدة الفقراء لأن أحب الناس إلى الله أنفعهم للناس..
واحد تانى:إدخال السرور على قلوب المسلمين زى ما ورد فى حديث النبى صلى الله عليه وسلم أن من أحب الأعمال إلى الله سرور تدخله على مسلم.
وبنت قالت: طالعة أدخل السرور على قلوب الأطفال لأنهم أحباب الله..
وبنت أخرى: تنظيف بيت ربنا واتخذت قدوتي الست اللي كانت في عهد الرسول صلى الله عليه وسلم وكانت تقم المسجد وتنضفه ولما ماتت صلى النبى صلى الله عليه وسلم على قبرها ودعالها
وولد آخر:معاونة المحتاج بإنى بوصله الحاجة اللى محتاجها مصداقا لحديث النبى"كان الله فى عون العبد مادام العبد فى عون أخيه"
وبنت قالت:أعرف الناس على ربنا بإنى أقولهم إن الحاجة دى هدية من ربنا ليهم ومش مننا وإن ربنا هو اللى باعتنى ليكم علشان أديلكم الحاجة دى علشان هو بيحبكم واستجاب دعائكم..
وولد قال:علشان أصلى فى مسجد مختلف يشهد لى يوم القيامة إنى سجدت فيه لله..
المسئول: ماشاء الله نوايا كتيرة وجميلة ربنا يتقبل منكم جميعا ..وبإذن الله نكون كلنا صحبة صالحة نذكر بعض بربنا ونتعاون على مساعدة المحتاج..معلش إذا كنت طولت عليكم هناخد فاصل شوية جددوا النوايا وهنوزع عليكم ورق اكتبوا فيه أساميكم وبياناتكم والنشاط اللى هتشتركوا فيه..
ووزع الورق على الجميع وقالت حبيبه: ها يا أحمد هتشارك في إيه؟
أحمد يفكر: مش عارف أنا أول مره أطلع قافلة ومحتار..طيب انتي هتشاركي في إيه؟
حبيبه: أنا بحب أوي أشارك في نشاط االعيني..إيه رأيك تكون معايا ؟ وبإذن الله المرة الجاية نغير؟
أحمد:ماشى ..معاكى..(وكتبت اسميهما فى نشاط العينى وأعطت الورقة للشخص الذى يليهما )
وأخذ المسئول الأوراق كلها وقال: النهارده الجمعة بفكركم بس بقراءة سورة الكهف وكثرة الصلاة على النبى صلى الله عليه وسلم وفيه دعوة مستجابة ياريت نفتكر بعض بالدعاء بظهر الغيب وندعى إن ربنا يتقبل مننا كلنا
وتوجه أحمد لحبيبه وسألها :فهمينى بقى هنعمل إيه فى النشاط ده؟
حبيبه: هننزل على جمعية فى قرية فيها ناس عارفين أهل البلد من الفقراء والمحتاجين هييجى معانا منهم دليل يودينا للبيوت اللى معانا كشف بأساميها ..ومعانا عربيه فيها الحاجة اللي هما محتاجينها بتروح معانا في كل حته لحد مانوصلها كلها وترجع تجيب الباقي وبنكوت متقسمين مجموعات علشان نوصل الحاجة للناس كلها
أحمد: وبتعرفوا منين إن الناس دول محتاجين فعلا؟؟
حبيبه: الكشف اللى معانا ده  عملوه المسؤلين من قافلة قبل دي اسمها "قافلة استكشاف" بينزلوا على نفس الجمعية دي وبياخدوا منهم أسامي الفقراء ويروحوا بيوتهم مع الدليل ويدخلوا يتكلموا معاهم ويسألوهم أسئلة يعرفوا بيها إذا كانوا محتاجين فعلا ولا لأ وبيشوفوا بنفسهم حال البيت وبيقيموا فى الآخر إذا كانوا يستحقوا أو لأ
أحمد:يااه كل ده!! دول بيتعبوا جامد أوى ..علشان إيه ده كله؟
حبيبه:علشان ربنا..علشان يوصلوا الحاجة دى لمستحقينها فعلا الحاجات اللى اتبرعت بفلوسها انت وغيرك علشان تتجمع وتوصل لهم في القافلة دي..ومهما يتعبوا.. تعبهم ده بيهون لما يشوفوا الفرحة فى عيون الفقير ويسمعوا دعوته ليهم لأنهم فعلا بيعملوا كل ده لله وبس وما بياخدوش على ده أجر من أى حد منتظرين أجرهم من ربنا وبس
أحمد وقد أثار إعجابه هؤلاء الناس: يااااه هو لسه فيه ناس بتعمل حاجه لله وتتعب فيها للدرجة دة كأنها هتاخد عليها فلوس؟
حبيبه: أيوه لسه موجودين..يمكن قليلين لكن موجودين ..بس انت مش بتشوفهم غير في أماكن معينه زي الأماكن دي ومع الصحبة دي
أحمد وقد امتلأ قلبه حسره عما يشاهده من صنوف البشر فى عمله ..وبدأيفكر:كل الشباب والبنات دول سايبين بيوتهم والفيس وأصحابهم علشان يطلعوا يوم يساعدوا فيه الفقراء والمحتاجين ويتعبوا كده ..لله؟!!! علشان ربنا وبس!!! ده يعتبر سفر ليهم ؟ دى قرية بعيده فى بلد بعيده لناس ما يعرفوهمش ...لله وبس؟؟؟ أنا أول مره أشوف حد كده..ياااه ياأحمد  انت عايش فين؟؟ على كوكب تاني ولا الناس دي هي اللي من كوكب تاني؟؟ جايه لنا زيارة وماشية تاني!! 
وبدأ الجميع بقراءة سورةالكهف ..ثم انشغل البعض بالصلاة على الحبيب صلى الله عليه وسلم والباقى بالحديث عن نشاطات القافلة..ومضى الوقت ووصل الأتوبيس للقرية المطلوبة وتقسم الشباب والبنات مجموعات كل حسب اختياره للنشاط وانطلقوا ..
الحلقة السابعة:
ذهب أحمد مع حبيبه يوزعون المساعدات على المحتاجين ومن ضمن ما وزعوه جهاز لعروسة تأجل زواجها 5 مرات على مدى 3 سنوات لأن أهلها لايملكون ثمن جهازها..أدخل أحمد وحبيبه ومجموعة من الشباب والبنات الجهاز إلى البيت والتم الجيران يهنئون وتعالت الزغاريد وهطلت الدموع كالمطر من الأم وابنتها وأحضان وقبلات للبنات المتطوعات ودعوات هادرات تنخلع لسماعها القلوب حتى أبكت كل المتطوعين ومنهم حبيبه وأحمد..
توقف الجميع وقت أذان الجمعة وذهب الرجال ومعهم أحمد لمسجد الرجال وحبيبه مع البنات لمسجد النساء لأداء الصلاة..سعدت حبيبه جدا لذهاب أحمد فربما يعود لربه بعد هذه التجربة ولا تعلم بما فعله ليلة أمس من بكاء وصلاة
انتهت الصلاة وعادت كل مجموعة إلى نشاطها وأكمل أحمد وحبيبه والمتطوعين الآخرين التوزيع..
وكان ممن ذهبوا إليه أيضا..رجل قعيد ليس معه سوى زوجته وابنهما الصغير وليس له من يساعده على الإنتقال من مكان لآخر إلا زوحته التى تتعب معه كثيرا لحمله للذهاب إلى الحمام أو للخروج والجلوس خارج المنزل.وليس لديه كرسي متحرك ..فأعطوه كرسي ليساعده على الحركة فدعا الرجل لهم دعاءا كثيرااا من بين دموعه الغزيرة  وزوجته كذلك ..لأن هذا الكرسي سيوفر عليها عناء حمل زوجها..
وذهبوا أيضا إلى سيده لديها ابنان كبيران أحدهما مريض وينام على الأرض بسبب حادث والأخر لا يعمل ومريض نفسى أيضا وبيتهما بالإيجار وليس لهم سرير ينامون عليه...فأعطاهم الشباب ثلاثة أسره ينامون عليها ودعت لهم الأم كثيرا 
وبين كل حالة وأخرى وأحمد يتغير بداخله شئ ويرى نعمة الله عليه ..الذى رزقه بيت متكامل من كل الأجهزة.. ورزقه زوجة.. وصحة وعملا ومالا.. ولم يكن يشعر بكل هذه النعم قبل هذا اليوم مما رآه من حال هؤلاء الناس..
وظلوا يوزعون المساعدات حتى انتهوا قبل صلاة العصر وذهبوا جميعا لأداء الصلاه وتجمعوا فى الأتوبيس استعدادا للرحيل..وتحرك الأتوبيس وأخرج المتطوعين الطعام والشراب وبدأوا يتحدثون عن سعادتهم مما فعلوه وأنجزوه فى هذا اليوم وأحمد يدور بعقله كل ما رآه هذا اليوم من حالات تعانى فعلا وتستحق المساعدة..وكيف أن الله اختاره دون غيره للمشاركة فى هذا العمل الخيرى وأن حبيبه تشارك منذ زمن طويل فى هذا العمل ولم تمل وتستمر بحماس كل مرة ولم يدرى عن هذا شئ..أحس فعلا بقيمة الصحبة الصالحة ..سواءا كانت زوجة أم أصحاب...
انتهى اليوم وعاد كل فرد إلى بيته سعيدا محتسبا أجره عند ربه بعد أن رسم البسمة على شفاه أناس حرموا منها لفترة طويلة..وعاد أحمد وحبيبه إلى البيت..
حبيبه: إيه رأيك فى القافلة النهارده؟؟ قولي بقى إحساسك إيه؟؟
أحمد:مش عارف؟؟ مشاعر مختلطة..حزين وفرحان فى نفس الوقت وكمان مستغرب وحيران..حاجات كتيرة كدا
حبيبه: طيب بالراحة بس ركز واوصفلى احساسك بالظبط
أحمد:زعلان إني كنت أعمى ومش شايف العالم ده وكنت حابس نفسي في عالم كله مصالح كله بيقول يلا نفسي وما كنتش شايف غير نفسي وبس وماشي على هوايا..وفرحان إني فقت قبل فوات الأوان وإن ربنا اختارني دونا عن غيري علشان أشارك في مساعدة الناس دي وأحس بالسعاده دي اللي مش قادر أوصفها..ومستغرب من كل الشباب والبنات دول بيتعبوا علشان ناس ما يعرفوهمش ومن غير مقابل..
حبيبه وقد بدى عليها علامات السعادة :ما تستغربش ...اللي بيعمل حاجة علشان ربنا وبس بيتفانى فيها وما بيهموش التعب لأنه عارف إنه هياخد أجرها من ربنا أضعاف...بس جميل إن أول قافلة ليك أثرت فيك كده...
ونظرت حبيبه إلى الساعة وأكملت:ياااه العشاء أذنت معلش أستأذنك بس هروح أصلي المغرب والعشاء جمع تأخير علشان كنا على سفر..وهاجي أحضر لك العشاء على طول
أحمد: لا ..براحتك أنا مش جعان دلوقتي ساعة كده ولاحاجة
حبيبه: خلاص ..
وذهبت حبيبه لأداء الصلاة وتبعها أحمد لأداء الصلاه هو أيضا بدون علم حبيبه..لا يريد أن تنظر له نظرة استصغار كما يظن ..لأنه ربما لايكمل في هذا الطريق فيسقط من نظرها...ففضل أن يصلى دون علمها حتى يثبت أولا ثم يعلمها...
أنهى أحمد صلاته وأخذ جهاز اللاب توب الخاص به وجلس فى الصالة يتصفح النت..أما حبيبه فقد صلت الفرائض والسنن والشفع والوتر ثم غيرت ملابسها وارتدت عبائة لطيفة  ووضعت قليلا من الزينة وفردت شعرها ووضعت شيئا من العطر وخرجت إلى الصالة وفتحت التلفاز وجلست أمامه واشتم أحمد الرائحة العطرة الصادرة منها فنظر إليها وانبهر بجمالها برغم بساطتها فى لبسها وظل ينظر إليها لدقيقة كاملة ثم انتبه لنفسه ونظر فى جهازه وابتسم وقال فى نفسه: هي كانت مخبية الجمال ده كله فين ؟؟ ولا أنا اللي كنت أعمى  ولا إيه؟
دخل أحمد على الفيس وحكى مشاعره التى أحسها من قافلة اليوم حتى تفاعل معه عدد كبير من أصدقائه يريدون المشاركة والتبرع لهذه القوافل فنظر أحمد إلى حبيبه وسألها:حبيبه ..فيه ناس صحابي عاوزين يتبرعوا للجمعية الخيرية وفيه ناس عاوزة تشترك فى القوافل دي ...يكلموا مين علشان يوصلوا؟
حبيبه بابتسامة جميلة وبحماس :اللـــــــه ..بجد!!! ماشاء الله..بص ده رقم التليفون بتاع الجمعية (وأعطته إياه وأحضرت جهازها وأضافته على جروب الجمعية ودعى أصدقائه)
أحمد:كده جميل أوى..أى قافلة هتطلع بعد كده هنشوف الأيفنت بتاعها ونروح كلنا
حبيبه: بإذن الله ..لو أعرف إنك هتجيب كل الناس دى علشان يشاركوا معانا كنت أخدتك القوافل من زمان ...
أحمد:خير ..كل شئ بأوانه..
حبيبه :أنا جعت.. انت ماجعتش ولا إيه؟
احمد:جعت بس خفت  أقولك واتعبك وأنا عارف إن اليوم كان مرهق أوى وكنت هقوم آكل أى حاجة
حبيبه: لا لالا مافيش تعب ولا حاجة كل حاجة جاهزة ع التسخين هقوم أحضره حالا
وقامت حبيبه ودخلت المطبخ وفكر أحمد قليلا: هى تعبت كتير النهارده الصراحة..كل مرة كانت بتيجى من قافلة بتحضر الأكل بالرغم من تعبها وأنا ولا كنت حاسس بحاجة..أما أخلى عندى شوية دم وأقوم أساعدها..
وقام أحمد ودخل المطبخ على استحياء فهذه أول مرة يساعدها فى شئ
أحمد:احم احم..ممكن أساعدك؟
التفتت حبيبه إليه وبابتسامة عذبة قالت: شكرا يا أحمد دى حاجة بسيطة مش هاعمل حاجة كل حاجة جاهزة
أحمد: مش مشكلة هساعدك فى أى حاجة انتى تعبتى كتير النهارده..هاعمل السلطة أما تخلصى
حبيبه بابتسامة تنبض بالسعاده:خلاص ماشى
جلس أحمد على طاولة المطبخ ..ومن وقت لآخر ينظر لحبيبه دون أن تشعر :أنا ازاى كنت أعمى كده وما شفتش كل الطيبة دى..أنا فعلا كان فى إيدى نعمة وما حستش بيها إلا متأخر أوى ...نظرت إليه حبيبه فخجل وأخفض بصره بسرعة ونظر إلى الطبق..فابتسمت وقالت: ماشاء الله خلصت بسرعة أهو..ما كنتش أعرف إنك شاطر كده فى المطبخ ده انت بتعمل سلطة أحسن مني..
أحمد :هههه مش أوى كده دي حاجة بسيطة
حبيبه بخفة ظل :أنا كده هخليك تعملها كل يوم..بس يلا..هههههه..
أحمد:ولا يهمك وأنا موافق
تمزح حبيبه وتقول: انت اللى جبتوا لنفسك..يلا الأكل جهز أهو
ووضعا سويا الأطباق على طاولة السفرة وتناولا العشاء معا وبداخل حبيبه سعاده غامرة لا تدرى ما سببها ..ربما مبشرات لتغير أحمد للأفضل من القافلة ومساعدته لها ولطفه فى التعامل معها ....فاستبشرت خيرا وازداد الأمل بداخلها ودعت ربها أن يكون ماتشعر به حقيقى...أما أحمد فقد شعر بخليط من المشاعر ...سعاده مع خجل مع خوف وحزن ولكن طغى على ذلك كله شعوره بالسعاده أحس فعلا بمتعة العطاء بلا مقابل وخاصة لأقرب الناس إليه..
أنهيا طعامهما وساعد أحمد حبيبه فى رفع الطعام..ورتبت حبيبه المطبخ وجلس أحمد على اللاب الخاص به..وبعد انتهاء حبيبه من المطبخ جلست على كرسى قريب من أحمد تقرأ القرآن بصوت منخفض حتى لا تزعجه..فانتبه أحمد لصوتها الجميل وهى تقرأ بترتيل وتجويد وصوت خاشع ..فأخذ ينظر إلى جهازه ولكن سمعه وعقله معها..
انتهت حبيبه من القراءة وشعرت بالإرهاق وقالت:أحمد أنا هدخل انام علشان عندى شغل بدرى هتعوز حاجة؟
أحمد: لا شكرا أنا هخلص اللى فى إيدى بسرعة وهقوم أنام أنا كمان
حبيبه: خلاص ..تصبح على خير
أحمد:وانتى من أهله..
أغلق أحمد جهازه وجلس يفكر فى كل ما حدث اليوم..يوم شيق بالرغم من التعب والإرهاق إلا أنه كان ممتعا..تذكر الحالات التى رآها والفقر الشديد الذى يعانون منه وبالرغم من ذلك تجدهم صابرين شاكرين راضين بالقليل.. وتذكر طيبة حبيبه وعطاءها وبذلها ما فى وسعها فى القافلة وفى بيتها بالرغم من تعبها..أحس بأنه صغييير جدا بجوار هؤلاء أين كان عقله وكيف كانت اهتماماته تافهة وأنانية..فندم على كل ما كان ودعا ربه أن يبصره بالصواب ويعينه عليه..ثم ذهب إلى النوم..واستيقظ قبل الفجر دون أن تشعر حبيبه وصلى ركعتين تهجد وصلى الفجر ونام..
استيقظ أحمد مبكرا على غير عادته قبل حبيبه ودخل المطبخ وعزم على تحضير الإفطار ولم يوقظ حبيبه حتى ترتاح قليلا..
أنهى الإفطار وذهب لإيقاظها..دق الباب ونادى: حبيبه ..حبيبه .قومى يلا هتتأخرى على الشغل
انتبهت حبيبه ونظرت إلى الساعة وقالت لنفسها: ياخبر ازاى راحت عليا نومه كده؟ (وبصوت عالي): أيوه يا أحمد خلاص صحيت
فقامت وخرجت مسرعة إلى الحمام ..ثم غسلت وجهها ودخلت المطبخ فوجدت أحمد ينقل الإفطار على السفرة 
حبيبه: إيه ده؟انت بتعمل إيه يا أحمد..معلش راحة عليا نومة أقعد انت وأنا هعمل كل حاجة
أحمد: أنا خلاص خلصت يلا تعالى علشان تفطرى..أنا صحيت بدرى وما رضيتش أصحيكى وقلت أعمل الفطار مرة من نفسى علشان نشوف مين اللى بيعمل أحسن 
ابتسمت حبيبه وقالت: أكيد انت طبعا من قبل ما أدوق..
أحمد:أكيد يعنى ههههه..يلا علشان ما تتأخريش ع الشغل
حبيبه: حاضر...وجلست وتناولت افطارها وقلبها ينتفض من مكانه من فرط السعاده  وأحمد كذلك
أنهيا طعامهما وقالت حبيبه: استووووب عليا بقى الباقى كفاية عليك الفطار ..روح غير هدومك علشان ما تتأخرش على الشغل وأنا هشيل الأطباق وهغسل المواعين
أحمد:لا ..لازم أكمل للآخر علشان أحلف إنى عملت الفطار من أوله لآخره
حبيبه: بالله عليك يا أحمد انت كده هتتأخر روح انت بس وأنا هخلص بسرعة مش هياخدوا منى حاجة
أحمد: خلاص ياستى ما دمتى مصرة..بس المرة الجاية هخلصه من أوله لآخره
حبيبه: ماشى بس يبقى فى يوم أجازة
أحمد: خلاص..ودخل غرفته لتبديل ملابسه ووجد الورقة التى كانت قد وضعتها حبيبه ما زالت على دولابه فنظر إليها وابتسم وخرج..
أحمد: حبيبه أنا ماشى هتعوزي حاجة ؟
حبيبه: شكرا يا أحمد
وخرج أحمد وأغلق الباب..أما حبيبه فقد توضأت وارتدت ملا بسها وصلت الضحى وخرجت إلى عملها..
وصل أحمد الشركة والسعادة تبدوا على ملامحه يريد أن يسلم على كل الناس ويعانقهم ..فدخل الشركة وسلم بابتسامة واسعة على كل من قابله 
أحمد:السلام عليكم ازيك يا كيمو عامل إيه؟
كريم: الحمد لله ..شكلك مبسوط النهارده ربنا يسعدك ياسيدى..
أحمد:إيه هو حرام إنى انبسط شوية ..ياعم فك ما حدش واخد منها حاجة
كريم: ههههههه عندك حق
وتركه أحمد ودخل مكتبه وبدأ فى عمله وبعد قليل طرق بابه سكرتير المدير
السكرتير:باشمهندس أحمد..المدير عاوزك
أحمد: خلاص ماشى..قوله خمس دقايق بخلص حاجة فى إيدى وجاى
السكرتير: هبلغه بس ما تتأخرش ...وتركه وعاد إلى المدير..وطرق الباب ودخل
السكرتير: الباشمهندس أحمد بيقول لحضرتك خمس دقايق فى إديه شغل هيخلصه وجاى
المدير : خلاص. اتفضل انت
السكرتير: بعد إذن حضرتك
وخرج السكرتير وترك المدير وحده..ففتح درج مكتبه الخاص وأخرج صورة لفتاة شابة تبتسم ابتسامة رائعة كأنما تبتسم له ...فنظر إليها طويلا وعاد بشريط حياته إلى الخلف قبل سنتين ونصف..
فلاش باك.....
لمياء: يابا والله محمد شخص طيب ومتدين وهيصوني ..هو لازم يكون غني علشان توافق عليه؟
الأب:لمياء ما تجادلينيش كتير..ده مش من مستواكي يابنتي انتي بنت كمال المصري عارفه يعني إيه ؟ يعني باباكي يمتلك أكبر شركة لهندسة الديكور..ازاي توافقي على شخص ما حلتوش غير مرتبه
لمياء: يابابا محمد مهندس ومحترم والمستقبل أدامه وعنده شقة وفي إيديه وظيفة هنحتاج إيه أكتر من كده
الأب:أنا قلت مش موافق يعني مش موافق
الأم:بالراحة شوية على البنت يا كمال انت قعدت معاه وقلت بنفسك إنه محترم ومستقبله  كويس اديله فرصة
الأب: أنا قلت كده فعلا بس لما سألت عليه ولقيت إن مستواه الإجتماعى مش من مستوانا غيرت رأيي
الأم: ما انت ممكن تشغله عندك فى الشركة وتساعده لحد ما يبقى من مستوانا
الأب: أشغله كمان؟؟ هو داخل على طمع من أولها؟ أنا مستحيل أوافق أبدا على الولد ده
لمياء: يابابا والله محمد مش داخل على طمع ولا حاجة ده هو محترم وقنوع جدا ومش بيبص للي فى إيد غيره
الأب: أنا قلت مش موافق يعني مش موافق ..ولو كسرتي كلامي وروحتي اتجوزتيه مش حاضرلك فرح..ولا انتي بنتي ولا أعرفك...
بكت لمياء كثيرا واستشارت عمها الذى أثنى على محمد جدا جدا ووافق عليه..فقررا أن يتم زواجهما بالرغم من اعتراض والدها وكان عمها هو وليها فى العقد..
وتم الزواج وبدأت المقاطعة من الأب لابنته وزوجها لا يكلمها وإذا أتت لزيارته خرج من البيت أو دخل مكتبه وأغلق على نفسه وفى كل مرة تعتذر الأم لابنتها وزوجها بانشغال والدها..حتى إن محمد حاول مرارا التقرب منه لوصل هذه الرحم التى قطعها الأب والإتصال عليه هاتفيا ولكنه لايرد عليه..حتى أتاه خبر حمل ابنته..فحزن لهذا الخبر لأنه كان عنده أمل أن يصدق ظنه فيه وتنفصل ابنته عنه..ولكن ظنه كان خاطئا فكان نعم الزوج لزوجته وفتح الله عليه فى عمله واشترى شقة أوسع وسيارة...وأبى الأب بالرغم من كل هذا أن يتواصل معهم ثانية يأبى كبريائه أن يقول أنه كان مخطئا..
وضعت لمياء بنتا جميلة أسموها ندى..سعدت أم لمياء كثيرا بحفيدتها وكانت تذهب إلى ابنتها كثيرا لمعاونتها فى تربية ابنتها وكانت تأخذ ندى معها البيت كثيرا ..وكثيرا ما حاولت الأم أن تجعل قلب كمال يحن عندما يرى حفيدته ولكنه كان يتهرب ولم يحملها قط... بلغت ندى عامها الأول وبدأت فى المشى وتزداد الأم تعلقا بها وتحاول أن تقرب كمال من حفيدته قدر استطاعتها...
أرض الواقع.....
لم ينتبه المدير لدخول أحمد بعد أن طرق الباب حتى قال: احم ..حضرتك كنت عاوزنى؟
انتبه المدير وبسرعة أدخل الصورة فى الدرج وقال: أيوة كنت عاوزك اتفضل اقعد يا باشمهندس
وجلس أحمد واستجمع المدير عقله وتحدث: دلوقتى بعد ما سامى سافر الشغل هيبقى عليك انت بس فهتقدر تسد ولا أجيب حد يساعدك
أحمد: لايافندم أنا عارف تفاصيل الشغل كله ومش هحتاج حد بإذن الله هخلصه كله فى الميعاد
المدير : ياريت تكون عند كلمتك لأنك عارف إنى مش بتهاون مع حد فى الشغل ..أنا بقدرك آه وباعتبرك زى ابنى بس الشغل شغل.
أحمد: وأنا هكون عند حسن ظنك يافندم ومش هقصر فى شغلى ولو احتجت حد يساعدنى هطلب من حضرتك
المدير: براحتك..بس خد بالك لازم تخلص مناقصة شركة البركة على آخر الأسبوع ده والباقى معاك لآخر الشهر
أحمد: شركة البركة يافندم شغلها خلص الحمد لله باقى حاجات بسيطة والباقى أدامه وقت طويل الحمد لله
المدير:خلاص هعتمد عليك بعد ربنا..تقدر تتفضل يا باشمهندس
أحمد: بعد إذنك يافندم...وخرج أحمد وعاد إلى مكتبه لإتمام عمله..
أنهى عمله وعاد إلى بيته وفتح الباب ووجد حبيبه تجلس على كرسى فى الصالة تقرأ كتاب..فدخل وقال: سلام عليكم
حبيبه تركت الكتاب من يدها وقالت: وعليكم السلام ورحمة الله..الحمد لله على سلامتك
أحمد:الله يسلمك
حبيبه : أدخل غير هدومك وأنا ثوانى وهسخن الأكل....
ودخلت حبيبه المطبخ..أما أحمد فقد جلس مكانها فى الصالة ونظر إلى عنوان الكتاب"استمتع بحياتك" للشيخ محمد بن عبد الرحمن العريفى..وأمسكه وجلس يتصفحه ويقلب صفحاته حتى أعجبه وجلس يقرأ فيه..
خرجت حبيبه من المطبخ ومعها الأكل فوجدت أحمد ممسكا بالكتاب يقرأ فيه..فتعجبت وسعدت فى نفس الوقت ..وضعت الطعام وسألته:عجبك؟
 أحمد:ها ..أيوه كتاب جميل أوى ..مين الشيخ ده؟
حبيبه: ده شيخ سعودى وأستاذ جامعى بيدرس العقيده..وليه برامج فى التليفزيون وأسلوبه رااائع ...لما شفت الكتاب ده مع صاحبتى جبتلى نسخة منه بس فعلا الكتاب ده راااائع  لما قرأته عجبنى جدا
أحمد: فعلا أسلوبه جميل والأجمل إنه بيحكى مواقف حصلتله شخصيا ممكن نتعلم منها
حبيبه بابتسامة لطيفه: ياه لحقت عرفت موضوع الكتاب من الصفحتين اللى قرأتهم؟
أحمد: هههه أصل عنوانه شدنى فقريت فيه وفهمت بيتكلم عن إيه..ممكن أخده أقرأه لما تخلصيه؟
حبيبه بسعادة بالغة: ممكن تاخده دلوقتى عادى أنا قرأته قبل كده بس حبيت أسترجع معلوماته بس
أحمد: خلاص هاخده أقرأه ولما أخلصه تقرئيه انتى 
حبيبه:ماشى..أه كنت هنسى ..عمى إبراهيم اتصل وعزمنا على العشاء بكره بعد المغرب لأن ليلى نجحت فى الثانوية وجابت مجموع عالي 
أحمد بأسف: ياااه ..ازاى كنت ناسي حاجة زي كده...يارب يسامحني بقى إني مسألتش على نتيجة ليلى..يوه شكله هيزعل مني جامد..أعمل إيه دلوقتى؟
حبيبه: ولا يهمك اهدى بس..قوم اتصل بيه دلوقتى وباركله واعتذرله إنك كنت مشغول وهو هيقدر 
أحمد: فكرة كويسة..
وقام أحمد واتصل على عمه من الهاتف الأرضى واعتذر عن نسيانه لهذا الموضوع ووعده بأنه سيأتى هو وحبيبه قبل الجميع فى الغذ بإذن الله..وأنهى المكالمة
احمد بارتياح: الحمد لله سامحنى بس وعدته اننا هنروح بكرة قبل الناس كلها
حبيبه: خلاص أنا بعد ما آجى من الشغل هروح على هناك على طول علشان أعمل معاهم الأكل وانت حصلني على هناك
أحمد: خلاص ماشى..إيه مش هناكل ولا إيه؟
حبيبه: هههههه نسيت... الأكل جاهز أهو غير هدومك بس الأول علشان ما تتبهدلش 
وقام أحمد وغير ملا بسه وتناول الغداء مع حبيبه ونام قليلا..قامت حبيبه ترتب المطبخ وأعدت العشاء وذهبت لإيقاظ أحمد فى السابعة ولكنها وجدته مستيقظا فى غرفته ..فنادته: أحمد انت صاحى؟
أحمد : أيوه
حبيبه: كنت بصحيك بس علشان تخلص الشغل اللى وراك
أحمد: خلاص صحيت وبعمله دلوقتى..
وذهبت حبيبه لتصلى العشاء وصلى أحمد أيضا فى غرفته دون أن تشعر به حبيبه..وجلس يقرأ فى الكتاب الذى أخذه من حبيبه وبعد ساعة نادته حبيبه لتناول العشاء فخرج وجلس معها على الطاولة وتناولا عشائهما.. وفى أثنائه سألته: عجبك الكتاب؟
أحمد: أيوه رااائع قرأت ييجى 30 صفحة منه بس عجبنى جداااا وناوى أكمله للآخر
حبيبه بابتسامة: جميل ..ما كنتش أعرف إنك بتحب القراءة زيي كده
أحمد: ماليش فيها قد كده بس لما بيعجبنى كتاب بقرأه
حبيبه: خلاص لما تخلصة هجيب لك كام كتاب كده تشوف اللى هيعجبك فيهم واقرأه
أحمد: خلاص..موافق
وأكملا طعامهما ..وانتهت الليلة سعيده على حبيبه لأنها وجدت شيئ مشتركا بينها وبين أحمد..
وأتى الصباح يشرق بنوره على الآفاق يرسل البهجة والسعاده على الدنيا..ذهبا كل منهما إلى عمله.. وحينما انتهت حبيبه من عملها ذهبت إلى بيت ابراهيم عم أحمد..وأخذت معها عبائة منزلية  وبدأت تصنع معهم الطعام حتى أنهوه وجاء أحمد فى الرابعة وجلس مع عمه يهنؤه ويستقبل الناس..دعا إبراهيم عبد الرحمن صديق عمره (والد حبيبه) ومعه خالد وأمه وحنان وزوجها ...
سعدت حبيبه جدااا عندما عرفت أنهم مدعوين واستقبلتهم بحفاوة وجلست تطمئن على حالهم 
حبيبه: وحشانى ياماما كتييير انتى وبابا أخباركم إيه؟
الأم: الحمد لله ياحبيبتى احنا بخير طمنينى انتى عليكى؟
حبيبه: الحمد لله ياماما احنا بخير..أخبار بابا إيه بياخد علاج الضغط فى ميعاده ولا بينسى؟
الأم:بياخده بس أحيانا بينساه..من أسبوع  نسى ياخد العلاج وراح الشغل لقى مشاكل اتعصب والضغط علي عليه وتعب أوى وما ارتاحش إلا لما روحنا بيه للدكتور واداله علاج قوى ينزل الضغط على طول
حبيبه بقلق: ياخبر ..وهو عامل إيه دلوقتى ؟وخالد كان فين دا أنا موصياه على علاج بابا مخصوص ؟
الأم:هو الحمد لله بقى بخير دلوقتى ..ما تقلقيش..خالد كان يوميها عنده امتحان ومشى قبل ما باباه يصحى هو مالوش ذنب كلمى انتى باباكى أنا عارفة إنه بيسمع كلامك 
حبيبه:خلاص أنا هكلمه..
واطمأنت على أختها حنان وابنتها وأحوالهم ..وجلست مع ليلى وسألتها: ها ناويه تدخلي كلية إيه بقى؟
ليلى: صيدلة بإذن الله ..بس قولي يارب
حبيبه: ربنا ييسرلك أمرك وينولك اللي فى بالك
ليلى:يااارب..هبقى أكلمك لما الحضور يبدأ علشان أسألك على نظام الكلية وكده يعني؟
حبيبه: اتصلي في أي وقت ياحبيبتي.بس بعد الساعة 3 علشان أكون فى البيت
ليلى:ربنا يخليكي ليا يااارب
حبيبه: رينا يسعدك ياقمر..
وقدموا العشاء للجميع..وكانوا سعداء..وخدمت حبيبه المدعوين كأنها صاحبة البيت..ودعوا لها كثيرا..
نادى إبراهيم على أحمد ليحدثه على انفراد بعد انتهاء العشاء فى غرفة منفرده
الحلقة الثامنة:
إبراهيم:أخبارك إيه مع مرتك يا أحمد؟ مراتك باين عليها مبسوطة المره دى عن المره اللى فاتت..
هم أحمد بالتحدث إلا أن عمه أوقفه وأكمل : مش عاوز تفسير بس خلى بالك من مراتك لو لفيت الدنيا مش هتلاقي زيها أنا لو عارف إنها مش هتنفعلك ما كنتش قلتلك عليها..بس انت اعرفها كويس وانت هتكسبها..مراتك طيبة جدا فحافظ عليها..واوعى تخسرها..فاهمنى يا أحمد؟
أحمد: فهمت ياعمى
وخرج أحمد من الغرفة يفكر فى كلام عمه ..فسمع حبيبه تناديه من خلف الستارة
حبيبه: أحمد..أحمد
فانتبه لها وتوجه ناحيتها: أيوه كنتى عاوزه حاجة؟
حبيبه: ممكن تنادى بابا وخالد علشان أسلم عليهم؟
أحمد: حاضر..استنى دقيقة كده وهناديهم
وذهب أحمد وأحضرهم ووقف معهم ..وعانقت حبيبه والدها وأخاها وقالت لوالدها: ينفع كده يابابا تقلقنى عليك؟
الأب: هى مامتك قالتلك؟
حبيبه: كنت عاوزها ما تقوليش كمان..ينفع كده يعني مش تخلي بالك من صحتك يابابا وتاخد علاجك فى ميعاده
الأب: نسيت اليوم ده بس
حبيبه: قلتلك يابابا اعمل رسالة تذكير
الأب: هو أنا كبرت للدرجة دى علشان أفكر نفسى برسالة تذكير
حبيبه:ههههه انت لسه شباب ياحاج بس لازم تعمل حسابك ..بنتك نفسها لسه صغيره أهي وبتعمل رسالة تذكير
الأب: خلاص مش هزعلك وهعملها
وهنا خرجت ليلى من الغرفة تنادى على حبيبه فرآها خالد وغض بصره سريعا وكذلك ليلى عندما وجدتها مع أهلها  ورجعت بسرعة إلى الغرفة وقالت: لما تخلصى ياحبيبه عاوزاكى
حبيبه: ماشى ياحبيبتى..
وتوجهت لخالد: وانت بقى يا باشمهندس خالد خد بالك من باباك واتأكد إنه أخد العلاج
خالد: والله أنا كل يوم باسأله بس اليوم ده كان عندى امتحان ونزلت قبل ما يصحى وحصل اللى حصل
حبيبه: حصل خير ..الحمد لله إنه قام بالسلامة  
وفجأه ظهر رجل يسأل:لو سمحت هو الحمام منين عاوز أغسل إيدى؟
رجعت حبيبه بسرعة للخلف بالرغم من أنها بكامل حجابها ولكنها خجلت..فرد عليه أحمد:اتفضل هو على يمينك على طول..
وذهب الرجل وخرجت حبيبه وقالت :الحمد لله مشي..قولي ياخالد نتيجتك هتظهر امتى؟
خالد: ياااه شكل الزهايمر اشتغل معاكى جامد هو أنا مش قلتلك من أسبوع اننا نجحت وباركتيلى
حبيبه: يوووه نسيت ..أيوه صح معلش هههههه 
وهنا ظهر رجل آخر يسأل على الحمام واختبأت حبيبه مره أخرى خلف الستارة وجاوب عليه خالد هذه المره وذهب
حبيبه: شكل الرجالة خلصوا الأكل هدخل أنا بقى علشان نشيل الأكل بعد إذنكم..وخد بالك من صحتك يابابا
الأب:حاضر ياحبيبتى..ادخلى يلا..
ودخلت حبيبه..وقال الأب لخالد: استنانى ياخالد جوه شوية عاوز زوج أختك فى كلمتين
خالد: ماشى يابابا بس اوعى تنسانى جوه ..ها..أنا داخل
الأب: ماشى..ادخل وبطل لماضة
ودخل خالد وتوجه الأب لأحمد وقال له: خد بالك من حبيبه يا أحمد هي مبسوطة المرة دي ماشاء الله ..المرة اللى فاتت ما كانتش عاجبانى بس ما رضيتش أسأل لأنى عارف إنى مهما ضغطت عليها مش هتقول حاجة تربية والدتها وأنا عارفها..حبيبه يا أحمد طيبه جدا ..مش علشان بنتى بس أنا عارفها كويس..طيبة جدا ومخلصة جدا ولما بتثق في حد أوي وبتحبه أوي بتخلصله جدااا ولو الشخص ده خذل ثقتها قلبها بينكسر ومش بتثق فيه بسهولة تاني ..فخد بالك .لو لفيت الدنيا مش هتلاقي زيها بس لو عرفت تكسبها ..ماشي ياحبيبي
ابتسم أحمد وقال : ماشي ياعمي
وأخذه عبد الرحمن وعادوا إلى الغرفة ليجلسوا مع الرجال..وانتهى الجميع من الطعام وغادر الرجال ماعدا أهل حبيبه وغادر النساء أيضا وقد استمتعوا كثيرا بهذه الليلة وشكروا حبيبه وليلى ودعوا لحبيبه بالذرية الصالحة وليلى بالتوفيق..
ودخل والد حبيبه ليسلم عليها هو وخالد ويأخذوا النساء ويغادروا..
عبد الرحمن: هنمشى بقى يا إبراهيم ..وألف ألف مبروووك لبنتك وعقبال ما نباركلها ع العريس بإذن الله
إبراهيم: ربنا يبارك فيك وعقبال ما تفرح بخالد كده
عبد الرحمن: الله يخليك..نادي على أم خالد يلا علشان ما نتأخرش
ونادت أم ليلى لتخرجهم فخرجوا ومعهم حبيبه...
حبيبه: هتوحشونى أوى ماتخليكم معانا شوية
عبد الرحمن: معلش بقى ياحبيبتي الوقت اتأخر وعندى شغل الصبح أكيد هنتقابل تاني ولا مش ناوية تيجي تزورينا قريب؟
حبيبه: لا طبعا هنيجي..ربنا ييسر
عبد الرحمن:يلا يا أم خالد علشان مانتأخرش
الأم وهى تعانق ابنتها: خلاص هنمشى بقى ياحبيبه المرة الجاية عندنا 
حبيبه: بإذن الله يا أمي
الأم:ربنا يسعدك ياحبيبتي ويرزقك الذرية الصالحة
ضاعت البسمة من على وجه حبيبه عند سماعها الدعوة ثم استعادتها بسرعة لألا تقلقهم:يااارب
وسمعها أحمد من الخارج وارتسمت على وجهه علامة لحزن ولكنه تماسك حتى لا يلاحظ أحد..وذهبت أسرة حبيبه إلى المنزل.. وغيرت حبيبه ملابسها وارتدت ملابس الخروج وقبل خروجها استأذن إبراهيم للحديث معها فطلب من زوجته البقاء..وفى هذا الوقت كان أحمد يودع المدعوين..وجلس إبراهيم مع حبيبه فى وجود زوجته..
إبراهيم:بصى يابنتي افهميني كويس ..أحمد طيب أوي هو ممكن تلاقيه أحيانا جاف شوية بس يمكن علشان لسه متأثر بموت أبوه وأمه ..حاسس إنه فقد الحنان مع إنى ومرات عمك حاولنا نعوضه عن الحنان ده بشتى الطرق..بس واضح إنه لسه حاسس إنه مكسور...علشان تكسبيه ويظهر معدنه فعلا عاوز منك شوية اهتمام وحب وحنان زي والدته بالظبط هتقدرى تجذبيه ناحيتك وهيكون زي الخاتم في إيديكي..سامعاني بابنتي ؟
وهنا دخل أحمد قبل أن ترد حبيبه وتقول: سامعاك ياعمي وفهمتك خلاص ..أحمد ده زوجي وهحوطه فى عنيا..
ورفعت بصرها فوجدت أحمد أمامها فابتسمت وأخفضت بصرها..وهنا وقف أحمد مذهولا مما سمع ولكنه تمالك نفسه وقال: مش يلا بينا بقى؟
أم ليلى: ما تخليكم معانا شوية وممكن تباتوا معانا كمان ...فيه مكان ليكم
أحمد:معلش يا مرات عمي بس لازم نروح علشان عندنا شغل بكره
أم ليلى :براحتك يابني ..وعانقت حبيبه وقالت لها: متشكرة جداا جداا يابنتي ع اللي عملتيه معانا النهارده بجد كل الستات كانوا بيدعولك..ربنا يسعدك يابنتي ويوفقك ويرزقكم الذرية الصالحة
حبيبه بأسف:يااارب .ربنا يخليكي لينا .. بس مالوش لازمه الكلام ده مش أنا زي ليلى ولا إيه؟
أم ليلى:طبعا ياحبيبتي 
ليلى وهى تعانق حبيبه : هتوحشيني يا حبيبه أوي ادعيلى كتير ربنا ييسر لي أمري وأدخل الكلية اللي أنا عاوزاها
حبيبه: يااارب يحقق لك اللي بتتمنيه ياحبيبتي وفي أي وقت احتاجتي حاجة كلميني على طول
ليلى: بإذن الله ياحبيبتي..
وخرج أحمد مع حبيبه وودعا عمه وأهله وركبا سيارتهما وذهبا إلى المنزل....
وعائلة حبيبه فى الطريق خالد يفكر:هي مين دي اللي كانت بتنادي على حبيبه؟ كانت لابسه لبس البيت..ممكن تكون ليلى لأن هي وحبيبه اللي كانوا شغالين فى البيت..وانت شاغل نفسك بيها ليه؟؟؟ مش شاغل نفسي ولا حاجة بس عجبني احترامها لما شافتنا دخلت على طول وحطت وشها في الأرض..وانت عاوز منها إيه؟؟ انت لسه  داخل سنة رابعة وهي لسه داخله الكلية.. وحتى لو حبيبت تتقدم مش قبل أربع سنين على الأقل...يااااااارب ساعدني ولا تعلق قلبي بما ليس لي..هنسى الموضوع ده دلوقتي وآخد بالي من مستقبلي وربنا يدبر اللى فيه الخير..لو كانت من نصيبي ماحدش هياخدها مني...
ووصل أحمد وحبيبه المنزل... ودخلا..  وأبدلا ملابسهما وقالت حبيبه: هدخل أنام بقى يا أحمد هتعوز حاجة؟
أحمد: كنت عاوز أسالك سؤال ممكن؟
حبيبه:اتفضل..(وجلسا)
أحمد:لما كنتي واقفة معانا أنا وباباكي وأخوكي وجاء الراجل اللي بيسأل ع الحمام استخبيتي وراء الستارة مع إنك كنتي لابسة حجابك كامل؟
حبيبه بابتسامة: اتكسفت يشوفني بلبس البيت فاتداريت وحطيت وشي فى الأرض
أحمد: بس ده كان راجل كبير في السن؟
حبيبه: عارفة وهو صاحب بابا كمان بس حيائي منعني وغضيت بصري
أحمد: وخالد كمان لما شاف ليلى بنت عمي حط وشه فى الأرض..حياء برده؟
حبيبه: ده بقى غض البصر اللى ربنا أمرنا بيه فى قوله تعالى"قل للمؤمنين يغضوا من أبصارهم ويحفظوا فروجهم ذلك أزكى لهم إن الله خبير بما يصنعون.وقل للمؤمنات يغضضن من أبصارهن ويحفظن فروجهن ولا يبدين زينتهن إلا ما ظهر منها"..علشان كده هو غض بصره وأنا كمان..الحمد لله أنا وخالد وحنان حافظين القرآن وبابا ربانا على إننا نطبق اللى حافظينه..
أحمد:اممم فهمت  طيب وليه مش بتسلمي على عمى؟
حبيبه: علشان فيه حديث: قال رسول الله صلى الله عليه وسلم : " لئن يطعن في رأس أحدكم بمخيط من حديد خير له من أن يمس امرأة لا تحل له " .
علشان كده أنا مش بسلم على رجالة خالص ماعدا محارمى ...وخالد كمان
أحمد متعجبا: محارمك!! زى مين؟
حبيبه:انت وبابا وأخويا وعمى وخالى وجدى وابنى وابن ابنى وابن بنتى..وبالنسبة لخالد نفس المرتبة بس الحريم يعنى مراته ..أمه..أخته..عمته..خالته..جدته..بنته..بنت ابنه وبنت بنته..
أحمد: ياااه  ده أنا جاهل أوى ..أنا أول مرة اسمع الكلام ده
حبيبه: يمكن علشان مش بتحاول تعرف أمور دينك و مالاقيتش صحبه صالحة تعرفك الكلام ده
أحمد: عندك حق..شكرا على المعلومة
حبيبه مبتسمة : لا شكر على واجب
أحمد:خلاص ممكن تروحى تنامى انتى تعبتى كتير النهارده
حبيبه: أوك..تصبح على خير..وسارت قليلا ثم نظرت خلفها وانت مش هتنام؟
أحمد: هقعد شوية كده وهقوم أنام
حبيبه: أوك..ودخلت غرفتها ونامت..
أما أحمد فجلس يفكر فى كلامها وكلام عمه عنها وكلام والدها  وأنهم متفقون فى رأيهم عنها وحتى ليلى ووالدتها وكل المدعوين اليوم قد أحبوها..تعب من كثرة التفكير فذهب للنوم...
استيقظ أحمد باكرا وكذلك حبيبه وذهبا إلى عملهما..وفى الشركة دخل أحمد مبتسما يسلم على كل من قابله من الرجال حتى تفاجأ بساره أمامه تمد يدها لتسلم عليه..توقف يفكر فيما قالته حبيبه أمس عن مصافحة الرجال للنساء وتردد: أسلم ولا لأ؟؟  طيب أقولها إيه؟ مش بسلم على ستات؟ هتقولي من امتى ما انت كنت مسلم عليا امبارح إيه اللى جد؟ ياااربي أعمل إيه؟
ساره: إيه كل ده سرحان مش هتسلم عليا ولا إيه؟
أحمد بتردد:ها..معلش أصلي افتكرت حاجة...ومد يده إليها وسحبها بسرعة وجرى من أمامها على مكتبه..
ساره تتعجب: هو ماله ده؟..ثم ذهبت بلا مبالاه
أحمد فى مكتبه: ياااه الموضوع ده صعب أوى!! ازاي مش هسلم على ستات تاني؟!! الموضوع ده محرج أوي ...أنا مش همد إيدي بس لو واحده مدت إيديها أحرجها وأقولها مش بسلم؟ ازاي؟؟؟ ياااارب ساعدني..
وأكمل عمله حتى انتهى اليوم وعاد إلى بيته..
حبيبه فى بيتها تحضر الطعام وفجأه قالت لنفسها:يااه الجو حر ..يارب نفسي في أيس كريم أوي..بس ازاي؟ يلا خير أجيب بكره وأنا خارجه من الشغل..
وأثناء عودة أحمد من العمل أحس بالعطش فركن سيارته ودخل محل للعصائر واشترى عصير له ولحبيبه وأثناء انتظار البائع سمع آية قرآنيه من المزياع هزته .."وقال الرسول يارب إن قومي اتخذوا هذا القرآن مهجورا" فأحس كان سهما أصاب قلبه ولكنه أفاق على صوت البائع يعطيه العصير..وخرج من المحل ورأى أمامه أطفال يحملون أيس كريم فقال لنفسه:الجو حر أوي أروح أجيب أيس كريم؟ بس مش عارف حبيبه بتحبه ولا لأ؟ أنا جبت عصير كفاية ولا؟امم خلاص أروح اجيب ولو ماعجهاش تشرب العصير..
وذهب إلى المحل ..والعجيب أنه سمع نفس الآيه فى هذا المحل أيضا كأنما تقال له..فتعجب كثيرا..فاشترى وخرج إلى سيارته وركبها وظل يفكر فى هذه الآيه :لم سمعها مرتين فى يوم واحد؟؟
عاد إلى البيت..وفتح الباب وحينما دخل سمع صوت القرآن عاليا فى البيت وسمع نفس الآيه تقرأ ففزع هذه المره وكادت المشتروات تسقط من يده وهو يضعها على الطاولة فرأته حبيبه وقالت:خد بالك يا أحمد ...مالك؟ 
أحمد:الآيه دى اللى كان الشيخ بيقرأها دلوقتى ؟ دى تالت مرة أسمعها النهارده
حبيبه: آية إيه؟!!!
أحمد: فيها"يارب إن قومي اتخذوا هذا القرآن مهجورا"
حبيبه: تقصد .."وقال الرسول يارب إن قومي اتخذوا هذا القرآن مهجورا" ؟
أحمد: أيوة دي
حبيبه: دي رسالة من ربنا ليك..يمكن ربنا عاوز يقولك ما تكونش من الهاجرين للقرآن
أحمد متعجبا: ربنا باعت ليا أنا رسالة ؟
حبيبه:أيوة ومستغرب ليه..ربنا بيبعت رسايل لكل الناس العاصي قبل الطائع لأن ربنا بيحبهم خلق لهم الجنة ووراهم الطريق لدخولها ..ولو شافهم بعدوا عن الطريق شوية بيبعتلهم رسالة تنبههم إنهم يرجعوا لطريق الجنة تاني اللي هي وطنهم الأصلي اللي خرجوا منه للدنيا للإختبار..وراجعين لها تانى
أحمد متأثرا بكلامها:يعني ربنا بيناديلى وينبهنى ويقولى ارجع لطريقى طريق الجنة؟
حبيبه:بالظبط كده..
أحمد وقد بدا على وجهه علامات التعجب والحيرة والامل فى نفس الوقت وجلس يفكر فى كلامها وتركته حبيبه وعادت بعد دقائق  تسأله: هتتغدى يا احمد؟
احمد: ها بتقولى حاجة؟
حبيبه: أيوه..هتتغدى؟
أحمد:ماليش نفس دلوقتى..كنت هنسى فيه أيس كريم وعصير هنا حطيهم فى الثلاجة زمانهم سخنوا من الحر
حبيبه بسعادة بالغة أرعبت احمد: بجد...اللــــــــه انت سمعتنى وانا بادعى ربنا إنه يجيبلى أيس كريم ولا إيه؟
أحمد بخضة: دعيتى كده؟
حبيبه: أيوه من ساعة حسيت بالحر وقلت يارب نفسى فى أيس كريم ولاقيتك داخل بيه...الحمد لله الحمد لله يا ما انت كريم يااارب
أحمد لنفسه متعجبا: ياااه هو ربنا كريم أووووى كده؟ دعت بحاجة بسيطة فربنا خلانى جبتهالها من غير ما أعرف إنها عاوزاها...ياااااه أنا ازاى ماعرفتش ربنا من زمان؟
أخرجته حبيبه من تساؤلاته بقولها: شكرااا جزيلا يا أحمد...مش عارفه أقولك إيه ؟ ربنا يخليك ليا ...يلا بقى نتغدى سوا وبعدين ناكلهم ..
لم يرد أحمد أن يطفئ فرحتها فوافق وقام ليأكل معها ..وانتهوا من طعامهم وأكلوا سويا المثلجات وحبيبه كانت فى غاية السعادة وأحمد متعجبا من تصرفها البرئ الذى يشبه الأطفال وسعد أيضا أنه أدخل السرور على قلبها....
دخل أحمد غرفته بعد ذلك وأخذ المصحف فى يده وظل ينظر إليه طويلا وأخذ نفسا عميقا وفتحه..فوقعت عيناه على قوله تعالى " إِنَّ هَذَا الْقُرْآَنَ يَهْدِي لِلَّتِي هِيَ أَقْوَمُ وَيُبَشِّرُ الْمُؤْمِنِينَ الَّذِينَ يَعْمَلُونَ الصَّالِحَاتِ أَنَّ لَهُمْ أَجْرًا كَبِيرًا" سورة الإسراء
فأغلق المصحف بسرعة وقلبه يدق ويدق....
الحلقة التاسعة:
فأخذ نفسا عميقا وفتح مرة أخرى فوقعت عينه على قوله تعالى "   اللَّهُ نَزَّلَ أَحْسَنَ الْحَدِيثِ كِتَابًا مُتَشَابِهًا مَثَانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ ثُمَّ تَلِينُ جُلُودُهُمْ وَقُلُوبُهُمْ إِلَى ذِكْرِ اللَّهِ ذَلِكَ هُدَى اللَّهِ يَهْدِي بِهِ مَنْ يَشَاءُ وَمَنْ يُضْلِلِ اللَّهُ فَمَا لَهُ مِنْ هَادٍ  "  سورة الزمر
ففزع وأغلق المصحف مرة أخرى..وبدأ قلبه يدق أسرع من المرة السابقة..فأخذ نفسا عميقا واستجمع قواه وفتح المصحف مرة أخرى فوجد أمامه قوله تعالى:
"قُلْ يَا عِبَادِيَ الَّذِينَ أَسْرَفُوا عَلَى أَنفُسِهِمْ لا تَقْنَطُوا مِن رَّحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعًا إِنَّهُ هُوَ الْغَفُورُ الرَّحِيمُ.و أَنِيبُوا إِلَى رَبِّكُمْ وَأَسْلِمُوا لَهُ مِن قَبْلِ أَن يَأْتِيَكُمُ الْعَذَابُ ثُمَّ لا تُنصَرُونَ 0وَاتَّبِعُوا أَحْسَنَ مَا أُنزِلَ إِلَيْكُم مِّن رَّبِّكُم مِّن قَبْلِ أَن يَأْتِيَكُمُ الْعَذَابُ بَغْتَةً وَأَنتُمْ لا تَشْعُرُونَ" سورة الزمر
هنا لم يتمالك أحمد نفسه وانفجر فى البكاء والنحيب حتى علا صوته ..وحاول تمالك نفسه لكنه لم يستطع فأخذ يقول:يااارب سامحنى ...يااااااارب ساعدنى....والنحيب يزداد حتى سمعته حبيبه فاقتربت من الباب ووضعت أذنها تستمع هل يأتى الصوت من غرفته أم لا؟  فعلا سمعت صوته الباكى ولكنها لم تدخل وفضلت تركه منفردا مع الله فى هذه اللحظة..
فاستمر بالبكاء وهو يقول : ياااااارب سامحنى ياااارب ساعدنى قربنى منك ياااارب خذ بإيدى وما تسيبنيش وأنا أوعدك مش ههجر القرآن تانى....
وأذن المغرب فذهبت حبيبه للوضوء ولم تسمع صوتا من غرفة أحمد فاقتربت ببطء وهدوء فسمعته يقول: سمع الله لمن حمده...ربنا ولك الحمد حمدا كثيرا طيبا مباركا فيه...فذهلت وقالت: معقولة أحمد رجع يصلى؟؟ أنا مش مصدقة؟ أنا أكيد سمعت غلط ...أما اسمع تانى كده....فسمعته يكبر التكبيرات الإنتقالية بين حركات الصلاة..فبكت وقالت: أحمدك ياااارب..اللهم لك الحمد كله ولك الشكر كله وإليك يرجع الأمر كله..وخرت ساجدة باكية لله..ثم قامت تمسح دموعها وتحمد ربها وقررت ألا تخبره بمعرفتها أنه يصلى وتوضأت وصلت وحمدت الله كثيرا فى صلاتها ودعت أن يثبته الله...
ومرت الليلة ..ومر يومان وجاء يوم الخميس وميعاد تسليم صفقة شركة البركة ..أنهى أحمد الأوراق وطرق باب المدير ودخل وسلمه إياها..أحمد: اتفضل يافندم ورق شركة البركة خلص خلاص
المدير: جميل..خد الملف ده معاك بتاع شركة الزهراء وكمل بيناته من كريم وخلى المهندسة أسماء تسجله عندها وبعدين اشتغل فيه
أحمد وهو يأخذ الملف من على المكتب:تحت أمرك يافندم
المدير: ممكن تتفضل انت. 
وخرج أحمد وذهب إلى كريم فى مكتبه وقال: خد ياكريم املالى البيانات دى من عندك..ده ورق شركة الزهراء
كريم: ماشى بس هياخد منى وقت روح على مكتبك وأنا هابعتهولك
أحمد: لا مش هينفع ..لازم يروح عند البشمهندسة أسماء تسجله وأخده تانى..ابدأ انت بس فيه وأنا هستناك    
وفعلا انتظره أحمد حتى أكمله وذهب إلى مكتب أسماء وأتمه وعاد إلى مكتبه للعمل فيه..
أما المدير فقد اشتاق لابنته لمياء فأخرج صورتها من درجه الخاص وظل ينظر فيها وقرر الإتصال بها..فرفع سماعة الهاتف وطلب رقمها وسمع صوت الرنين وقلبه يدق بسرعة وتوتر وردت فعلا ولكن لسانه لم يستطع النطق فأغلق الهاتف..وتذكر آخر زيارة لابنته فى بيته...
فلاش باك:
جاءت لمياء وزوجها وابنتها ندى إلى بيت أبيها وكان فى مكتبه وكانت لمياء جالسة مع أمها فى الصالة أمام المكتب
لمياء: وحشانى ياماما كتير أخبارك إيه وأخبار بابا ؟
الأم:بخير ياحبيبتى وهو بخير  الحمد لله
لمياء: شفتى ياماما ندى بدأت تتكلم
الأم:الله ..بتقول إيه بقى؟
لمياء: بتقول بابا وماما وتيتة وجدوا..اسمعى كده
وأخذت لمياء تردد لابنتها الكلام والطفلة تردد خلفها..
الأم: الله بتقول تيتة سهلة أوى وطالعة منها سكر كلمة إدوا..ههههه ربنا يخليهالك ياحبيبتى.
ويسمع كل هذا أبيها من خلف الباب وقلبه يعتصر يود لو يخرج ويأخذ ابنته وحفيدته فى حضنه ولكن كبريائه يمنعه ماذا سيقول لابنته بعد عامان من الزواج كنتي على صواب فى ظنك بزوجك وكنت أنا على خطأ ولم أفهم شخصيته؟؟
كيف يفعل هذا؟؟
لمياء: ماما هو بابا هنا؟
الأم بتردد: أيوة ياحبيبتى فى مكتبه بس مشغول شوية
لمياء : خلاص أنا هدخله
وقامت لمياء وحملت ابنتها ودخلت لوالدها الذى أسرع للجلوس على مكتبه بعد أن سمعها واصطنع انشغاله أمام الكمبيوتر..طرقت لمياء الباب ودخلت..
لمياء: السلام عليكم..ازيك يا بابا واحشتنى خالص
الأب:..........(لم يرد وظل ينظر إلى الكمبيوتر) 
لمياء: إيه مش هترد عليا؟؟ طيب مش تسلم على ندى عاوزة تسلم عليك..سلمي على جده يانودي..قولي يلا جدوا
وتردد ندى: إدوا..
وينخلع قلب كمال من مكانه ولكنه لا يرد ولا حتى ينظر إليها
لمياء: برده مش هترد على ندى؟ خلاص كنت عاوزه بس أطمن عليك بس شكلك مشغول أوى بعد إذنك..
وخرجت لمياء والحزن يبدوا على وجهها وأغلقت الباب خلفها..وهنا هب الأب من مكانه ناحية الباب وكاد أن يفتحه وينادى عليها إلا أنه توقف وتراجع وعاد إلى مكتبه..أشفقت الأم على ابنتها واعتذرت عن أبيها ولكن لمياء تفهم ما يفعله الأب..واستأذنت هى وزوجها وغادرت البيت...
أرض الراقع....
نزلت دمعة من عين كمال شوقا إلى ابنته وحفيدته..فمسحها وأخذ صورة ابنته من على مكتبه مع ملف ووضعهما فى الدرج الذى يضع فيه أشياءه الخاصة فقط..وأكمل عمله..
أنهى أحمد عمله وركب سيارته عائدا إلى المنزل وفى الطريق يفكر فى حبيبه ..يريد أن يدخل على قلبها السعاده ففكر ماذا يفعل ..حتى أتته فكرة جميلة...
وصل أحمد المنزل واستقبلته حبيبه بابتسامتها اللطيفة وقالت: الحمد لله على سلامتك يا أحمد
أحمد: الله يسلمك..هموت من الجوووووع الحقينى بالأكل فورااا
ضحكت حبيبه وقالت: حالااااا0غير انت هدومك بس وثوانى هتلاقى الأكل ع السفرة..
وفعلا ذهب أحمد وغير ملابسه وعاد ليجلس على السفرة ليتناولا الغداء معا
أحمد: ماشاء الله الأكل طعمه جميييل أوى ما كنتش أعرف إنك طباخة شاطرة كدا
ابتسمت حبيبه وقالت: بالهنا والشفا ياحبيبى ..ما كنتش أعرف إنه هيعجبك أوى كده
أحمد بسعاده: بجد تسلم إيديكى..
ابتسمت حبيبه دون أن ترد .. وتردد أحمد فى الكلام ولكنه تشجع وقال: وراكى حاجة بكرة؟
حبيبه بتعجب: لا..ليه؟
أحمد: كنت بقول لو نخرج بكرة شوية بعد الجمعة فى أي حته تحبيها
سعدت حبيبه جدااا وأضاء وجهها من فرط سعادتها وقالت: اللـــــه بجد!!! موافقة موافقه طبعا..بس نروح فين؟
أحمد: أى حتة تحبيها  
  حبيبه تفكر ثم تقول:اممم إيه رأيك لو نروح فى حديقة ع النيل
أحمد: فكرة حلوة أنا بحب النيل جداااا
حبيبه بسعاده: وأنا كمان
أحمد: خلاص اتفقنا وضبي نفسك بكرة بعد الجمعة وهنتغدى بره
حبيبه: تمام ..
وأكملا غدائهما ..وكانت هذه الليلة من أجمل الليالى التى مرت على حبيبه فهذه أول مرة يعرض عليها أحمد الخروج معها فظلت تحمد الله وتشكره أن رأت بوادر مبشرة لتغير أحمد للأفضل..
وكذلك أحمد سعد جدا هذه الليلة لأنه أسعد حبيبه وأحس فعلا بمتعة العطاء وخاصة لأقرب الناس إليه..
وجاء الصباح يشرق بنوره على البيت وينشر البهجة فى الأجواء..واستيقظت حبيبه متأخرة ولكن أحمد استيقظ مبكرا وجلس فى غرفته يقرأ سورة الكهف (تذكر يوم القافلة فقد عرف هذه المعلومة يومها من المسؤل)
ذهبت حبيبه إلى المطبخ لتحضر الإفطار ثم دقت الباب بلطف على أحمد لتوقظه ...تظن أنه لايزال نائما
حبيبه: أحمد اصحى يلا الفطار جاهز
ففتح أحمد الباب فتفاجأت وشهقت شهقة سمعها هو وقال: آسف ما كنتش أقصد أخضك أنا صاحى من بدرى
هدأت حبيبه وقالت:خلاص ولا يهمك ..يلا بينا
وذهبا سويا وأتما فطورهما ودخلت حبيبه المطبخ لترتبه ودخل خلفها أحمد
أحمد: ممكن أساعدك؟
حبيبه متفاجأة: شكرا يا أحمد أنا مش هعمل حاجات كتيرة هغسل المواعين بس ومش هعمل أكل
أحمد: مش مشكلة أغسل معاكي المواعين
حبيبه: هههه مش محتاجة غير حد واحد بس شكرا ياحبيبى
فرح أحمد لسماعه هذه الكلمة وقال: خلاص براحتك أنا هقعد فى الصالة أقرأ كتاب ولو احتجتي حاجة اندهيلي
حبيبه بابتسامة:خلاص ماشي
وخرج أحمد إلى الصالة وجلس يقرأ حتى اقترب وقت الجمعة فدخل إلى الحمام واغتسل وخرج ولبس جلبابا أبيض وحاول الخروج من غرفته دون أن تراه حبيبه فهو يريد الصلاة فى المسجد ولكن يخجل منها..فتردد قليلا ثم استجمع شجاعته وخرج متوجها إلى الباب وفتحه وقبل خروجه قال: حبيبه أنا خارج شوية وراجع بسرعة...وأغلق الباب بسرعة قبل حتى أن ترد حبيبه..ولكنها ابتسمت وقالت: الحمد لله..اللهم أتم علينا هذه النعمة واحفظها من الزوال..اللهم أعنه وثبته 
وذهبت لتتوضأ وتنزل هى أيضا لتصلى الجمعة فى المسجد المجاور لها..
انتهت الجمعة وعاد أحمد قبل حبيبه فهى تنتظر حتى يغادر الرجال ثم تخرج..
رجعت حبيبه إلى البيت ووجدت أحمد يقرأ فى الكتاب فقالت: سلام عليكم ..آسفه ع التأخير انت هنا من بدرى؟
أحمد:ها..لا ..جيت قبلك بحاجة بسيطة يلا اجهزى علشان نخرج
ابتسمت حبيبه وقالت: حاضر دقايق وهكون جاهزه
دخلت أبدلت ملابسها وخرجت فوجدته جاهزا وخرجا معا بسيارتهما ودخلا حديقة على النيل وظلا يتمشيان قليلا حتى تعبت حبيبه وجلسا يتناولان الغداء..وأذن العصر وطلبت حبيبه من أحمد الذهاب لمسجد الحديقة للصلاه..وفعلا ذهبا ودخل أحمد مسجد الرجال دون أن يشعر ورأته حبيبه وابتسمت ودخلت مسجد النساء..وبعد الصلاة جلست حبيبه تختم الصلاة بالأذكار...فسمعت أصواتا عالية تصدر من فتاتين فى المسجد إحداهما مختمرة والأخرى ترتدى بنطالا وطرحة قصيرة..ودار بينهما هذا الحوار..
المختمرة بصوت عالى: أنا خايفة عليكى هتدخلى النارانتى بتعملى فى نفسك كده ليه؟
الثانية بصوت أعلى:أنا حرة ألبس اللى أنا عاوزاه مالكيش دعوة بيا هبقى أدخل النار لوحدى مش هاخدك معايا
المختمرة:انتى فاكرة النار سهلة ..انتي ما تقدريش تستحملي لسعة من نار الدنيا ازاي هتتحملي نار الأخرة..يوم القيامة من شدتها هييجي سبعين ملك يجروها..صدقيني أنا خايفة عليكي من اللي انتي بتعمليه ده..النبى صلى الله عليه وسلم ذكر فى الحديث"نساء كاسيات عاريات مائلات مميلات رءوسهن كأسنمة البخت المائلة لا يدخلن الجنة ولا يجدن ريحها" عارفة يعنى إيه ؟مش هتشمى ريحة الجنة حتى..
الثانية بخضة: وانتي زعلانه ليه؟ انتي تعرفيني عشان تخافي علي مصلحتي كده؟
المختمرة :لا ما اعرفكيش بس اللى بيحصل لاخواتنا فى فلسطين وسوريا بسبب ذنوبنا ...لما ذنوبنا تكتر مش هنستحق النصر ولما نيجى ندعى ربنا مش هيستجيب لنا..انتي ما شوفتيش القتل والدم اللي هناك..كل ده بسببك انتي والبنات اللي زيك..
الثانية بغيظ: يعنى إيه؟؟ أنا السبب فى اللي بيحصل ده كله وانتم ما بتعملوش ذنب خالص 
المختمرة: لا مش قصدى بس ذنبك كبير أوى
هنا تدخلت حبيبه قبل رد البنت الثانية:بعد اذنكم ممكن تهدوا شوية
البنت الثانية: انتى مش سامعة بتقول إيه؟
حبيبه : سمعت يا حبيبتى..افهمينى بس..هي تقصد إنها خايفة عليكي..لما ربنا أمرك بالحجاب اللي يستر بدنك كله ربنا كان عالم بيكي وبالشباب ..إيه اللى بيفتنهم وإيه اللى بيحفظهم ..علشان كده طلب منك تلبسيه حفاظا عليكي وعليهم..انما الحديث اللى هى ذكرته فعلا صحيح عن النبى عليه الصلاة والسلام.. هي بتحب ربنا وبتحبك وعاوزاكى تدخلى الجنة معاها..واللى بيحصل فى سوريا وفلسطين ده اختبار لهم ولنا والموضوع طول لأن أمتنا ذنوبها كترت فما تستاهلش النصر دلوقتي وعلشان ساكتين على الغلط... لما ييجى يدعي الصالحين ربنا لا يستجيب لهم..فهي كان نفسها ترجعي لربنا علشان يحبك ويستجيب دعاكي فلما تيجي تدعيلهم ربنا يجعل الفرج على إيدك
البنت وقد دمعت عيناها وقالت:أنا؟ ربنا يفرج هم سوريا وفلسطين بدعوة منى أنا؟ دانا عملت ذنوب كتيير أوووى ..إزاى؟
حبيبه: ما تيأسيش من رحمة ربنا يا حبيبتى ربنا قال فى كتابه العزيز"  قُلْ يَا عِبَادِيَ الَّذِينَ أَسْرَفُوا عَلَى أَنفُسِهِمْ لا تَقْنَطُوا مِن رَّحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعًا إِنَّهُ هُوَ الْغَفُورُ الرَّحِيمُ"
البنت والدموع تنهمر على وجنتيها ولم تستطع الحديث..فهدأتها حبيبه و توجهت إلى المختمرة وقالت: هى ذنبها كبير آه بس رحمة ربنا أوسع..أنا عارفة إنك خايفة عليها ومتضايقة من كل البنات اللى حالهم زيها لأنهم كتروا فعلا وممكن يكون تأخر النصر بسببهم بس احنا برده لنا ذنوب احنا مش ملايكة..يمكن يكون ده ذنبها اللى قال عليه النبى صلى الله عليه وسلم في حديثه:" ما من مؤمن إلا وله ذنب يعتاده الفينة بعد الفينة "  رواه الطبراني
 واحنا كل واحده فينا عندها ذنب برده بس مختلف..و يمكن تكون لها عمل ربنا بيحبه منها وتكون عند ربنا أحسن مننا..
المختمرة وقد تأثرت بكلام حبيبه: عندك حق..وذهبت إلى البنت الثانية واعتذرت منها وعانقتها وقبلتها واعتذرت البنت أيضا عن سوء ردها..وابتسمتا وسلمتا على بعضهما وخرجا وخرجت بعدهما حبيبه ويكاد قلبها يطير فرحا أنها أصلحت بينهما وووضحت لهما قصد بعضما فربما تفهم المختمرة أسلوب الدعوة بالحكمة والموعظة الحسنة وربما تهتدي البنت الأخرى أيضا وتغير من لبسها للأحسن..وجدت أحمد ينتظرها وقد قلق عليها جدا
وسألها:اتأخرتى كده ليه؟ الصلاة خلصت من بدرى..
ابتسمت حبيبه وقالت: وانت حضرت الصلاه؟
أحمد بتوتر:ها...أيوه
ابتسمت وقالت: الحمد لله.. ربنا يتقبل منك ويثبتك
أحمد ابتسم أيضا وقال: آمين...بس قوليلى اتأخرتى كده ليه هو فيه سنة بعد العصر؟
حبيبه: لا مفيش سنة ولا حاجة بس كان فيه بنتين بيتناقشوا بس بصوت عالي شوية وكانوا هيتخانقوا فقعدت أصلح بينهم
أحمد:بيتخانقوا فى المسجد؟ ليه؟
حبيبه: واحده فيهم مختمرة كانت بتنصح بنت لابسة بنطالون إن لبسها ده ما ينفعش فالتانية اتضايقت إنها بتتدخل فى لبسها وهي ما تعرفهاش وكانوا هيشدوا قصاد بعض فأصلحت بينهم واتصالحوا الحمد لله
أحمد: الحمد لله ..بس قوليلى هو الحجاب الشرعى يعنى الخمار أو النقاب والبنطالون وأى حاجه تانية حرام؟
حبيبه: لا..الحجاب اللى ارتضاه لينا ربنا حفاظا علينا له شروط لو اتوفرت فى أى لبس هيبقى حجاب شرعى وغير كده لا..والشروط دى:أنه لا يصف الجسم..لا يشف..لايحتوى على ألوان متعدده تلفت الأنظار..ولا يشبه لبس الكفار ..وألا يكون لبس شهرة..ولا يشبه ملابس الرجال..
أحمد: يعنى إيه؟
حبيبه: أوضحلك أكتر..يعني مايكونش مجسم زي البدي أو العبايات المجسمة..وما يكونش شفاف يبين لون الجلد..وما فيهوش ألوان كتيرة ولا ألوان صارخة فاقعة تلفت الأنظار يعني الألوان الهادية أوالغامقة ما فيش مشكلة..وما يكونش شبه لبس الأجنبيات من الكفار..وما يكونش لبس مشهور عن اللى بتلبسه إنها فاسقة أو لبس الأغنياء أووي..وما يكونش شبه لبس الرجال زي البنطالون..فأي لبس توفرت فيه الشروط دي ينفع يكون حجاب ..طرحة طويلة على جيبه واسعة وبلوزة مثلا..عباية واسعة..إسدال.. خمار..نقاب..أى حاجة تنفع مدام واسعة وفضفاضة
أحمد: امممم كده فهمت..تحبى تشربي عصير؟
حبيبه: ياريت..
وذهبا سويا لتناول العصير ثم ركبا مركب فى النيل واستمتعت حبيبه بمنظر النيل وقت الغروب وروعة المياة وهدوئها وتدفقها ومنظر السفن المضائة ليلا بأضواء رائعة وأشكال مبهجة...انتهت الرحلة وعادا إلى بيتهما وقد أدوا صلاة المغرب قبل أذان العشاء ..ثم أذنت العشاء وصلت حبيبه فى البيت  ونزل أحمد ليصلى فى المسجد..وسجدت حبيبه شكرا لله على عودة أحمد للصلاة وعلى تحسن معاملته معها ...
وفى اليوم التالى..استيقظت حبيبه مبكرا وجهزت الإفطار وتناولته مع زوجها وذهب كلا منهم إلى عمله ....
فى الشركة..وأثناء أداء أحمد لعمله سمع صوت المدير عاليا وسمع حركة واضطراب فى المكان ..
وفجأة..دخل عليه السكرتير وقال: باشمهندس أحمد المدير عاوزك دلوقتي حاااالااااا
أحمد: هو فيه إيه؟ إيه اللي بيحصل في الشركة؟
الحلقة العاشرة:
السكرتير:أصل شركة البركة اتصلوا بالمدير وقالوله إن شغلهم واقف لأن الورق بتاعهم ما راحش وهددوا انهم مش هيتعاملوا معانا تانى
أحمد بعصبيه: ازاي أنا خلصته ووديته للمدير يوم الخميس..تعالى كده أما نشوف الموضوع ده
وخرجا سويا إلى مكتب المدير ودخل أحمد وحين رآه المدير قال بعصبيه:ورق شركة البركة فين يا باشمهندس؟
أحمد:أنا خلصته وجبته لحضرتك يوم الخميس وحطيته على مكتبك
المدير: وما فيش حاجة على مكتبى.. قلبنا عليه الدنيا ما لاقيناش حاجة
أحمد: ما اعرفش يافندم بس أنا فعلا حطيته على مكتب حضرتك أدامك وأخدت ورق شركة الزهراء وخرجت وما دخلتش مكتب حضرتك تانى
المدير: يعنى أنا اللي ضيعته يعني؟ دور ع الورق تاني يا باشمهندس ممكن تكون أخدته مع ورق شركة الزهراء
أحمد: لا يافندم أنا متأكد إنى أخدت ورق شركة الزهراء بس..وحتى روحت كمان للباشمهندس كريم يكمل البيانات وسجلته عند المهندسة أسماء لو الورق راح عندهم كانوا قالولى 
المدير يتوجه للسكرتير محدثا: ناديلى على المهندس كريم والمهندسة أسماء يا أستاذ خليل حالا
ذهب السكرتير إليهم وأحضرهم..وعندما دخلوا قال لهم المدير: ورق شركة البركة مش لاقيينه ما جاش على مكتب حد فيكم مع ورق شركة الزهراء؟
كريم: لا يافندم 
أسماء: لا يافندم ورق الزهراء جالى لوحده
المدير بعصبيه: أمال راح فين كل واحد فيكم يروح على مكتبه دلوقتى وتدوروا على الورق وتجيبوهولي بسرعة.. سمعة الشركة هتضيع لو الورق ده ما ظهرش
وذهب كل منهم إلى مكتبه يبحث عن الورق ولم يجدوه  كل فتره يسأل المدير فيجيبوه بالنفى فيتعصب ويهدد ويأمرهم أن يبحثوا فى كل مكان
واتصل المدير بشركة البركة واعتذر لهم وطلب مهلة يومين لإيجاد الورق..وهدد كل من في الشركة بخصم يومين إن لم يجدوا الورق..وانتهى اليوم وعاد أحمد إلى منزله غاضبا لأنه متأكد من إعطائه الورق للمدير..فأين ذهب؟؟ ودخل البيت ويظهر عليه علا مات الضيق..فدخل دون أن يسلم فباله مشغول.. فاستقبلته حبيبه بقلق وقالت:الحمد لله على سلامتك .مالك فيه حاجة؟
أحمد: متضايق شوية  معلش سيبيني دلوقتي
حبيبه: خير.. لو فيه حاجة ممكن أساعدك؟؟
أحمد بضيق وصوت عالى: سيبيني دلوقتي ياحبيبه أنا مش طايق نفسي مش قادر أكلم حد
ودخل غرفته وأغلق الباب بشده..فاحتارت حبيبه ماذا حدث؟ وماذا تفعل وكيف تخرجه من هذا الضيق؟ ولكنها قررت أن تتركه حتى يهدأ ويتكلم هو معها..
جلس أحمد على السرير يفكر:أنا متأكد إنى وديته للمدير وحطيته بنفسى على مكتبه ..راح فين بس؟؟ أنا هتجنن..
وظل هكذا يفكر ويحتار ويتضايق حتى أذن المغرب فخرج لصلاة المغرب فى المسجد ودعا فى صلاته أن يجده ويمر هذا الموضوع بسلام..وعاد إلى المنزل ونادى على حبيبه وسألها: حبيبه أنا جبت ورق معايا البيت يوم الخميس؟
حبيبه: لا ..ما جبتش أى ورق معاك
أحمد: أمال راح فين بس ؟؟ طيب دوري معايا معلش على ملف مكتوب عليه شركة البركة
ففهمت حبيبه الموضوع وظلا يبحثان سويا فى كل مكان يتوقع وجوده فيه ولا يتوقع..وهكذا حتى أذان العشاء..ونزل أحمد ليصلي العشاء وجلس فى المسجد بعد الصلاة يفكر ويدعوا فرآه الإمام وسأله:مالك يابني شكلك متضايق؟
أحمد: أيوه ياعم الشيخ فيه مشكلة في شغلي ومش لاقيلها حل
الإمام: انت دعيت ربنا يحلهالك؟
احمد:أيوه دعيت كتير ولسه مش لاقيلها حل
الإمام: ما تقوم تصلى ركعتين قضاء حاجة وبإذن الله هتفرج
أحمد: يعني إيه قضاء حاجة؟
الإمام: يعني تصلي ركعتين بنية قضاء الحاجة وتدعي فيهم إن ربنا يفرج همك 
أحمد: شكرا ياشيخ هقوم أصليهم حاااالا ..ادعيلى ياشيخ ربنا ييسر أمرى
الإمام: ربنا ييسر أمرك يابنى ويفرج همك..وأقولك على حاجة كمان..قوم قبل الفجر بربع ساعة وصلى ركعتين تهجد وادعى فى الثلث الأخير من الليل..الوقت ده اللى ربنا بيتنزل فيه للسماء الدنيا ويقول: (هل من مستغفر فأغفر له..هل من سائل فأعطيه..هل من داع فأستجيب له.) ادعى يابنى وبإذن الله ربنا هيستجيب لك
أحمد: ربنا يخليك ياشيخ شكرا على الفكرة دي.. وبإذن الله هقوم فى الثلث الأخير من الليل وهدعي ويااااارب تتحل
الإمام: يااارب..هاستأذنك يابني أنا بقى؟
أحمد: اتفضل ياشيخ....
وقام أحمد صلى ركعتين قضاء حاجة ثم عاد إلى بيته...وحين رأته حبيبه سألته:أخبارك إيه يا أحمد دلوقتي؟
أحمد: الحمد لله
حبيبه:الحمد لله على كل حال..هتتعشى ؟ انت ما أكلتش حاجة من الصبح.
أحمد: ماليش نفس ..اتعشي انتي
حبيبه: لا ..مش هاكل غير معاك
أحمد: مش هقدر آكل والله ماليا نفس ..كلي انتي  بس وما تستنينيش
حبيبه:خلاص مش هاكل
أحمد:يوووه ..خلاص ياحبيبه هاكل
حبيبه بابتسامة: أيوه كده..اضحك بقى..يلا وريني البسمة الحلوة
احمد ابتسم رغما عنه وجلس فى الصالة يفكر فى حين أن حبيبه أتت بالطعام ووضعته وجلست تأكل معه..أحيانا يأكل وأحيانا يفكر ولكنه لم يقم حتى انتهت حبيبه من الطعام حتى لا تحزن..
انتهى من الطعام ودخل غرفته وتناول المصحف وأخذ يقرأ القرآن ثم نام..
أما حبيبه فانتهت من ترتيب المطبخ وقرأت وردها من القرآن ونامت ..واستيقظت قبل الفجر وصلت التهجد وكذلك أحمد فى غرفته وأخذ يدعوا ويدعوا أن ييسر الله له أمره ثم أذن الفجر ونزل لأداء الصلاة فى المسجد وصلت حبيبه فى غرفتها 
عاد أحمد بعد الصلاه ونام...استيقظ مبكرا وتناول إفطاره مع حبيبه وذهب إلى الشركة..
فى الشركة مازال المدير غاضب لأنه لم يجد الورق بعد..فدخل عليه سكرتيره وقال: مالقيتوش فى أى مكان يافندم والمهندسين برده ما لاقوهوش
فرد غاضبا: أمال راح فين؟ اتبخر يعنى؟
السكرتير: حضرتك دورت فى مكتبك كويس
المدير: أيوه دورت وما لقيتش حاجة
السكرتير: طيب ممكن أدور مع حضرتك تاني دلوقتي؟
المدير باستسلام: ماشى ياسيدي اتفضل..دور ع اليمين وأنا هدور ع الشمال
وظلا يبحثان فوق المكتب وفى الأدراج  ولم يجدا شيئا ..حتى وصل السكرتير إلى الدرج الخاص بالمدير فقال المدير: مش هتلاقى حاجة عندك الدرج ده مش بحط فيه حاجة تبع الشغل
السكرتير: ندور برده يافندم احنا دورنا فى كل مكان ما تتخيلش إنه ممكن يكون فيه
المدير: ماشى..افتحه كده...وفتحه وكانت المفاجأه..وجد السكرتير الملف فى هذا الدرج تحت صورة لمياء ابنة المدير
فذهل المدير وقال: إيه اللى حط الملف ده هنا؟
السكرتير: تلاقيك يافندم حطيته مع الصورة من غير ما تاخد بالك 
المدير بحزن: يااااه ممكن أكون عملت كده من غير ما أحس؟؟ هو أنا وصلت للدرجة دى؟ خد الملف وابعته فورا للشركة مع جواب اعتذار وابعتلي أحمد و كريم وأسماء
السكرتير: تحت أمرك يافندم
وخرج إلى مكاتب المهندسين وطمأنهم أنهم وجدوا الملف وأرسلهم إلى المدير وأرسل الملف فورا مع جواب اعتذار..
ودخل المهندسون غرفة المدير..فلما رآهم قال:أنا آسف إنى اتعصبت عليكم امبارح..الحمد لله لاقينا الملف وبعتناه
أحمد: الحمد لله والشكر لله ..حضرتك لقيته فين يافندم؟
المدير بحزن: لقيته فى درج مكتبى الخاص حطيته وأنا سرحان من غير ما أحس
كريم: الحمد لله إننا لقيناه
المدير: أنا بعتذر مرة تانية ومش هخصم منكم أي حاجة دي كانت غلطتي أنا ..
وخرج معهم واستدعى جميع من يعملون بالشركة واعتذر لهم جميعا وذهب كل منهم إلى عمله سعيد بتصرف المدير..
وبعد انتهاء العمل عاد أحمد إلى البيت ..وفى الطريق أخذ أحمد يفكر كيف يصالح حبيبه بعد ما حدث أمس ففكر أن ياتى لها بمثلجات وشيكولاته لأنه علم أنها تحبهم...فاشتراهم وعاد مباشرة إلى المنزل والسعاده تنبض فى وجهه فرأته حبيبه واستبشرت خيرا وقالت: لقيتوا الورق..صح ؟
أحمد مبتسما: الحمد لله
حبيبه: الحمد لله
أحمد:أنا ..أنا آسف علشان اتنرفذت عليكي امبارح..أصلي كنت متضايق من الموضوع ده و كنت مظلوم فيه والمدير كان هيعاقب الشركة كلها بخصم يومين
تبتسم حبيبه وتقول: حصل خير ..المهم إن الموضوع اتحل
 أحمد: الحمد لله واعتذر للشركة كلها كمان
حبيبه:جميل ...حلو الموقف ده منه أوى
أحمد: فعلا كله قال كده..ودي حاجة بسيطة كده اعتذار مني عن غضبي امبارح..وياريت تسامحيني 
حبيبه بسعاده:ولا يهمك بس ياريت تاخد بالك من الحته دي..لما تكون متضايق من حد ما تطلعش غضبك فى حد تاني وابعد لحد ما تهدى خالص
أحمد:حاضر وأنا عملت كده امبارح فعلا وهاخد بالى من تصرفاتى بعد كده وانا غضبان
حبيبه:خلاص ولا يهمك سامحتك خلاص..وأنا كمان باعتذر إنى حاولت أكلمك وانت متضايق بإذن الله مش هتتكرر
أحمد: ولا يهمك أنا اللى آسف..مش هتشوفي هديتي بقى؟
وفتح حبيبه الأكياس وفجأه قفذت كالطفله من السعادة لأنها تحب المثلجات والشيكولاته فرآها أحمد وظل يضحك عليها وهى تضرب على كتفه بمزاح .. سعد جدا أيضا لأنه أدخل على قلب حبيبه السعاده فهو يحب أن يراها سعيده ويحب رؤية تصرفاتها الطفوليه عندما تفرح..
وتمر أيام هذا الأسبوع ويتعلم أحمد كل يوم شيئا جديدا من حبيبه وعنها أيضا ويتسلل حبها إلى قلبه دون أن يشعر..
 وفى يوم خرج أحمد من الشركة مبكرا وقرر الذهاب إلى حبيبه فى العمل لاصطحابها معه إلى المنزل..فدخل عليها وألقى السلام:السلام عليكم
نظرت حبيبه باتجاه الباب وتعجبت..
وقالت: وعليكم السلام ورحمة الله وبركاته..أحمد!! خير فيه حاجة؟
أحمد: لا مافيش ..مستغربه ليه كده؟  أنا بس خلصت شغل بدري فقلت أجيلك ونروح سوا
حبيبه بابتسامة:جميل اقعد ع الكرسى ده لما أخلص شغلى
أحمد: انتى لسه معاكى حالات كتير
حبيبه: لا مش كتير 5 حالات بس
أحمد:جميل هستناكى
وأدخلت حبيبه الأطفال واحدا تلو الآخر وأحمد يشاهد تعاملها مع الأطفال بلطف وحنيه وقلبه يتحرك شوقا لطفل ..ولكن أنى له هذا وهو مازال يشعر بضئالته أمام حبيبه ..تداعب حبيبه الأطفال وربما تعطيهم بعد الكشف حلوى أو ألعاب وأحمد يشاهد وهو متأثر بالمنظر..انتهت حبيبه وقالت: يلا يا أحمد؟
أحمد: ها..يلا.
وخرجا سويا وركبا سيارتهما وعادا إلى البيت..وكل يوم يقرأ أحمد القرآن قدر استطاعته وبدأ يتعلم التجويد ويسأل حبيبه فيما لا يعرفه وبدأ يتعلم بعض الأحكام الفقهية التى تخص الحياه اليومية ..وفى ليلة ذهبت حبيبه وأحمد لزيارة والديها كما وعدتهما..
حبيبه وهي تعانق والداتها: أمي حبيبتي وحشتييييني
الأم:وانتي كمان ياحبيبتي أخبارك إيه؟
حبيبه: الحمد لله ياماما أمال خالد فين؟
الأم: خالد بيذاكر ياستي
حبيبه: بيذاكر إيه هي الدراسة لسة بدأت؟
الأم: بيتدرب فى موقع وفيه مذاكرة وبعدها امتحان كمان
حبيبه: ربنا يعينه طب مش ييجى يسلم علينا 
ونادته الأم وسلم عليهم ودخل مرة أخرى وسلم أحمد على حماه وخالد وجلس يتكلم مع حماه
أحمد: أخبارك إيه يابابا ؟عامل إيه دلوقتي؟
الأب:الحمد لله يابني بخير طول ما أنا شايفكم بخير
أحمد: الحمد لله
وظلا يتحدثان فى أحوالهما وحبيبه مع والدتها ثم دخلت لتطمئن على خالد فى غرفته وطرقت الباب
خالد: اتفضل
حبيبه: ازيك ياحبيبي مشغول عننا بإيه مش تيجي تقعد معانا شوية؟
خالد: معلش هخلص حاجة بسيطة وآجي
حبيبه: ماشى هستناك بره
وهمت أن تخرج فأوقفها خالد وقال: حبيبه استني عاوز أسألك على حاجة؟
حبيبه: خير ياحبيبي
خالد: اممم ..فاكره البنت اللي كانت بتكلمك وانتي وافقه معانا يوم عزومة عمي ابراهيم؟
حبيبه تتذكر:أيوه..ليلى؟
خالد:هى تبقى ليلى  بنت عم إبراهيم سبب العزومة؟
حبيبه: أيوه..خير بتسأل ليه؟
خالد: لا.مفيش بس كنت بقول إنها محترمة يعني لما شافتنا معاكي غضت بصرها ودخلت على طول 
حبيبه تبتسم: هي فعلا محترمة ومؤدبة 
خالد:طيب خلاص
حبيبه: خلاص
خالد: خلاص
حبيبه:خلاص..يعني كنت بتسأل عشان كده بس؟
خالد: أيوه مافيهاش حاجة يعني
حبيبه بابتسامة: هو أنا قلت حاجة.. ربنا يجعلها من نصيبك
خالد: يااااااه لسة بدرى دا أنا لسه داخل سنه رابعه وهى لسه داخلة الكلية
حبيبه: وفيها إيه ممكن لما تخلص تخطبها مثلا وتتجوزوا بعد ماهي تخلص
خالد: ربنا ييسر..الله أعلم الخير فين
حبيبه:انت بس ركز فى مذاكرتك وما تفكرش فيها كتير..لأنها ممكن ما تكونش من نصيبك برده..
خالد: عندك حق هحاول وربنا يقدر اللى فيه الخير
حبيبه: يارب..أسيبك بقى تخلص اللي في إيديك علشان تيجي تقعد معانا شوية
وخرجت حبيبه وقال خالد: ياااارب ساعدني ولا تعلق قلبي إلا بك
وبعدها بقليل خرج خالد وجلس معهم..أحمد: عامل إيه يا خالد فى التدريب؟
خالد: الحمد لله هو فيه تعب شوية بس بتعلم
أحمد: مفيش حاجة بتيجى بالساهل اجدعن يلا كلها سنتين وتخلص
خالد: يااه لو كنت انت مدني كنت خلصت من هنا وقطعت عليك فى الشغل بس انت ديكور بقى
أحمد :ههههههه يعني عاوز تخلص بس علشان تقطع عليا ؟ماشى ياعم
خالد: أمال أقطع على مين يعنى؟؟ بس حظك إني مدني كنت هتخسر كتير
أحمد: ههههه الحمد لله بقى إنك مدني 
وجلسوا يمزحون ويتحدثون وانتهت الليلة سعيدة على الجميع..
وودعت حبيبه والدها ووالدتها ودعت لهما والدتها بالسعاده والذرية والصالحة مما أثر ذلك فى حبيبه وأحمد وجعلهما ينظران لبعضهما ثم غادرا إلى بيتهما..
فى اليوم التالى..ذهب أحمد إلى عمله وجلس على مكتبه يعمل فدخلت عليه ساره ومعها أوراق
ساره:ازيك يا باشمهندس
أحمد:أهلا ازيك يا باشمهندسه
ساره:إيه باشمهندسه دي؟ هو عشان قلتلك يا باشمهندس يعني؟ ما بتنادينيش باسمي عادي ليه زي الأول؟
أحمد:عادي يعني هو الإحترام وحش وانتي باشمهندسه فعلا
ساره وهي تقترب منه وتضع يدها على كتفه:ماااشي هعديها ..ممكن تشوفلي البيانات دي عندك 
أحمد وهو يحاول الإبتعاد عنها ويرفع يدها من على كتفه:اتفضلي استريحي وأنا هشوفهملك
ساره باستغراب:مالك يا أحمد اتغيرت كده ليه؟ هو احنا مش زمايل؟
أحمد:أيوه زمايل بس هبقى مرتاح كده أحسن وانتي بعيد..احنا فى مكان شغل
ساره بضيق:براحتك..يلا شوفلى البيانات دي عندك علشان أخلص شغلي أنا كمان
وعين ترقبها من بعيد بحزن وتتحسر عليها:يا خساره ياساره...إيه اللي وصلك لكده بس؟ ليه ترخصى نفسك وتحرجيها كده؟؟؟
الحلقة الحادية عشرة:
أحمد:اتفضلي يا باشمهندسه البيانات اللي حضرتك طالباها
ساره بتعجب:باشمهندسة تاني !! وحضرتك كمان؟؟ ماشي شكرا يا باشمهندس
أحمد:العفو...وخرجت مسرعة ويظهر عليها الضيق..ونفس العين تراقبها من بعيد وهي تحاول إخفاء الضيق وتمزح مع هذا وتداعب ذاك..ويقول لنفسه:ياخسارتك ياساره ليه عملتي فى نفسك كده؟؟..وفجأه ارتعب حين أحس بيد أحدهم على كتفه وهو يقول له: بتحبها؟؟
التفت بسرعة وتنهد بارتياح وقال:أحمد!! خضتنى...مين؟؟ ساره؟ ياااه دا موضوع قديم
أحمد:قديم برده ياكريم؟؟ أمال بتراقبها ليه؟؟
كريم:مش براقبها ولا حاجة أنا بس شفتها صدفة.. بس صعبانه عليا أوي
أحمد:ليه؟؟
كريم :ياااه دي قصة طويلة
احمد: أحب اسمع ..وراك حاجة دلوقتي؟
كريم:لا بس مش هشغلك؟
أحمد:لا أنا خلصت اللي ورايا..تعالى نقعد فى المكتب عندي لوحدنا ونتكلم ونطلب فنجانين قهوة
كريم: زي ماتحب...
ودخل أحمد وكريم إلى مكتب أحمد وطلب فنجانين من القهوة وأغلق الباب وجلسا يتحدثان
أحمد:احكى ياسيدى
كريم:بص ياسيدي ساره دي تبقى صاحبة أختي أعرفها من واحنا كنا في ثانوي وعرفتها أكتر لما دخلنا الكلية سوا..
كانت غير كده خالص كانت بتلبس خمار ومحترمة جدا جدا وبتحب دراستها جدا ومتفوقة كمان ما كنتش بتكلم شباب خالص إلا للضرورة القصوى ...حبيتها لأنها بصراحة كانت تتحب: بنت محترمة ومتميزة بمعنى الكلمة..بس ما قلتلهاش إني بحبها خفت لماتكونش من نصيبى فتتعلق بأمل كداب وينكسر قلبها..حبيتها من بعيد لبعيد وكنت براقبها من بعيد بحيث لو حد دايقها أو عاكسها أحميها بس من غير ما تحس..اتخرجنا ودورت على شغل وهي كمان كانت بتدور..ولما لاقيت الإعلان بتاع الشركة هنا فى الجرنال قدمت وقلت لأختي تقولها إن أنا قدمت فى شركة كذا لو حابه تقدم كأن الإقتراح من أختي مش مني لما لاقيتني قدمت قالت تعرفها..وفعلا قدمت ودخلت المقابلة زينا كلنا ونجحت ونجحت أنا كمان..وفرحت جدا إننا هنشتغل مع بعض فى نفس الشركة عشان أكون قريب منها وحطيت هدف أدامي إن أنا لازم اشتغل وأبذل مجهود فى الشغل وأحوش عشان أروح أتقدم لها بسرعة وأهلها ما يرفضونيش...بس بعد شهرين من التعيين لاحظت إنها بدأت تتغير.. كان حظها العثر إن المهندسات اللي معاها فى الأوضة ز بنات اليومين دول لبس وموضة وخروجات وشباب ..اتأثرت بيهم مش عارف ازاي ؟؟ وبدأت طرحتها تصغر وحجابها يضيق وبنطلونات وبعدين خلعت الحجاب خالص ..لما وصلت للي هي فيه دلوقتي للأسف..
أحمد:ياه ومخبي ده كله؟؟ وهي لحد دلوقتي ماتعرفش إنك بتحبها من زمان؟
كريم :لا وماحاولتش أعرفها ...الأول لأني ما كنتش واثق إنها هتوافق عليا أو أهلها يوافقوا
أحمد:ودلوقتي؟
كريم:دلوقتي ما قلتلهاش لأنى مش قادر أتقدملها  وهي كده باللبس ده والتصرفات دي..مش واثق إني ممكن أئتمنها على بيتي وسمعتي
أحمد:يعني لو رجعت ساره اللي انت حبيتها زمان هتروح تتقدم لها؟؟
كريم:طبعا بدون شك...وبدون تأخير كمان...(أكمل بحزن):بس ازاي؟ معقولة ممكن ترجع ساره البنت البريئة اللطيفة اللي الواحد يفكر ألف مرة قبل ما يروح يكلمها!!! دلوقتي بقت هي اللي بتكلم اللي يسوى واللي ما يسواش
أحمد: ما تقولش كده..ربنا قادر على كل شىء وقادر يرجعها أحسن من قبل كده كمان...(وأكمل):طيب ماتروح تقولها إنك بتحبها وإنك ممكن تتقدملها لو اتغيرت للأحسن وبطلت اللي هي بتعمله ده؟؟
كريم بحزم:ازاي؟؟ مش ممكن أتجوز واحده اتغيرت عشان بني أدم مش عشان ربنا..لأن بعد كده لو فرضا اتخانقنا أو ما كملناش سوا ممكن ترجع أسوأ من الأول ...لو ما تغيرتش علشان ربنا يبقى ما تستلهلش إنى أتجوزها وأتمنها على بيتي
دي ما خافتش من ربنا هتعملي أنا حساب؟؟
وقعت هذه الكلمات على أحمد كأن أحدهم صب عليه ماءا مثلجا...ففكرفى نفسه..هل تغير من أجل الله فعلا أم أجل حبيبه؟؟
كريم :  أحمد؟ انت معايا؟؟ آسف إن كنت دوشتك بكلامي بس انت اللي قلت إنك عاوز تسمعني
أحمد: ها.. لا ولا حاجة أنا كنت فعلا عاوز أعرف إيه حكايتك ..بس انت ما أزعجتنيش ولا حاجة لأن كلامك ده فوقني وخلاني آخد بالي من حاجة ماكنتش واخد بالي منها قبل كده
كريم: حاجة إيه؟
أحمد: لا ولا حاجة ما تشغلش بالك انت..المهم سيب الموضوع ده على ربنا وادعيلها بالهداية ولو كانت من نصيبك ربنا هيكتبهالك ولو ما كانتش ربنا هيعوضك بواحده أحسن منها بكتير.. انت طيب  وتستاهل كل خير
كريم: ونعم بالله..ربنا يكرمك ده بس من ذوقك..أنا بادعيلها والله فعلا من غير ماتقول وربنا يقدر اللي فيه الخير
أحمد:أيوه كده ثق إن ربنا هيكتب لك الخير معاها أو مع غيرها
كريم:وأنا واثق..معلش إذا كنت عطلتك أستأذن أنا علشان أسيبك تكمل شغلك
أحمد: لا عطلة ولا حاجة قلتلك...ولو حبيت تتكلم معايا في أي وقت اعتبرني أخوك الكبير وما تترددش ماشي؟؟
كريم: ماشي..وشكرا لأنك سمعتني بعد إذنك؟
أحمد: لاشكر على واجب احنا خوات ماتقولش كده
وخرج كريم وترك أحمد يهيم فى تفكيره ويسبح فى بحر أفكاره الذي لاشاطئ له ويتساءل:أنا فعلا اتغيرت عشان ربنا ولا عشان حبيبه؟؟ آآآآه مش عارف ...لا أنا عارف..أنا اتغيرت علشان ربنا وحبيبه كانت سبب بس 
وأخرجه من أفكاره دق على باب مكتبه..أحمد:اتفضل
فدخل كريم وقال: سمعت الأخبار الجديدة؟
أحمد: خير
كريم: فيه رحلة الشركة  عملاها 3 أيام اسكندرية علشان حققنا التارجت بتاعنا الشهر ده وأكتر 
أحمد: اللــــــه.. جميل.. تعرف تفاصيل أكتر؟ العدد المسموح بيه مثلا فيه فلوس هندفعها ولا حاجة؟ هتطلع امتى؟
كريم: لا دي مجاني ومعاك لحد 10 أفراد وهتبقى الخميس والجمعة والسبت الجايين
أحمد: جميل وانت هتروح؟
كريم:  أيوه طبعا..فرصة ما تتعوضش والشركة  كمان هتدينا أجازة التلات أيام دول
أحمد: فرصة حلوة الصراحة هفكر كده وأخد رأي مراتي وربنا ييسر 
كريم: جميل أسيبك تكمل شغل بقى
وفكر أحمد:هو أنا لو قلت لحبيبه هتوافق؟ وتبقى فرصة حلوة نغير جو وآخد عمي وعيلته وباباها وعليته هنبقى 10 بالتمام..
وعاد أحمد إلى بيته بعد انتهاء العمل ونادى على حبيبه:حبيبه ممكن تيجي عاوز آخد رأيك في موضوع
حبيبه من المطبخ: حاضر جايه أهو
وأتت وقال أحمد:اقعدي عاوز أسألك على حاجة.. هو المصيف حرام ولا حلال؟
حبيبه: المصيف نفسه مش حرام بس اللي بيحصل فيه هو اللي حرام..بمعنى إن الإختلاط الزائد واللبس اللي مش محترم هو اللي حرام إنما ديننا ما منعناش إننا نرفه عن نفسنا مادام مش بنعصي ربنا ومش بنقصر فى الفرائض ده حتى حثنا على كده ..اننا نسيح فى الأرض ونتجول ونتفكر فى خلق الله ونروح القلوب ساعة بعد ساعة كما قال النبى صلى الله عليه وسلم
أحمد:عليه الصلاة والسلام..كده تمام ..فيه بقى ياستي فرصة اننا نروح اسكندرية نصيف 3 أيام إيه رأيك؟
حبيبه:اللـــــه..جميل ماشي موافقة
أحمد:وكمان هناخد عمي وأسرته وباباكي وأسرتك
حبيبه بسعادة بالغة:بجد يا أحمد؟؟ اللـــــه وتبقى فرصة حلوة نقضى وقت ممتع وأطول مع بعض..بس كده مش هيبقى العدد كبير؟
أحمد: لا مش كبير ما تقلقيش مسموح لحد 10 أفراد...أنا وانتي وعمي وعيلته خمسة..وباباكي ومامتك وخالد وأختك وجوزها خمسة كده العشرة كملوا.. عددنا بالظبط
حبيبه:اللــــــه..هيفرحوا أوي بالرحلة دي ..بس هتبقى امتى علشان شغلي؟
أحمد:الخميس والجمعة والسبت الجايين 
حبيبه: يعنى بعد أربع أيام جميل وممكن آخد أجازة من الشغل وزمايلى هيشيلوا مكانى..تحفة هتبقى رحله رائعة
وأخّذت تقفز كالأطفال من شدة فرحتها وأحمد سعيد لسعادتها..
كلم عمه ووافق وكلم حماه وطلب منه أن يكلم أسامة زوج أخت حبيبه ليأتي معهم ..فوافق الأب على الذهاب وكلم أسامه ووافق أيضا....فرحت حبيبه جدا بهذه الفرصة لأنها بهذا ستتقرب من أحمد أكثر وأكثر وأيضا ستقضي وقتا جميلا مع عائلتها وعائلة أحمد....
وفى اليوم التالي حجزأحمد لعشرة أفراد وذهب إلى مكتبه لإتمام عمله ومحاولة انجازه حتى لا يتعطل مدة إجازته وأثناء عمله دخلت عليه ساره تطلب أوراق
ساره: ازيك يا باشمهندس؟
أحمد دون أن ينظر إليها:الحمد لله
ساره:بقولك ياباشمهندس  ..عاوزة الأوراق اللى جابهالك الأستاذ خليل الصبح
أحمد: دقيقة واحده هخلصهم وخديهم
ساره: هو أنا ممكن أسألك سؤال؟
أحمد:اتفضلي
ساره:انت ليه غيرت معاملتك معايا؟ هو أنا زعلتك في حاجة؟
أحمد:لا مش زعلان منك ولا حاجة بس مش ينفع اتعامل معاكي زي الأول لأن ده غلط ..احنا زمايل فى الشغل آه..أكتر من كده ما يرضيش ربنا
ساره: ياااه للدرجة دي
أحمد: أيوه وياريت تقبلي نصيحتي كأخ ليكي خايف عليكي.. تصرفاتك دي بترخصك في عيون الناس.. انتي هتكوني كبيرة فى عيونهم ويحترموكي بأسلوبك الطيب وأخلاقك مش بلبسك وجمالك..فهمتيني
ساره بعصبيه:ومين قالك إني برخص نفسي وكل زمايلي بيحترموني ..حد قالك حاجة غير كده؟
أحمد: أنا مش قصدي أزعلك بس أنا شايف اللي انتي مش شايفاه.. ياريت تفكري في كلامي وترجعي لربنا ولساره القديمة اللي الواحد كان بيفكر ألف مره قبل ما يكلمها واعرفي إنك ساعتها هتصوني نفسك وترضي ربك و هتكبري فى عيون الناس‏ وهيحترموكي أكتر وربنا كمان هيرزقك باللي يصونك وهو مستنيكي..
ساره: تقصد إيه؟
أحمد: ما أقصدش حاجة فكري في كلامي من غير زعل..اتفضلي الورق خلص
ساره:خلاص..وأخذت الأوراق وخرجت وعيناها مملوئة بالدموع تفكر فى كلام أحمد:معقولة أنا كده برخص نفسي ؟معقولة يكونو شايفني سهلة ومش بيحترموني؟ طيب أنا أعرف ازاي ؟ماهما مش هيقولولي في وشي..أسأل أسماء هي اللي مش هتغشني وهتقولي بصراحة..
وهي ذاهبة إلى أسماء وقفت بجانب مكتب لا يراها فيه أحد وتمسح دموعها فسمعت زميلان لها يتحدثان فى مكتبهما دون ان يروها..
الأول:أنا عاوز أخرج الليلة ما تيجي تخرج معايا
الثانى: لا ياعم أنا مشغول النهارده ما تقول لحد تاني
الأول: أقول لمين ؟مين ممكن يوافق ييجي يسهر معايا؟
الثانى:مين؟ مين؟ مين؟ أقولك ما تقول لساره؟
صعقت ساره مما سمعته حتى لم تستطع النطق..ثم أكملوا الحديث
الأول: ساره زميلتنا؟ تفتكر هتوافق؟
الثانى: أنا شوفتها مره كانت سهرانه مع سامى.. وهي بتهزر مع كل الناس ما بتقولش لحد لا.. اسألها كده.
هنا لم تستطع ساره أن تكمل سماع باقي الحديث فانهارت من البكاء وذهبت مسرعة إلى الحمام وظلت تبكي وتبكي لمدة ربع ساعة وبدأت تهدأ ثم عادت إلى عملها وجلست على مكتبها وحاولت أن تتماسك حتى لايشعر بها أحد..وأثناء عملها وجدت زميلها الذى كان يريدها رفيقة معه لهذه الليلة قادما إليها فغضبت وظهر على وجهها الضيق فرآها على هذه الحالة فلم يستطع أن يحدثها فرجع مرة أخرى إلى عمله..فهدأت نفسها حين لم يكلمها.. وبعد انتهاء عملها خرجت مع أسماء وسألتها :أسماء قوليلي بصراحة رأي زمايلي فيا إيه؟
ارتبكت أسماء ولم تستطع الرد ..ماذا تقول لها؟؟ ففكرت في أسلوب لين تخبرها به دون أن تجرحها
أسماء: بصي ياستي هما شايفين إنك نشيطة وشاطرة فى الشغل
ساره: مش ده اللي أقصده..رأيهم في شخصيتي
سكتت أسماء ونظرت فى الأرض وبدأت تفرك فى أصابعها ففهمت ساره وقالت بحزن:شايفني مرخصة نفسي.صح؟
ترددت أسماء فى الرد ولكنها أرادت أن تصارحها:بصي ياحبيبتي انتي أول ما اشتغلتي كنتي عامله حدود تخلي أي واحد يفكر ألف مرة قبل ما يهزر معاكي ..وكان لبسك محترم وساتر عن كده...بس دلوقتي....دلوقتي انتي اتغيرتي ..خليتي اللي يسوى واللي ما يسواش يهزر معاكي  
ساره بحزن : يعني شايفني رخيصة وسهلة ...أنا اللي عملت كده في نفسي..أنا اللي عملت كده في نفسي
وبدأت تبكي وانهارت من البكاء وحاولت أسماء تهدأتها وهي تقول: ياحبيبتي اهدي بس شوية انتي ممكن تغيري رأيهم فيكي بسهولة لو اتغيرتي فعلا للأحسن
ساره من بين دموعها:أنا تعبانه أوي ممكن توقفيلي تاكسي؟ عاوزه أروح
أسماء:هروح معاكي
ساره:لا مش مشكلة هروح لوحدي أنا كويسة
أسماء :مش هبقى مطمنه عليكي
ساره: ما تقلقيش عليا وقفيلي تاكسي بس
أسماء: براحتك بس رني عليا بعد ما توصلي 
ساره: ربنا يسهل
وأوقفت أسماء تاكسي وركبت ساره وحاولت أن تمسك دموعها قدر استطاعتها وظلت تفكر فى كلام أحمد وأسماء حتى لاحظت أن السائق توقف ولكنها لم تصل إلى بيتها بعد.. فسألته:وقفت هنا ليه؟
السائق:الطريق واقف شكل فيه حادثة
ساره: حادثة!! ربنا يستر ..وحاول السائق أن يخترق صفوف السيارات محاولة منه للخروج من الإزدحام فرأت ساره فتاة ملقاة على الأرض ترتدي بنطال ورداء ضيق ولا ترتدي حجاب تغطيها دمائها والناس حولها يستعجلون الإسعاف يبدوا أنها أصيبت بحادثة فنظرت إليها برعب ورأت نفسها مكانها ففزعت وأبعدت بصرها وحاولت طرد هذه الفكرة من عقلها وهي تبكى:لو أنا فعلا اللي كنت مكانها كنت هقابل ربنا ازاى كده ؟؟ وظلت تبكي بدون صوت حتى وصلت بيتها وصعدت ودخلت غرفتها بسرعة قبل أن تراها والدتها وظلت تبكي بغرفتها طويلا...
أحمد فى سيارته فى طريقه للبيت يفكر:إيه اللي بيحصلك يا أحمد بقت بتوحشك كده ليه؟ ليه بقيت بتتلكك علشان تفرحها لمجرد بس إنك بتحب تشوفها مبسوطة؟ ليه بقيت بتحب تشوفها كل يوم وبتستعجل تروح علشان تشوفها؟؟ وليه احلوت فى عينيك فجأه كده ما انت كنت بتشوف بنات أشكال وألوان !!! اشمعنى دلوقتي ؟؟ إيه اللى حصلك ؟؟ إيه؟ إيه؟ 
*********************
فى اليوم التالى قررت ساره أن ترتدي الحجاب  طرحة قصيرة وترتدي جيبه بدلا من البنطال وهي ذاهبة إلى عملها ..تشعر بالخوف من داخلها كيف ستقابل زملائها بالتغيير الجديد وكيف سيكون رد فعلهم؟ ولكنها تشعر من داخلها أنها فعلت ذلك لترضى ربها وفقط.. فدعت الله سبحانه وتعالى أن تتماسك أمامهم ..ثم ذهبت إلى العمل..
دخلت على أسماء المكتب فرأتها أسماء وذهلت لهذا التغيير المفاجئ وتمنت أن تثبت ولا يكون مجرد تغير عارض نظرا لما سمعته أمس ولكنها ابتسمت وذهبت إليها وعانقتها وقالت: أخبارك إيه ياحبيبتي إيه الجمال ده ماشاء الله؟ الحجاب عليكي تحفة..بس قلقتيني عليكي امبارح رنيت عليكي كتير بس انتي ما ردتيش
ساره بابتسامة: الحمد لله بخير كنت نايمة بس ..بقيت أحسن النهارده
أسماء:ربنا يسعدك ياقمر ويثبتك ويحفظك دايما كده
سعدت ساره بهذه الدعوات وقالت: ربنا يخليكي ليا ياقمر...
 وجلست تباشر عملها..وكلما دخل عليها أحد من زملائها تعجب من التغيير الجديد فمنهم من أثنى عليها ومنهم من عاتبها وقال: كنتي أحلى من كده؟ إيه اللي خلاكى اتغيرتي كده؟
فكان ردها: أنا مرتاحة كده.. مش كده أحسن برده؟؟
فيحرجوا ولا يردون عليها...حاولت التماسك والرد بثقة قدر استطاعتها
دخل عليها كريم ليطلب بيانات ..لم يراها فى الصباح بهذا التغيير..فذهل وتسمر مكانه حين رآها 
الحلقة الثانية عشرة:
فرأته على هذه الحالة وقالت: فيه حاجة يا باشمهندس كريم؟
كريم:ها...لا مفيش ..آسف..كنت عاوز البيانات دي
ساره: دقيقة واحده هطلعها من الكمبيوتر 
وضع كريم نظره فى الأرض وقال لنفسه: هي اتغيرت كده ازاي ؟ ده فعلا اللي كان نفسي فيه من زمان ..بس ازاي؟ 
انت هتحير نفسك ليه المهم إنها اتغيرت للأحسن يارب تثبت بس..فأخرجته ساره من شروده: اتفضل يا باشمهندس البيانات خلصت
أخذها كريم وكان على وشك الخروج ولكنه استدار إليها وقال:ماشاء الله التغيير ده جميل ربنا يثبتك 
وخرج مسرعا قبل أن ينتظر الرد منها..فابتسمت وأكملت عملها..
مرت الأيام وجاء ميعاد رحلة اسكندرية ..جهزت حبيبه كل شئ من طعام وعصائر وملابس تناسب الرحلة وجهزت أختها حقائبها وحقائب والدها ووالدتها واجتمعوا سويا يوم الخميس وتحركوا بعد صلاة الفجر..
وصلوا جميعا  فى العاشرة صباحا ودخل الرجال فى غرفة والنساء فى الغرفة المجاورة..وضعوا حقائبهم وناموا لفترة بعد الظهيرة ..استيقظوا وصلوا الظهر وتناول النساء طعامهم وأرسلوا الطعام للرجال واتفقوا على الخروج إلى الشاطئ قبل العصر بقليل ....
اجتمع النساء سويا وحمل كل منهم حقيبه وخرجوا خلف الرجال وذهبوا إلى الشاطئ فى مكان بعيد عن الناس نوعا ما إلا العائلات..ذهب الرجال لأداء صلاة العصر في المسجد الذي على الشاطئ  وجلس بعض النساء بجانب الأشياء والبعض الآخر ذهب إلى الصلاه ثم تبادلوا بعد ذلك..
عاد الجميع وجلسوا يتناولون العصائر والحلوى وهم مستمتعون ...ثم ذهب الرجال إلى البحر للسباحة معا وذهبت حبيبه مع حنان وليلى ومعهم حنين يلعبون معها على شاطئ البحر ترتدي كل منهم حجابها كاملا مع عبائه واسعة لا تلتصق من المياه..مرة يلعبون مع الأطفال بالمياه على الشاطئ  يلقي بعضهم على بعض ومرة يرسمون على الرمال..
وأثناء مرحهم وجدوا كرة تقفز ناحيتهم ووجدوا شابا قادما إليهم يقول: معلش كنت عاوز الكورة دى
أعطتها له ليلى  فأخذها وقال: شكرا ياقمر ..فتضايقت ليلى وقالت: احترم نفسك يا أستاذ..وبعدت نظرها عنه...فقال: بس ما تزقيش..وذهب ليلعب مع رفقائه الذين اجتمعوا فجأه بقربهم..وجاءت إليهم الكرة مرة أخرى وأتى نفس الشخص ليأخذها منهم وقال: معلش ياقمر الكوره  بتاعتنا..ردت حبيبه: لو سمحت ما تحدفهاش هنا تانى ممكن تلعب بعيد شوية..
رد عليها: المنطقة هنا حلوة والشط ملك للكل فيها حاجة دي؟
حبيبه بعصبيه: العب بعيد لو سمحت الشط واسع
 قال: خلاص ياستي  بس ما تزقيش ...
وذهب إلى رفقائه ولكنهم لم يبعدوا عنهم المسافة المناسبة فضرب أحدهم الكرة بدون قصد فأصابت رأس حبيبه فسقطت مغشيا عليها ..هنا صرخت حنان:حبيييييبه!!!!!
وصل صراخها إلى والدها وابراهيم على الشاطئ ..وأحمد وخالد وأسامه فى المياه..فهرعوا جميعا إليها والرعب قد أصابهم...فحاول أحمد إفاقتها وهو يصرخ:حبيبه انتي سامعاني أرجوكي فوقي ما تعمليش فيا كده ..حبيبه ..حبيبه
أفاقت حبيبه سريعا فهدأت نفس أحمد وتنفس الجميع الصعداء..وقال أحمد: إيه اللي حصل؟
ليلى وهى تشير بيدها: الشباب اللي بيلعبواهناك دول كل شوية يحدفوا الكورة عندنا وزعقنالهم بس هما ما بطلوش وحدفوا الكورة فى رأس حبيبه..
غضب أحمد بشده وترك حبيبه بين يدي والدها ووالدتها وخالد وقد أمسك أسامه ابنته حنين التي كانت تبكي من الفزع وذهب ناحية الشباب ليتشاجر معهم ...
أحمد بصوت عالي جدا : انتو ما عندكوش دم؟ إيه اللي عملتوه ده؟ما عندكوش اخوات بنات ولا إيه؟
رد أحدهم: والله ما كانش قصدي كنا بنلعب وغصب عننا جبنا الكورة فيها
أحمد بعصبيه: يعني إيه ما كانش قصدك؟ تخبطوا الكورة فيهم كام مرة وتقول ما كانش قصدك؟
أصيبت حبيبه بصداع شديد إثر الضربة ولكنها استطاعت رؤية أحمد وهو يتشاجر مع الشباب فطلبت من أخيها أن يهدئ الموضوع..فأسرع خالد إلى أحمد وقال: خلاص يا أحمد حصل خير..وتوجه للشباب قائلا: سيبوا بنات الناس فى حالهم علشان ربنا يحافظ على خواتكم وابعدوا بقى من هنا الشط واسع..وقال لأحمد: يلا يا أحمد من هنا..
وأخذه خالد وعادا إلى حبيبه..أحمد: عامله إيه دلوقتي يا حبيبتي ؟ حاسه بإيه قوليلي؟
أمسكت حبيبه رأسها من شدة الصداع ولم تع ما قاله أحمد إلا أنها قالت: صداع جااامد أووى والدنيا بتلف بيا
أحمد: يلا يا بابا نوديها للدكتور علشان نطمن عليها
الأب: يلا يا بني وأنتم ارجعوا مكانكم تاني مش هنتأخر
الأم: أنا جاية معاكم لازم أطمن على بنتي
خالد: وأنا كمان
حنان: انا مش هقدر أقعد ع الشط وأختي تعبانه أنا جاية معاكم
ليلى: وأنا كمان
الأب : لالالا احنا كده كتير ع الفاضى ..أم حبيبه وخالد بس اللى هييجوا معانا وإبراهيم وانت يا أسامة هاتوا حاجتنا مع الباقيين واسبقونا ع الفندق واحنا هنحصلكم
الحاج إبراهيم: خلاص ماشي يلا بينا
وحمل أحمد حبيبه بين ذراعيه إلى الطبيب وهو يقول فى نفسه: ياريتني أنا اللي كنت مكانك.. ياريتني أنا اللي كنت انضربت مش انتي ..يارب تكون حاجة بسيطة ..حافظلى عليها ياااارب دي هي السبب في رجوعي ليك من بعد عونك..
وصلوا إلى الطبيب وفحص رأسها وسمع شكواها وطببها وقال: ما تقلقوش الصداع ده طبيعي من أثر الضربة وهيروح لوحده بس هياخد وقت ممكن لحد بكره أو بعده أنا دهنت لها مرهم مسكن وخذوا المرهم أهو خلوها تدهن منه صبح وبالليل والحبوب دي كمان ..المهم تلاحظوها لحد بكرة الصبح لو فيه جديد هاتوها على طول
أحمد: شكرا يادكتور..ممكن نروح دلوقتي؟
الطبيب: لا شكر على واجب .أيوه ممكن تروحوا لو هي تقدر
حبيبه: أيوه أقدر
وأسندها أحمد من ناحية وخاالد من الناحية الأخرى وعادوا إلى الفندق فاستقبتلهم حنان وليلى وأخذوها واجلسوها على سريرها لترتاح وتوجهت حنان لسؤال والدها: طمني يابابا الدكتور قال إيه؟
الأب: ما تقلقيش قال إنها حاجة بسيطة الحمد لله بس خدوا بالكم منها لحد بكره الصبح وده العلاج بتاعها يتاخد صبح وبالليل
حنان وليلى :الحمد لله..ألف سلامة عليكي
حبيبه: الله يسلمكم معلش بوظت عليكم الرحلة ممكن تنزلوا البحر بالليل.. دا هما 3 أيام بس
حنان: لا ولا يهمك ياحبيبتى ..مش هننزل من غيرك.. نطمن عليكي الأول
حبيبه: أنا الحمد لله بقيت كويسة ما تقولهم يا أحمد
وأحمد فى عالم آخر خائف عليها جدا حتى كاد قلبه يتوقف من شدة الخوف والقلق فقد أحس بقيمتها فعلا وشعر بحبه لها
حبيبه: أحمد انت معايا؟
أحمد: ها..أيوه بتقولي حاجة
حبيبه: بقولك خدهم بالليل للبحر علشان ما تعديش الرحلة ع الفاضى
أحمد: مش هننزل من غيرك
حبيبه: حتى انت يا أحمد..خلاص لو قدرت أنزل بالليل معاكم هنزل 
حنان: لا استريحي انتي ياحبيبتي وما تشيليش همنا بكرة تقومي بالسلامة ونستمتع سوا
حبيبه: لا خلاص أخدت قراري هنزل معاكم بالليل بإذن الله بس سيبوني أرتاح شويه دلوقتي
الأم: خلاص نسيبها ترتاح دلوقتي..يلا بينا هنخرج كلنا
أحمد: معلش يا أمى ممكن تخرجوا أنتم وتسيبوني معاها شويه؟ عاوز أطمن عليها قبل ما تنام
الأم:خلاص ياحبيبي
وخرج الجميع وبقى أحمد بجانبها وهي تحاول أن تنام..وظل ينظر إليها كأنما يراها لأول مرة أو يخاف ألا يراها مرة أخرى ويتمنى أن تشفى سريعا حتى يصارحها بحبه الشديد لها ويطلب منها أن تسامحه على ما مضى..
ظل جالسا حتى نامت واطمأن عليها فقبلها من جبينها وفتح الباب ببطء وخرج وذهب إلى المسجد لأن أذان المغرب قد قرب وقته فصلى وجلس به حتى وقت العشاء يصلي ويدعوا لها من بين دموعه أن يحفظها الله ويشفيها..
فى الفندق استيقظت حبيبه وسألت ليلى: ليلى هو إيه اللى حصل بعد ما أغمى عليا؟
ليلى:قلبنا وقع فى رجلينا حنان صوتت وجم كلهم وأولهم أحمد وخالد أخوكي وكانوا قلقانين عليكي أوي وأحمد فضل يفوق فيكي ويقول ما تسيبينيش ما تعمليش فيا كده يلا فوقي يا حبيبه وشويه وكان هيعيط
تعجبت حبيبه وقالت:أحمد قال كده؟معقول؟
ليلى: طبعا ده كان هيموت من الخضة عليكي وشالك وجري بيكي للدكتور..ده شكله بيحبك موووت هنيالك ياعم..عقبال ما ربنا يرزقني بواحد يحبني كده ..
حبيبه: أحمد ؟ بيحبني ؟
ليلى: انتي بتشكي فى كده؟
وظلت حبيبه تردد: أحمد بيحبني؟ أحمد بيحبني؟
********
فى المسجد صلى أحمد العشاء وخرج مع الرجال وعاد إلى الفندق ليطمئن عليها..فدق الباب وفتحت أمها
الأم: اتفضل يا أحمد  اتفضلوا هي صاحيه
الحاج ابراهيم: أخبار بنتنا إيه دلوقتي؟
حبيبه: الحمد لله ياعمي بقيت أحسن
الحاج ابراهيم: الحمد لله ألف سلامة عليكي 
حبيبه: الله يسلمك
أحمد: ألف سلامة عليكي يا حبيبه..عاملة إيه دلوقتي ؟ لسه حاسة بصداع؟
حبيبه بابتسامة : الله يسلمك يا أحمد ..الحمد لله الصداع راح بعد ما أخدت الدوا..هخرج معاكم الليلة بقى
أحمد:لالالا ..خليكي انتي لسه تعبانه
حبيبه: لا هبقى مرتاحة وأنا معاكم ..يلا أنا جاهزة أهو يلا ننزل دلوقتي..
الأم: سيبها براحتها يا أحمد حبيبه عندية ولازم تنفذ اللي هي عاوزاه..احنا هناخد بالنا منها
أحمد: خلاص يا أمي مش هجادلكم..يلا بينا
ونزل الجميع للجلوس على الشاطئ فى منظر بديع وهواء عليل ونسمات تعيد الروح إلى فاقدها
جلس الرجال مع بعضهم والنساء مع حبيبه يتحدثون ويمزحون ويمرحون وبينهم حنين التييي تضفى على الجو الكثير من المرح بضحكتها العذبه وكلامها البسيط...
نظر أحمد ناحية حبيبه وأراد أن يطمئن عليها
أحمد للرجال: بعد إذنكم
الحاج إبراهيم: على فين يا أحمد؟
أحمد: هطمن على حبيبه..
خالد: خدنى معاك..
وذهبا سويا ناحيتها وسلما ...أحمد: عامله إيه دلوقتى ياحبيبه؟
حبيبه بابتسامة: الحمد لله أحسن طول منا معاكم
خالد: الحمد لله.. قلقتينا عليكي كنتي بتشوفي غلاوتك عندنا قد إيه؟ ما تخافيش طلعتي غالية وأوي كمان
حبيبه: ههههههه
أحمد موجها كلامه إلى ليلى: وانتي ياليلى عملتي إيه سمعت إن باب التنسيق فتح قدمتي ولا لسه؟
ليلى: أيوه الحمد لله قدمت وكتبت أول رغبه صيدلة
خالد: واشمعنى صيدلة بقى يا آنسه ليلى؟
ليلى وهى تغض بصرها عنه: كان نفسي أبقى صيدلانية من زمان علشان أصرف للناس الدوا صح لأن فيه شباب بيقفوا فى صيدلية وهما مش خريجين صيدلة فممكن يقرأ اسم الدوا غلط ويديه للمريض فيأذيه وكمان  الدكاترة أحيانا خطهم وحش فى الروشته وكمان ممكن ما يقولش للمريض الدوا ده يتاخد ازاى فكنت عاوزه أساعدهم بقى واتعلم أدي حقن كمان وأعلق محاليل..
خالد وقد أعجب بهدفها: ما شاء الله ربنا يوفقك وتحققي اللي بتحلمي بيه
ليلى : يااارب
أحمد:حبيبه تقدري تتمشي معايا شويا ولا لسه تعبانه؟
حبيبه بسعاده: أيوه أقدر الحمد لله أنا كويسة
ومسك أحمد يدها لتقف وخالد اليد الأخرى وساروا مبتعدين ولاحظ أحمد أن خالد مازال معهم
أحمد: احم.. خالد بابا بينادى عليك
خالد: فعلا....وبصوت عالى:أيوه يابابا جاي..ثم توجه إليه: شكلك بتوزعني ماشي ماشي
أحمد: امشى يلا وبطل رخامة
خالد وهو يضحك ويبتعد: ماشي ياعم أنا ماشي أهو
وتضحك حبيبه من قلبها من تصرفهم فاستبشر أحمد وبدأ يتحدث معها أثناء سيرهم على البحر
أحمد: بقيتى أحسن الحمد لله؟
حبيبه: أيوه الحمد لله
أحمد: ممكن اسألك سؤال؟
حبيبه :اتفضل
أحمد بتردد:هو ليه انتي ما طلبتيش الطلاق مني برغم معاملتي الوحشة معاكي الفترة اللي فاتت وسهري وكده ؟
حبيبه بابتسامه: بابا وماما ربونى على الصبر واتعلمت برده إن اللي عاوز حاجة لازم يصبر علشان ينولها.. وإن الناس مش كلهم زى ما أنا عاوزه لازم اتقبل الحلو والوحش اللي فيهم ..لما اتجوزتك شفت فيك الطيبه والحنية اللي كنت باحلم بيهم ولما كنت أطلب حاجة كنت بتنفذهالي على طول وبتصبر عليا وبتلتمس عذري..كنت هعوز إيه أكتر من كده؟؟ ولما اتغيرت ولقيت معاملتك بقت جافة معايا قلت أصبر شوية يمكن تتصلح لكن ما اتصلحتش قلت أطلب الطلاق لأن ما بقتش الشخص اللي أنا اتجوزته.. بس فكرت شوية وبصيت على تصرفاتك وبصيت فى قلبك لقيت الطيبه والحنية مازالت فيك والذوق والأصول كمان..وحتى لما كنت بتتضايق كنت بتزعق فيا بس لما ببص فى عينيك بحس إنك بتزعق غصب عنك ..والتغيير ده ما جاش من فراغ جه بس لما انضم سامي للشركة عندك وحالك اتقلب ساعتها فعرفت إن هو السبب ..حاولت أفهمك كده بس انت ما كنتش بتسمعني وبعدين يئست وقلت بما إنك مطنشني ولا كأني في حياتك خلاص هقضي واجباتى بس من أكل وشرب وغسيل وأعيش حياتي وخلاص وما ليش دعوة بيك..بس في يوم كنت باسمع برنامج بيحل المشاكل الزوجية واتصلت ست عندها نفس مشكلتنا والدكتور نصحها إنها تصبر على جوزها وتعمل شوية حاجات علشان ترجعه لبيته عملتهم والحمد لله رجعت..
أحمد وقد زهل مما سمعه وكيف أن حبيبه جاهدت معه وتكبدت كل هذا العناء لأنها رأت فى قلبه مالم يراه هو ..
احمد:ياااااه كل ده شيلاه لوحدك.. وقدرتي تصبري عليا ده كله علشان شفتي في قلبي اللي أنا نفسي ما كنتش شايفه؟
حبيبه: أيوه.. و مش نادمانه على المده دي كلها من الصبر لأني شفت النتيجة الحمد لله 
أحمد: ولو ماكنتيش لقيتي نتيجة للنصايح اللي أخدتيها من البرنامج كنتي هتطلبي الطلاق؟؟
الحلقة الثالثة عشرة:
تفكر حبيبه فى سؤاله فهو سؤال يصعب الإجابة عليه ولكنها ترد بحزن: مش عارفة بس لو كنت حسيت باليأس كنت هعملها فعلا وأطلب الطلاق...ثم ابتسمت وأكملت: بس الحمد لله ربنا كرمني وفعلا قدرت تتغير ورجعت أحمد اللي أنا اتجوزته و...و..وحبيبته..
أحمد بذهول: يعني انتي بتحبيني فعلا فعلا بالرغم من كل اللي أنا عملته؟
حبيبه بابتسامة: أيوه بحبك يا أحمد
أحمد وقد أصابه الذهول والصدمة من قوة الرد ولم يستطع النطق لثواني إلا أنه قال وبصوت عال لا يسمعه البقية وممسكا بيد حبيبه بقوة: حبيبه. بحبــــــــــــــك..بحبك بحبك بحبك ولو فضلت أقولها لآخر يوم في حياتي مش هكفيكي
حبيبه وقد انهمرت الدموع من عينيها بدون توقف مع ابتسامه:أنا مش مصدقة اللي باسمعه!! أخييييييرا سمعتها منك يا أحمد؟
أحمد بصوت تخنقه العبرات ممسكا بيد حبيبه يقبلها: وهتسمعيها من هنا ورايح ومش هبطل أقولهالك فى الرايحة والجاية بس بشرط: عاوزك تسامحيني على كل اللي فات
حبيبه بابتسامة صافية بين الدموع: وأنا مسمحاك يا أحمد..أنا ما تعودتش أشيل في قلبي من حد فما بالك بأحب الناس ليا وأقربهم لقلبي
لم يستطع أحمد أن يتمالك نفسه فانهمرت دموعه وضم حبيبه إلى صدره بقوه وانفجرت حبيبه في البكاء هي أيضا ..كان هذا العناق كاف بأن يذيب أى حاجز بينهما وأن يزيل كل ألم عاشاه ..وظلا هكذا لدقيقة ثم أخذها من يدها وجلسا على صخرة على البحر وأسندت حبيبه رأسها على كتف زوجها أحمد لتنزل كل الهم والحمل الذي حملته لفترة طويلة ..وأمسك أحمد يدها بقوة كأنما يقول لها : لن أدعك تبتعدين عني مرة أخرى فلن أحتمل العيش بدونك..
نظر الحاج ابراهيم ناحيتهم فهم على مسافة بعيده عنهم ولكنهم على مرمى البصر فابتسم وغمز بذراعه إلى عبد الرحمن وأشار إليهم فرآهم وابتسم هو أيضا وقال : ربنا يسعدهم..فرد الحاج إبراهيم: يااارب..
ونظر خالد ناحيتهم أيضا وابتسم وقال لنفسه: ربنا يسعدك ياحبيبه تستاهلي كل خير..يا بختكم امتى بقى ربنا يوعدني بواحده طيبه زى حبيبه ونقعد سوا القعدة دى ع البحر؟؟ امتى ؟ امتى ؟....وتنهد بشوق..
وأخيرا بعد صمت قال أحمد: انتي عارفه لما شفتك مغمى عليكي قلبي كان هيقف من الصدمة والخوف عليكي ..أنا قلت جرالك حاجه..ولو كان فعلا لاقدر الله جرالك حاجة أنا ما كنتش عارف هعمل إيه ساعتها أنا كان ممكن أموت بعدها
حبيبه بخضه وهى تضربه بخفة على ذراعه: لا ما تقولش كده بعد الشر عليك
أحمد : بجد والله كنت بقول يارتني كنت أنا اللي مكانك
حبيبه: خلاص بقى ما تقولش كده قفل على السيرة دي الحمد لله أنا بخير اهو وما جراليش حاجة
أحمد: بس انتم ليه ماحدش قلنا منكم إن الشباب دول بيضايقوكم كنا اتصرفنا معاهم
حبيبه : ماحبيناش نعمل مشاكل كنت عارفة انك هتتخانق معاهم بس احنا ما سكتناش ردينا عليهم بس هو قدر ربنا بقى اللي حصل
أحمد: تاني مرة بقى لو حد رذل عليكم ..شاوري  بس ولا أقولك صفري وف لحظة هتلقيني فريرة جنبك بدافع عنك
ضحكت حبيبه من مزاحه وقالت: حاضر
ونظر أحمد فى ساعته فوجد أنها العاشرة فقال: ياااااه الساعة بقت عشرة الوقت عدا بسرعة أوي ..تعالي نقعد معاهم شوية علشان مايزعلوش
حبيبه: يلا بينا
وذهبا سويا إليهم ونادى أحمد على عمه وخالد وحماه ليجلسوا معا مع حبيبه وجلسوا جميعا يضحكون ويتسامرون وقضوا وقتا ممتعا..وحاول خالد قدر استطاعته ألا ينظر إلى ليلى وهي كذلك..مر الوقت سريعا وعادوا جميعا إلى غرفهم ووصى عبد الرحمن ابنته وليلى بملاحظة حبيبه كل فترة خلال هذه الليلة حتى لايحدث شئ..وإن لاحظا أي شئ في أي وقت  يتصلا به فورا....ومرت الليلة بسلام واستيقظوا للفجر وحاولت أم حبيبه أن تقنعها أن ترتاح قليلا وتصلي في وقت متأخر من الصباح ولكنها أبت وأصرت أن تصلى الفجر حاضر..وبالفعل صلته وخرجت إلى شرفة الغرفة التى تطل على البحر بمنظر يدخل البهجة على النفوس..ووقفت تتأمل البحر فسمعت صوتا من الشرفة المجاورة:احم احم ..الجميل أخباره إيه النهارده؟
فنظرت ناحية الصوت فوجدته أحمد فابتسمت وقالت:الحمد لله بخير
أحمد: الحمد لله ياحبيبتي ربنا ما يجيب شر أبدا
ابتسمت حبيبه ابتسامة واسعة فهي أول مرة تسمع من زوجها كلمة حبيبتي: ياارب..إيه اللي طلعك دلوقتي في البلكونة؟
أحمد:بالظبط بالظبط نفس اللي طلعك..ما تعرفيش إننا بقينا واحد وبقيت باعرف أقرى أفكارك؟
ابتسمت حبيبه وقالت:طيب قولي أنا كنت طالعة ليه بقـــــــى؟
أحمد بابتسامة:كنتي طالعة تشمي الهوا المنعش في الوقت الجميل ده وتتفرجي على المنظر الرائع ده وتحمدى ربنا على النعم اللي انتي فيها..صح ولا فاتني حاجة؟
ضحكت حبيبه وقالت:يااااه لا انت يتخاف منك بعد كده ..قلت فعلا كل أفكاري بس نسيت حاجة ؟
أحمد باستغراب: بجد؟؟ نسيت إيه؟
حبيبه بابتسامه:وكان نفسي أشوفك كمان وبقول ياارب يطلع دلوقتي علشان وحشني
أحمد يبتسم بسعادة بالغة ويقول: هتصدقيني لو قلتلك ده كمان نفس السبب اللي طلعني ..بس كدبت نفسي وقلت: لا مش هلاقيها.. لحقت أوحشها من كام ساعة؟؟
تبتسم حبيبه وتقول: مصدقاك بس فعلا وحشتني
فرح أحمد وخجل في نفس الوقت وقال:وانتي كمان وحشتيني أووووي وعاوز أقضي معاكي أطول وقت ممكن قبل ما نرجع الشغل ونتشغل
حبيبه:وأنا كمان
أحمد: طيب وسعي بقى أما أنط عندك فى البلكونة_وهم أن يفعل إلا أنه تراجع وقال:ولا أقولك بلاش لا يقولوا عليا حرامي ولا حاجة..
تضحك حبيبه من أسلوبه فيكمل: نفسي أقولك ننزل دلوقتي نتمشى ع البحر بس بدري أوي وعاوزك ترتاحي كمان شوية
حبيبه:لا بدري ولا حاجه يلا ننزل
أحمد:لااااااا انتي ماصدقتي ادخلي ارتاحي بس شوية انتي لسه تعبانه والصبح بإذن الله نفطرونخرج نتمشى شوية ع البحر قبل الحر ..اتفقنا
حبيبه: اممم اتفقنا..أدخل أنام أنا بقى
أحمد: ماشى ياحبيبتى
ودخلت حبيبه وقلبها يتراقص من الفرحة حتى يكاد ينخلع من مكانه ..وتحمد ربها على هذه النعمة...ثم نامت..
فى الصباح استيقظ الجميع وخرجوا إلى الشاطئ ولكن هذه المرة منفردين:حبيبه مع زوجها..وحنان مع زوجها ومعهم ابنتهم حنين..وخالد مع والده ووالدته..وليلى مع والدها ووالدتها..
وعلى شاطئ قريب منهم كانت تجلس ساره بمفردها على شاطئ البحر ترتدي حجابها الكامل مع عباءة لا تلتصق من المياه...وعلى مقربة منها والدها ووالدتها وأختها..حزينة جدا كلما تذكرت الماضي وما كانت عليه وتستاء أكثر كلما تذكرت كلام أحمد وأسماء..
نظر إليها كريم من بعيد وهي على هذه الحالة فقال في نفسه: شكلها حزين فعلا يمكن حاسة بالندم ع اللي فات بس الحمد لله إنها رجعت قبل فوات الأوان ...بس ياترى يا كريم لسه بتحبها زي الأول ؟ وممكن تروح تتقدملها دلوقتي بعد التغيرده؟ أنا بقول أستنى شوية نشوف هيحصل إيه بكرة ممكن ترجع تاني للي كانت عليه..ولو ثبتت فعلا وحسيت إنها بقت ساره اللي أنا حبيتها فعلا مش هتردد إنى اتقدملها...ياااااارب ساعدني وساعدها ودبر لنا الخير حيث كان ثم أرضنا به...
سهام: كريم تعالى يلا علشان تاكل
أفاق كريم من شروده على صوت اخته ورد:حاضر جاي أهو
عاد كريم إلى والده ووالدته وأخته يأكلوا سويا وهم سعداء ثم استأذنت سهام لتجلس مع ساره
وذهبت إليها وجلست بجوارها وقالت: الجميل سرحان في إيه؟
ساره: هاا..سهام خضتيني..مافيش كنت بتأمل في البحر
سهام : بجد ؟ على سهام برده ؟ أمال لو ماكناش أصحاب؟
ساره بابتسامة حزينة:لا بجد ما فيش حاجة
سهام تحاول أن تخرجها من حزنها بالمزاح: على فكرة الطرحة والعباية عليكي تححححفففه هياكلوا منك حته..ياريت تفضلي كده على طول 
سارة بابتسامة: بجد؟؟ ادعيلي ربنا يثبتني وأرجع زي الأول وأحسن..أرجع ساره بتاعت زمان اللي كل الناس كانوا بيحترموها وأي حد لعبي يفكر ألف مرة قبل ما يروح يكلمها
تبتسم سهام وتقول: ياااارب ياقمر..ربنا يعينك ويثبتك وتبقي أحسن من الأول كمان
وعانقا بعضهما ثم أخذتها سهام إلى البحر وظلا يلعبان ويرشان بعضهما بالماء..وينظر كريم اليهما نظرة خاطفة ثم يغض بصره ويقول: الحمد لله سهام قدرت تخرجها من المود اللي هي فيه...وظل يتحدث ويمزح مع والديه ثم تركهما ونزل الماء ليسبح مع أصحابه..
قضى كلا من حبيبه وأحمد والبقية وقتا ممتعا فى السير على الشاطئ فى الصباح ثم عادوا إلى الفندق فترة الظهيرة ليتناولوا غدائهم ثم خرجوا بعد صلاة العصر وقد أدى الرجال صلاتهم على الشاطئ حتى يذكروا الناس بفعلهم هذا  بوقت الصلاة وأدى النساء الصلاة فى المسجد وظلوا على الشاطئ يسبحون ويلعبون ويمرحون ..وعادوا إلى الفندق وقت المغرب ليرتاحوا قليلا ..ثم تناولوا العشاء بعد صلاة العشاء وخرجوا مرة أخرى أمام الفندق ...جلس الرجال سويا والنساء سويا.. إلا أن أحمد اخذ حبيبه وظلا يسيران على الشاطئ ويتحدثان
حبيبه : إلا قلي يا أحمد أنا اكتشفت إنك بتصلي يوم ما خرجنا على النيل ...انت كنت بتصلي من قبلها؟ وقولي إيه اللي غيرك فجأه كده ورجعت لربنا؟
أحمد: بصي يا ستى فاكره يوم ما خرجت معاكي للسوق اليوم ده اللي صليت فيه ..شفت الناس اللي في السوق قد إيه طيبين وقنوعين برزقهم برغم قلته وقد إيه هما مش بيذلوا نفسهم وياخدوا معونة من حد بيعتمدوا على نفسهم.. كنت أول مرة أشوف ناس عايشة كده وبالأخلاق دي.. شفت روان وأمها قد إيه هي بتتعب في الشغل علشانها وشفت عم إبراهيم برغم العاهة اللي فيه لكن بيحب كتاب ربنا أوي ونفسه يقرأه وما منعوش سنه الكبير إنه يتعلم طريقة برايل علشان يقرأ القرآن بصراحة حسيت إني صغير أدامهم حسيت إني في كوكب تاني غير الكوكب اللي أنا عايش عليه وناس غير الناس اللى بشوفها وأخلاق أحسن من الأخلاق اللي بشوفها..
ليلتها رحت لسامي سلمت عليه وبالي كان مشغول باللي شفته خرجت من عنده اتمشى مش عارف رايح فين بس ربنا وقفني على النيل وهناك أخدت درس عمري ما أخدته في حياتي..شفت أب كان زعلان من ابنه اللي عنده تقريبا عشر سنين والولد كان بيحاول يصالحه والأب كان زعلان من ابنه علشان ما صلاش العشاء جماعة في المسجد.....
وحبيبه تستمع باستغراب من القصة ..فأكمل أحمد: وبعد كده الولد فضل يصالح في والده ويعتذر له ويفهمه إن السبب اللي منعه إنه كان عند صاحبه التعبان بيشرحله الدروس اللي فاتته وما سمعش الأذان من أصله ولما روح اكتشف إنه أذن فأصر إنه ينزل يصليه فى المسجد حتى لو لوحده وأنا ما قدرتش أمسك نفسي ساعتها...وهنا نزلت دمعة من عين حبيبه رغما عنها من أثر ما تسمع..فأكمل:اللي صدمني أكثر إن الولد ده بيصلى الصلوات كلها فى المسجد جماعة حتى الفجر...هنا شهقت حبيبه تعجبا..
فأكمل:أنا استغربت زيك كده بس شوفي التقيل بقى الولد اللي عنده عشر سنين ده اداني درس فى حب ربنا ..كان فاهم دينه كويس وعارف ربنا أكتر مننا احنا..ووعد باباه إنه مش هيكررها مع إنه ماغلطش أصلا ..علشان ربنا يحبه ويحبب فيه الملائكة ويحبب فيه الناس ومنهم باباه...
ابتسمت حبيبه من بين دموعها قائلة: ما شاء الله عليه ونعم التربية
أحمد: فعلا جميل جدا إن باباه علمه الحاجات اللي احنا ياكبار ممكن ما نكونش عارفينها..أنا طبعا ما استحملتش وبكيت كتييير ويوميها.. والغريب إن الولد ده كان اسمه أحمد يعني ربنا كان باعت الرسالة دي ليا أنا مش للولد ..وبعدها وعدت ربنا إن أنا مش هسيب الصلاة أبدا وهقرب منه ومش هبعد بعد كده.. وطبعا قافلة تاني يوم اتأثرت بيها جدا وبالحالات اللي أنا شفتها لأول مرة في حياتي فحسيت بنعم ربنا عليا..وكل يوم ربنا بيبعت ليا رسالة مرة عن طريقك ومرة عن طريق آيه باسمعها أو نصيحة من صاحبي أو موقف بشوفه والحمد لله ماشي في طريق ربنا أهو ونفسي ربنا يثبتني ويعيني وأكمل وما ارجعش أبدااا..ونفسي تساعديني وما تسيبينيش أبدا..
ذرفت عين حبيبه من الدموع ما لا يحصى ومسكت يد أحمد بشدة وبسرعة قالت: وأنا بإذن الله مش هسيبك أبدا وهفضل معاك ع الحلوة والمرة و هساعدك علشان ندخل سوا الجنة  
ابتسم أحمد وقال: وأنا أوعدك إنى مش هزعلك تانى أبدا وهكون لكي نعم الزوج ونعم العون على طاعة  ربنا
..يلا بينا نروح نقعد معاهم
وذهبا ليجلسا مع أهلهم يمزحون ويضحكون ..حتى مرت الليلة بسرعة(هكذا هي الأوقات السعيدة)
ويأتي الصباح ويتناولون الإفطار سويا الرجال معا والنساء معا ويجهزون الحقائب استعدادا للسفر بعد المغرب..وذهب الرجال بعد الظهر لشراء متطلباتهم وأشياء طلبتها حبيبه وليلى وعندما عادوا كان العصر قد أذن فصلوا وجلسوا على البحر يودعون هذا المكان الجميل وانفرد أحمد بحبيبه وأخذا يسيرا معا على شاطئ البحر يتحدثان ويضحكان كأنمها يعوضان شهورا مضت من الجفاء والبعد..
أحمد: إلا قوليلي ياحبيبه هو انتى لابسة الخمار ده من امتى ؟ ووالدك اللي لبسهولك ولا انتي لابساه بإرادتك؟ 
حبيبه: أنا لابسة الخمار ده من 9 سنين تقريبا ولابساه بإرادتى وأقنعت أهلى بيه والحمد لله وافقوا على طول..كنت قبل كده بالبس طرح كبيرة بس لما جربته من صاحبتى دخل قلبي قبل ما يغطي راسي كنت حاسه بيه إني ملكة كأني لابسه ع الموضة بالظبط وكنت طايرة بيه جداااا ولحد دلوقتي  
أحمد: وانتي كنتي كده زمان أقصد في الإلتزام يعني؟
حبيبه: مش أوي يعني كنت بصلي وبصوم..  بس كنت باسمع أغاني وأفلام لحد أولى كلية اتنين أصحابي كانوا بيتناقشوا معايا فى حكم الأفلام والمسلسلات وإنها حرام علشان المناظر اللي بتغضب ربنا..بس كنت بقول لنفسي أنا مدمناهم ازاي هقدر أبطلهم...شوية بشوية ربنا كرهني في الأفلام وبقيت أسمع مسلسلات بس شوية وكرهت الأغاني وبعدين جه رمضان ...رمضان يعني طبعا مسلسلات..بس رمضان ده كان غير أي رمضان عده عليا..ربنا ألهمني إني أقضيه من غير مسلسلات وبالفعل ده اللي حصل رمضان كله كان صلاة تراويح وعباده وقرآن وبرامج دينية وبس..وبعد ما خلص رمضان فرحت جدااا بإرادتي إني فعلا تغلبت على نفسي ونجحت وقلت لنفسي : مش هضيع التعب اللي أنا تعبته في رمضان ع الفاضي ومن يومها وعدت ربنا إني مش هرجع تاني للي كنت عليه والحمد لله بجاهد نفسى لحد دلوقتي ولو شفت حاجة تغضب ربنا غصب عني باستغفر وبابعد على قد ما أقدر عن الحاجات اللي كنت بحبها زمان علشان ما أرجعلهاش تاني ...وما قلكش على كمية النفحات والفتوح اللي ربنا فتحها عليا بقيت بحس بحجات قبل ما تحصل بقيت بافهم آيات من القرآن قبل كده ما كنتش فاهماها.. كمية حب الناس اللي لقيتها شئ لا يصدق ..أنا باحمد ربنا على كل نعمه عليا ومبسوطة بيها جدا وبادعيه ما ارجعش تاني وإنه يثبتني ..
أحمد: يااارب ياحبيبتى أنا وانتي 
نظرت حبيبه فى ساعتها ثم قالت: الوقت سرقنا يلا نرجع بسرعة علشان نتمم ع الحاجة ونستعد للعودة مرة تانية إلى العمل ..يااااااه الأجازه عدت بسرعة أوي
ابتسم أحمد وقال: هى الأوقات الحلوة كده بتعدى بسرعة
وانصرفا سويا عائدين إلى الفندق..قابلا البقية هناك وأتموا حزم حقائبهم ...وتحركوا بسياراتهم عائدين إلى منازلهم..
فى بيت أحمد..دخلت حبيبه غرفتها وفرغت حقائبهم وجلس أحمد في الصالة يفكر..انتهت حبيبه من الحقائب وغيرت ملابسها وخرجت إلى الصالة فوجدت أحمد جالس يفكر..
حبيبه: أحمد مالك سرحان في إيه ؟
أحمد: اممم فيه حاجة كنت عاوز أقولهالك بس خايف
حبيبه بتعجب:خايف من إيه؟
أحمد: من رد فعلك
حبيبه بتعجب أكثر: من رد فعلي ؟!! خير فيه إيه يا أحمد قول قلقتني
أحمد بتردد:أنا ....أنا...أنا ..كنت عاوز أعترفلك إني كنت باعمل حاجات تغضب ربنا قبل ما أتغير وأكون أحمد بتاع دلوقتى ..و كنت باسهر أنا وسامي وأصحابنا فى.......
قاطعته حبيبه قائلة: مش عاوزه أعرف
أحمد بإصرار: بس انا لازم أقولك علشان تسامحيني ولو حد قالك من بره ع اللي كنت باعمله هتكرهيني 
حبيبه: أنا خلاص سامحتك من غير ما أعرف المهم تكون تبت بصدق علشان ربنا يسامحك
أحمد:والله العظيم أنا تبت لربنا بصدق وبادعيه كل يوم إنه يسامحني 
حبيبه بابتسامه: وده يكفيني
أحمد: يعنى لو جه يوم حد قالك على البلاوي بتاعتي مش هتكرهيني وتسيبيني؟
حبيبه بابتسامة لطيفة:لا مش هكرهك ولا هسيبك..إلا لو....
أحمد بقلق:لو إيه؟
حبيبه بحزن:إلا لو رجعت زي الأول أو أسوأ ..ساعتها.....مش هقدر أكمل معاك
فرد أحمد بعنف: لالالالالا.بإذن الله مش هرجع ادعيلي انتي بس وساعديني وكوني الصحبة الصالحة ليا
حبيبه:بادعيلك على طول من غير ما تقول و بإذن الله هكون صحبتك الصالحة اللي تعينك على طاعة ربنا وتفوقك لو وقعت في غلط.. بس ياريت تتقبل مني ساعتها... 
أحمد: ما تقلقيش هقبل النصح..فيه حاجة تانية؟
حبيبه: خير؟
أحمد: مستعده نبدأ سوا حياة جديدة كزوجين حقيقيين؟ ما تستعجليش في الرد وأنا مش هجبرك على حاجة
فكرت حبيبه وابتسمت: أيوه مستعده.
تهللت أسارير أحمد وقفز من على الأريكة من شدة الفرح متجها نحو غرفة الأطفال
حبيبه: ههههههه استنى رايح فين؟
أحمد: هقفل أوضة الأطفال بالمفتاح علشان ما ارجعلهاش تاني
حبيبه: هههههه سيبها مش لازم تقفلها
أحمد: ليه هنبدل؟ عاوزه تنامي فيها انتي ؟
حبيبه :هههههههه لا بس باحتاج أحط فيه حاجة سيبها وإن شاء الله ما حدش مننا هينام فيها تاني
أحمد: خلاص هسيبها..انتى ما تعبتيش من المشوار مش يلا ننام بقى ورانا شغل بكره
ابتسمت حبيبه وقالت: تعبت والله ..يلا ننام
ودخلا سويا غرفة نومهما وبدآ حياة جديدة خالية من الحزن مليئة بالتسامح والأمل..
الحلقة الرابعة عشرة:
استيقظت حبيبه قبل الفجر بساعة ونظرت إلى تقاسيم وجه أحمد التى لم تراها منذ فترة طويلة عن قرب فوجدته نائما ذو وجه ملائكى..فابتسمت وقبلته من جبينه ودعت بصوت منخفض:يارب أتم عليا نعمتك واحفظ زوجى واعف عنه وثبته واعنه على طاعتك وارزقه الصحبة الصالحة واصرفه عن صحبة السوء وارزقنا سويا الفردوس الأعلى برفقة حبيبك المصطفى بغير حساب....
ثم تحركت ببطئ لتنزل من السرير وتخرج على أطراف أصابعها حتى لا توقظ زوجها وفتحت الباب ببطء وخرجت ذاهبة إلى الحمام...ابتسم أحمد وهو مغمض العينين قائلا: آآآميييين ياااارب.....
ثم فتح عينيه وخرج هو الآخر من الغرفة وذهب إلى الحمام اللآخر...
انتهت حبيبه وتوضأت وعادت إلى غرفتها فلم تجد أحمد على فراشه فعلمت أنه فى الحمام الآخر..ارتدت إسدالها وفردت سجادتين لها ولزوجها وجلست تستغفر ..عاد أحمد وأطل برأسه فقط إلى داخل الغرفة وقال مبتسما: الجميل عامل إيه النهارده؟
نظرت حبيبه تجاهه وابتسمت وقالت: الحمد لله ..يلا نصلي سوا
دخل أحمد الغرفة وقال:يلا بينا..بس خدى بالك أنا صوتى وحش ومش حافظ القرآن كله ولسه بتعلم تجويد
ردت عليه مبتسمة: مش مشكلة أنا راضية
ابتسم أحمد ووقف إماما لها وصليا معا لأول مرة ركعتان تهجد بين يدى الله سبحانه وتعالى ..
كانت دموع حبيبه تزرف رغما عنها من شدة فرحتها حيث كانت تتمنى مجئ هذا اليوم الذي تصلي فيه قيام الليل  مأمومة خلف زوجها ..كما أن قراءة أحمد كانت مؤثرة بصوت خاشع يشعر بكل حرف يخرج منه..
أذن الفجر..نزل أحمد يصلي في المسجد وصلت حبيبه مكانها بعد أن رنت على صديقاتها لإيقاظهم ...
وجاء الصباح واستيقظا مبكرا وتناولا إفطارهما ونزلا إلى عملهما وأوصل أحمد حبيبه إلى عملها فى طريقه..
فى الشركة..دخل أحمد الشركة وهوسعيد جدا يسلم على كل من يقابله من الرجال فقط فقد قرر ألا يسلم على النساء حتى قابل كريم..
أحمد: كيمو حبيبى فينك يا راجل انت ما جتش المصيف ولا إيه؟
عانق كريم أحمد ثم قال: لا ياعم جيت بس زي ما انت عارف الشركة كانت حاجزة فندقين وأنا كنت في الفندق التاني وعلى شط تاني علشان كده ما تقابلناش
أحمد: آآآه كده ماشى ياسيدى..المهم استمتعت بالرحلة؟
كريم: جدااا الحمد لله..وانت؟
أحمد: الرحلة دي كانت أجمل رحلة في حياتي كلها اتحلت فيها أكبر مشكلة كانت عندي والحمد لله راجع منها مبسووووط جداااااا
كريم: ربنا يسعدك كمان وكمان
أحمد: ياااارب..المهم قولي شفتها هناك صح؟
كريم بصوت منخفض: وطي صوتك ..أيوه
أحمد: ها وعملت إيه؟
كريم: ولا حاجة ..أختى كانت بتقعد معاها في أوقات كتيرة بس أنا ما كلمتهاش خالص
أحمد: انت شفت أهو إنها اتغيرت..ها ..ناوي على إيه؟
كريم: مش عارف..بس بقول أستنى شوية أشوف هتثبت ولا هترجع تاني وساعتها أستخير ربنا واللي يكتبهولي هرضى بيه
أحمد: ربنا يقدرلك الخير يااارب انت طيب وتستاهل كل خير
كريم: ده من ذوقك ...بس نفسي أعرف سبب التغيير ده إيه؟ فجأه كده  بين يوم والتاني لقيتها اتحجبت وما بقيتش تكلم شباب زي الأول وبقت حزينة على طول مش عارف إيه اللي حصلها؟
أحمد بابتسامة رضا: السبب ياسيدي إني أنا نصحتها
تعجب كريم قائلا: انت؟؟ قلتلها إيه؟
أحمد: ما تتخضش كده قلتلها إن احترام الناس لها مش باللبس ولا الدلع ولا الهزار مع الرجالة الإحترام بالأخلاق والمعاملة الطيبة وقلتلها كمان بلاش ترخص نفسها..فلقيتها تاني يوم سبحان الله اتغيرت كده
كريم متعجبا: يااااه بالسهولة دي؟ اوعى تكون قلتلها حاجة عني؟
أحمد: لا ما تقلقش أنا كل اللي قلتهولها إنها لما ترضي ربنا.. ربنا هيرزقها بواحد يصونها وهو مستنيها
كريم برعب: إيه؟؟ وسألتك مين؟
أحمد يطمئنه: قالتلي تقصد إيه فأنا قلتلها ما اقصدش وغيرت الموضوع
كريم بارتياح: الحمد لله وقعت قلبي
أحمد:ما تقلقش أنا عمرى ما كنت هكشف سر ائتمنتني عليه
كريم: ربنا يكرمك يااارب ويسعدك ويجعل توبتها فى ميزان حسناتك   
ابتسم أحمد وقال: ياااارب..يلا ياعم روح على شغلك عطلتني 
كريم: ههههههه ماشي ..سلام عليكم
أحمد: وعليكم السلام ورحمة الله
وعاد كل منهم إلى مكتبه وأتت ساره إلى العمل بحجاب طويل ومحتشم وسلمت مبتسمة على النساء فقط وتحاشت المزاح مع الرجال والسلام عليهم ولاحظ كريم ذلك فسعد جدا ..وبدأ يراقبها يوما بعد يوم حتى يتأكد من ثباتها على طريق الله ..
أما أحمد فكان يتغير كل يوم للأفضل  فى معاملته لحبيبه وقربه من الله..ترك مشاهدة الأفلام والمسلسلات ثم ترك سماع الأغانى وأصبح يغض بصره ويتذكر حبيبه كلما رآى أى امرأه فيغض بصره حتى لا يكون بذلك خائنا لها....
لم تطل سعاده حبيبه بهذا الهدوء الذى طغا على حياتها والذى أتى بعد غياب طويل..حتى جاء اليوم الذى عاد فيه سامي إلى الشركة بعد أن أنهى مهمته فى فرع الشركة بالإسكندرية ليجد أحمد قد تغير تماما عن أحمد الذى كان يعرفه قبل سفره.
كان أحمد جالسا فى مكتبه يعمل حتى سمع صوت أحدهم يسلم عليه...
سامي: أخبار المهندسين إيه؟
نظر أحمد ناحية الصوت وتفاجأ: سااامي؟!!! الحمد لله على سلامتك..جيت امتى؟
سامى: ما انت لو كنت بتسأل كنت عرفت إني جيت امبارح
أحمد: معلش بقى انت عارف الحمل اللي عليا بعدك
سامي: ماشي ماشي المهم طمني عامل إيه؟ تلاقي سهراتنا وحشاك؟
أحمد بتوتر: ها.. يعني لقيت اللي يشغلني بقى 
سامى:يااه يعنى ما وحشتكش وما وحشكش السهر معايا
أحمد بتوتر زائد: لالا وحشتني ياعم.. انت هتاخدني فى دوكة طمني عليك عملت إيه هناك سديت ولا لأ؟
سامي : انت عارفني سداد دايما..إيه رأيك نسهر الليلة سوا وتحكيلي عملت إيه من بعدي
أحمد بضيق لا يعرف كيف يرد: احم لا بلاش الليلة انت لسة جاي من السفر وشكلك تعبان
سامي: لا ياعم لا تعبان ولا حاجة..يلا اتشجع بقى عاوزين نسهر زى زمان
أحمد يتوتر ويحاول الخروج من الموقف: لالالا بلاش الليلة  خليها يوم تاني 
سامي بتعجب: براحتك.. هيفوتك نص عمرك ..الجماعة هيعملولي حفلة الليلة بمناسبة رجوعي
أحمد يبتسم: ماشي ياعم هنيالك ..بس اعفينى مش هقدر آجي..المهم الحمد لله على سلامتك ..أستأذنك دقيقة أودى الورق ده للمدير أصله عاوزه ضروري
سامي : ماشي..اتفضل
وخرج أحمد ووقف سامي مندهشا مما سمعه: هو من امتى كان بيفوت حفلة من بتوعي ...إيه اللي جرالك يا أحمد من ورايا...خلاص أنا رجعت وهفضالك..
عاد أحمد إلى مكتبه وحاول قدر استطاعته تجنب الحديث مع سامي..أما سامي فدخل للمدير ليعلمه بعودته وأعطاه مهام ليتمها ثم تجول فى الشركة ليسلم على زملائه وحينما وصل إلى ساره سلمت عليه بقولها الحمد لله على سلامتك فمد يده ليسلم عليها ولكنها نظرت إلى يده وابتسمت وقالت: معلش مابقيتش أسلم..
فأحرج سامي وأخفض يده ومشى من أمامها وهو متعجب:من امتى وهي مش بتسلم ؟؟ وإيه التغيير ده ؟اتحجبت فجأة كده؟ هو إيه اللي حصل في الشركة دي من ساعة ما سافرت..أحمد ودلوقتي ساره؟؟
ومضى يسلم على باقى زملائه وانتهى اليوم  ...وخرج كل منهم إلى بيته..
وفى الطريق وأثناء قيادة أحمد لسيارته يفكر: هعمل إيه دلوقتي ؟ ماهو مش هيسيبني في حالي 
..النهارده كان مشغول بالسلام على زمايلنا وبكره هيفضالي..يااارب دبرني..انت خايف منه كده ليه؟؟ ماهي حياتك وانت حر فيها ..قوله إنك اتغيرت ومش هترجع للسهر تاني ..بس ممكن ما يسيبنيش في حالي ويفضل ورايا لحد ما يرجعني تاني؟؟ وانت يا أحمد هتسيبه يرجعك تاني ؟؟ لأ لأ مستحيل أخليه يتغلب عليا ويرجعني تاني لازم أكون أقوى منه...يااااارب ساعدني وثبتني وارزقني صحبة صالحة تساعدني....
ووصل البيت وهو يفكر كيف سيقول الخبر لحبيبه..ففتح الباب وألقى السلام فجاءت حبيبه بابتسامتها المعهودة
 وقالت : الحمد لله على سلامتك...فرأت وجهه متغيرا فقلقت وقالت: مالك يا أحمد فيه حاجه؟
أحمد بحزن: سامي رجع
تغير وجه حبيبه وظهر الضيق والقلق عليها وقالت: وانت هتعمل إيه؟
أحمد: مش عارف؟؟ بحاول أهرب منه على أد ما أقدر بس خايف ما يسيبنيش في حالي ويحاول يجرني تاني لسهراته
حبيبه: وانت هتسمحله يرجعك تاني للي كنت عليه؟
أحمد بشده:لأ طبعا مستحيل ...عمري ما هرجع تاني لأحمد القديم..
حبيبه: يبقى لازم تواجهه وتقوله إنك بطلت سهر واتغيرت ومش هتروح معاه تاني ..يمكن يسيبك في حالك أو يتغير زيك
أحمد: وده اللي كنت بفكر فيه برده...لا مفر من المواجهة 
حبيبه بابتسامة: ربنا يعينك.. اثبت واستعين بالله ودور على صحبة صالحة معايا تساعدك
أحمد: ادعيلى كتير ياحبيبه إن ربنا يكف أذاه عني ويرزقني بصحبة تساعدني 
حبيبه: ربنا يحفظك من شره ويرزقك بصحبة صالحة تعينك ياحبيبي..وهدعيلك كتير في قيام الليل بإذن الله..يلا بقى نتغدى وننسى الموضوع ده دلوقتي ..سيبها على ربنا
أحمد يبتسم ويقبل يديها: عندك حق ياحبيبتي ربنا يخليكي ليا وما يحرمنيش منك أبدا ..يلا بينا
ودخل أحمد غرفته ليبدل ملابسه ودخلت حبيبه المطبخ لتعد الغداء والقلق يملؤها: يااارب ساعدنا واكفنا شره ياااارب ..أنت حسبنا ونعم الوكيل..يارب أنا سايباها عليك..
وتناولا غدائهما ونام أحمد قليلا ودخلت حبيبه المطبخ لترتبه..
******
وفى اليوم التالى..فى الشركة..ذهب أحمد إلى عمله مبكرا وجلس على مكتبه ليتم عمله ثم دخل عليه سامي الذى جاء متأخرا...
سامي:اللــــه..أحمد جاي بدري؟ مش عوايدك يعني؟
أحمد: هههه من زمان بس انت اللي كنت مسافر
سامي: ماشي ياعم يارب تكمل كده على طول وما تتأخرش تاني 
أحمد: هههه يارب
سامي وهو يجلس على مكتبه: فاتك نص عمرك امبارح الحفلة كانت تحححفففة..هنعمل واحده تانية النهارده.. هتيجي؟
أحمد يستجمع شجاعته ويقول:بص ياسامي فيه حاجات اتغيرت بعد ما سافرت..أنا بطلت السهر والشرب والحاجات اللي كنت باعملها زمان دي
سامي بتعجب: وده من امتى؟
أحمد: من ساعة ما سافرت ..ربنا بعتلي رسايل وأنا فهمتها ورجعتله وقررت ما ارجعش للي كنت عليه تاني
سامي بضيق يحاول اخفاؤه: وده بسبب حبيبه برده؟
أحمد: حبيبه كانت سبب وربنا بعتلي رسايل عن طريق ناس تانية ...بس من ساعة ماقربت لربنا وأنا عايش أحلى حياة.. ماتعمل زيي وتسيبك من السهر والكلام ده وتقرب من ربنا؟
سامي: لا ياعم سيبني أعيش حياتي دي هي حياة واحدة خليني أستمتع بيها
أحمد: ماهي علشان حياة واحدة لازم تعيشها صح وتقرب من ربنا وتعمل حاجة تنفعك لما تقابله بكره
سامي:لا ياعم فكك مني أنا حابب حياتي كده ...بس انت مش بتفكر ترجع تاني ؟ هتندم...هيفوتك كتير
أحمد: لا ياعم ما تقلقش مش هندم أنا حابب حياتي كده
سامي: براحتك ... واتصالحت بقى انت ومراتك والماية رجعت لمجاريها؟
أحمد:أيوه الحمد لله
سامي: ربنا يهينكم ياسيدى ..يلا نشتغل
أحمد بابتسامه : يلا بينا
وأكملوا عملهم وجلس سامي يفكر:إيه ده بقى ؟؟ الخطة كده هتبوظ.. إيه اللي عملتيه ياحبيبه من ورايا ...أغيب شهر آجي ألاقى الدنيا باظت...هيه ..لازم أفكر في حاجة أفرق بيها بينهم ماهو ما اطلعش أنا م المولد بلا حمص ...أيوه ..جاتلي فكرة..
الحلقة الخامسة عشرة:
وخرج سامي من المكتب وأخذ تليفونه وتكلم مع فتاة ...
سامي: عاوزك تكلميها وتقوليلها إن جوزها هيسهر الليلة مع بنات في كازينو....ماشي وده رقمها....
عند حبيبه...رن هاتف المنزل..فرفعت السماعة 
حبيبه: سلام عليكم
الفتاه:وعليكم السلام ورحمة الله وبركاته..حضرتك مدام حبيبه؟
حبيبه: أيوه ..حضرتك مين؟
الفتاه:أنا واحدة خايفة عليكي..جوزك بيخونك يامدام روحي الليلة كازينو....الساعة 8 هتلاقيه هناك مع بنات ورقص وخمره..فوقي قبل ما تلاقيه داخل عليكي بواحدة من إياهم....وأغلقت الخط قبل أن تنتظر ردها
أغلقت حبيبه الهاتف وجلست :استغفر الله العظيم إيه الناس دي؟ أكيد سامي ورا الموضوع ده..أعمل إيه ياربي؟؟ أنا ولا كأني سمعت حاجة مش هاسماحله يفرق بينا ....ياااارب ساعدني...
وأكملت حبيبه عملها وكأن شيئا لم يكن...
*****
سامي: بقولك يا أحمد أنا تعبان شوية ممكن تكمل الورق ده بدالي؟
أحمد: بس كده أنا هتأخر 
سامي: معلش بقى أصلي مش قادر.. والمدير عاوز الورق ده بكره ضروري
أحمد باستسلام: خلاص يا سامي هعمله
سامي بسعاده: ربنا يخليك ليا 
وخرج سامي وذهب إلى الكازينو..أما أحمد فقد أخرج تليفونه واتصل بحبيبه  ...
أحمد: السلام عليكم ..
حبيبه:وعليكم السلام ورحمة الله ..ازيك ياحبيبي
أحمد: الحمد لله ياحبيبتي..معلش هتأخر شوية في الشغل الليلة 
حبيبه بقلق: بجد ؟؟ ليه كده؟
أحمد: معلش بقى ياحبيبتي..أصل سامي كان تعبان شوية وهكمل بداله الشغل
حبيبه: طيب هتتأخر للساعة كام؟
أحمد: مش عارف ممكن لتسعة
حبيبه: خلاص ياحبيبي ربنا يعينك
أحمد : يااارب..يلا هتعوزي حاجة؟
حبيبه: تسلملي ياحبيبي
أحمد: يلا السلام عليكم
حبيبه: وعليكم السلام
وأغلقت الهاتف وجلست تفكر بقلق: إيه يا حبيبه هتشكي في جوزك ولا إيه؟ ما تخليش الشيطان يضحك عليكي..أحمد تاب خلاص ومش هيرجع تاني للي كان عليه وهو مش بيكذب عليكي ..اطمني وما تخربيش بيت بإيدك.
فى الكازينو..جلس سامي ينظر في ساعته مرة وعلى الباب مرة ينتظر قدومها ويفكر: إيه اللي أخرك كده ياحبيبه ؟ إيه لسه واثقة في جوزك ؟ 
وبدأ الضيق يظهر عليه كان يريدها أن تأتي ويتصل بأحمد ويخبره أنها تخونه ويوقع بينهما...ولكن باءت محاولته بالفشل..
سامي: بقى كده ..ماشى ياحبيبه ..الخطة باظت المرة دي بس مش هسيبك ..فاهمة مش هسيبك.. أخدتي مني أحمد؟ماشي..أكيد هلاقي حل تاني ...لازم ألاقي حل لازم..
 وخرج وقد أصر على تفريقهما بشتى الطرق وبدأ يفكر في خطة جديده..
#عاد أحمد فى التاسعة والنصف إلى منزله وتناول عشاءه ونام ولم تخبره حبيبه بالمكالمة التى جاءتها ودعت ربها أن ييأس سامي من ناحيتهم ويتركهم لحالهم....
وتمر الأيام ويحاول سامي قدر استطاعته أن يجذب أحمد ناحيته ولكنه لم يفلح لأن أحمد وكريم تعاهدا على أن يكونا صحبة صالحة معا.. فيغتاظ ويزداد حقدا وغلا ويفكر ويدبر لأحمد ما يؤذيه...وفى يوم من الأيام دخل سامي على أحمد ومعه أوراق..
سامي:أحمد عندي ليك فرصة هايلة هتاخد منها مكافئة إنما إيه؟
أحمد: مش فاهم اقعد بس وفهمني تقصد إيه؟
سامي:بص ياسيدي فيه فرع جديد لشركة كبيرة عاوزه تعمل معانا عقد علشان نظبطلهم الشركة دي وكنت عاوزك تاخد الشغل بتاعهم
أحمد:وليه تديهوني ما اخدتهوش انت ليه؟
سامي: ما أنا معايا شغل كتير وقلت انت متجوز ومحتاج مصاريف كتير والمكافئة هتظبطك
أحمد: بس انت واثق من الشركة دي؟
سامي: أيوه ياعم ما تقلقش ده ليها اسم كبير أوي فى السوق
أحمد: خلاص ماشي ..سيبهولي وأنا هخلصه..شكرا ياسيدي وعقبال ما نردهالك 
سامي: قريب إن شاء الله..
وأخذ أحمد الأوراق وصدق كلام سامى واتصل بهم واتفق على العمل المطلوب ووقت أدائه...
كانت هذه خدعة من سامي يوقع فيها أحمد ليورطه فى عملية نصب قد تودي بالشركة وتصيبها بخسارة مهولة...
وتمر الأيام وفجأه اضطربت الشركة وسمع أحمد أصواتا عالية فى الخارج ووجد سكرتير المدير أمامه ..
السكرتير بقلق: باشمهندس أحمد المدير عاوزك حالااا
أحمد: هو فيه إيه؟ وإيه القلق والأصوات العالية اللي بره دي؟
السكرتير بحزن: أصل الشركة اللي حضرتك كنت شغال معاهم الفترة اللي فاتت طلعت نصابة وخسرت الشركة فوق ال100 ألف جنيه
أحمد بخضة: إيه؟ انت بتتكلم جد؟
السكرتير: والحاجات دي فيها هزار ...يلا بسرعة تعالى كلم المدير قبل ما يقلبها ع الكل ده شايط من ساعة ما سمع الخبر
أحمد: تعالى معايا ربنا يستر...
وخرجا سويا واتجها لمكتب المدير ..وطرق أحمد الباب ودخل فقابله المدير بغضب عارم...
المدير بصوت عال: إيه المصيبه اللي وقعتنا فيها دي يا باشمهندس؟ ازاي ما تتحراش كويس عن الشركة قبل ماتتعامل معاها؟
أحمد:والله يافندم أنا سألت كويس عليها قبل ما أتعامل معاها لقيت اسمها كبير في السوق ومعاملاتها حلوة ما أعرفش اللي حصل ده حصل ازاي؟
المدير بصوت أعلى: ازاي يعني ما تعرفش ؟ تخسر الشركة 100 ألف جنيه وتقولي ماتعرفش...الفرع اللي حضرتك كنت شغال معاه طلعوا نصابين مالهمش علاقة أصلا بالشركة الرئيسية..اتصلت بيهم وسألتهم قالوا ما عندناش فروع تانية..تقدر تفهمني الموضوع ده حصل ازاي؟
أحمد:مش عارف والله يافندم أنا أول مرة أسمع الكلام ده من حضرتك
المدير: والحل دلوقتي؟ انت اللي هتتحمل الخسارة دي ولازم تعوض الشركة بأسرع وقت ممكن وإلا سمعتنا هتبوظ في السوق
أحمد: أنا مستعد أشتغل ليل نهار علشان أعوض الخسارة دي..ولو حضرتك عاوز تخصم من مرتبي كل شهر جزء أنا ما عنديش مانع..
المدير: يبقى أحسن لك.. ولازم تجيب شغل وصفقات مع شركات تانية موثوق فيها بأسرع وقت وإلا الشركة هتتأثر جامد بالخسارة دي
أحمد: حاضر يافندم هبذل أقصى مجهود عندي
المدير : اتفضل دلوقتى على مكتبك
وخرج أحمد يضرب كفا على كف وجلس على مكتبه يفكر..
سامي: خير يا أحمد فى إيه؟
أحمد: الفرع الجديد بتاع الشركة اللى انت قلتلي عليها طلعوا نصابين
سامي بغضب: إيــــــــه؟؟؟؟ انت بتقول إيه؟؟
أحمد:اللي بقولهولك ده..أنا مش عارف ازاي ده حصل مع إني سألت عليهم كويس
سامي: نصابين ازاي يعني؟
أحمد: نصبوا على الشركة في 100 ألف جنيه
سامي: بجد؟؟ يادي المصيبه ..والمدير عمل إيه؟
أحمد: حملني الخسارة دي طبعا وعاوزني أجيب شغل للشركة في أسرع وقت علشان أعوض الخسارة دي
سامي:وانت هاتعمل إيه؟ هتجيب شغل منين؟
أحمد: مش عارف أنا ما بقيتش عارف أفكر مش عارف هثق في شركة تاني بعد كده ازاي؟
سامي:والمدير قالك كده بس ؟ مش هيخصم من مرتبك ولا حاجة؟
أحمد: احتمال لسة مش عارف...يااارب ساعدني
سامي لنفسه: يعنى احتمال يخصم من مرتبه واحتمال لأ؟ ده أنا قلت هيرفده أو هيكتب عليه شيك...شيك؟؟ والله فكرة..
وخرج سامي من المكتب ولم يشعر أحمد بخروجه حيث أنه فى عالم آخر يفكر في حل..
ذهب سامي إلى مكتب المدير وطرق الباب وأذن له بالدخول..
المدير بضيق: اتفضل يا سامي ..شفت اللي عمله أحمد؟ الشركة طلعت نصابه
سامي بحزن مصطنع:عرفت يافندم..بس أكيد ما كانش يقصد يافندم هو سأل عليها فعلا مش عارف ازاي ده حصل..بس يمكن علشان ما كانش مركز في شغله الأيام اللي فاتت كان بيسرح كتير بينسى حاجات كمان
المدير بتعجب: ازاي ده ؟ وليه؟
سامي: سمعت إن عنده مشاكل في بيته مخلياه مش مركز في أي حاجة وسرحان على طول
المدير بغضب: ومن امتى ومشاكل بيوتنا بتأثر على شغلنا..يعني كان إهمال منه؟؟
سامي: ممكن حضرتك تقول كده..بس الخسارة دي يافندم هتتعوض ازاي؟
المدير: هو اللي هيتحملها طبعاهخصم جزء من مرتبه كل شهر ولازم يجيب شغل في أسرع وقت
سامي: ولو ما جابش؟
المدير: تقصد إيه؟
سامي بخبث: أقصد يافندم إن لازم يكون عند أحمد دافع يخليه يركز في شغله ويجيب شغل بأي طريقه علشان يعوض الخسارة دي وما يخليش مشاكله تأثر عليه
المدير:ازاي؟
سامي: حضرتك تكتب عليه شيك مثلا بالمبلغ كله ولو ما سددوش في فترة معينة حضرتك تهدده بيه 
المدير يفكر..ثم يقول: فكرة حلوة 
سامي: أنا تحت أمرك يافندم..المهم الشركة اللي بناكل منها عيش تقوم على رجلها من تاني
المدير: شكرا يا باشمهنس اتفضل انت على مكتبك دلوقتي
وخرج سامي وأغلق باب المكتب وقال: ههههههه كده بقى ولعــــــت ههههه
ودخل إلى مكتبه دون أن يشعر أحمد بدخوله وبعد فتره من الوقت دخل السكرتير وطلب من أحمد مقابلة المدير
ذهب أحمد إلى مكتب المدير ودخل..
المدير: اتفضل يا باشمهندس..
جلس أحمد وانتبه إليه..
المدير: ها هتعمل إيه في موضوع الخسارة ده؟
أحمد: مش عارف بس كنت لسه بفكر وبإذن الله هلاقي حل
المدير:أنا عندي حل..
أحمد بأمل: بجد؟ إيه هو؟
المدير:هخصم من مرتبك جزء كل شهر بس علشان أضمن حق الشركة هكتب عليك شيك بالمبلغ لفترة معينة كل أما تسدد جزء ننقصه منه لحد أما تسدده كله
أحمد بذهول:شيييك؟ ليه؟ هو حضرتك مش واثق فيا؟
المدير: مش مسألة ثقه يا أحمد بس الشغل شغل..ده هيكون قرصة ودن ليك وحافز في نفس الوقت إنك ما تقصرش في شغلك تاني وتحاول تعوض الخسارة بأسرع وقت
أحمد: بس يافندم.....
المدير:ما فيش بس ..وأخرج المدير الشيك وناوله أحمد ليمضي عليه
أمسك أحمد الشيك بحزن وقلبه ينقبض كلما اقترب منه ..أمسك القلم وبتثاقل الجبال مضاه..وأعطاه للمدير.
أخذ المدير الشيك ونظر إليه وابتسم وقال: كده تمام..خد بالك الشيك هيكون معايا لحد ما المبلغ يكمل واوعى تلعب بديلك كده ولا كده
أحمد بحزن شديد:هو أنا عندى ديل أصلا علشان ألعب بيه..بعد إذن حضرتك
المدير: اتفضل
وخرج أحمد وأحس بأن الشركة ضاقت عليه بما رحبت وضاقت عليه نفسه وعلم أنه لا ملجأ له إلا الله..ذهب إلى مكتبه وجلس عليه حزينا مهموما
سامى: إيه مالك المدير كان عاوزك تاني في إيه؟
أحمد:سيبنى في حالي ياسامي الله يخليك مش ناقص حد يكلمني دلوقتي
سامي: طيب فهمني بس إيه اللي حصل؟
أحمد بحزن شديد:كتب عليا شيك..آل إيه علشان يحفزني علشان أشد حيلي في الشغل
سامي بتعجب: شيييك؟
أحمد: أيوه ياسيدى..شفت المصيبة اللي أنا فيها؟
سامي: وانت هتعمل إيه؟ معاك تسد الشيك ده دلوقتي؟
أحمد: لا طبعا ولو حتى بعت العربيه مش هيجيب.. المبلغ كبير
سامي: طيب هتعمل إيه؟
أحمد: والله ما أنا عارف أنا مش طايق نفسي أصلا ومش قادر أقعد فى الشركة دقيقة واحدة كمان وإلا هيجرالي حاجة..أنا ماشي
سامي:رايح فين؟ استنى ..لو المدير سأل عليك أقوله إيه؟
أحمد: قوله راح في ستين داهية
وخرج أحمد والغضب يملؤه أما سامي فابتسم ابتسامة المنتصر وقال: البس بقى ياعم أحمد ورينى هتطلع منها ازاي..هههههههه 
عاد أحمد إلى بيته قبل عودة حبيبه فصلى الظهر وجلس في الشرفة يفكر...حتى جاءت حبيبه ودخلت فوجدت مفاتيح أحمد على الطاولة وباب الشرفة مفتوح..
حبيبه: إيه ده هو أحمد نسي مفاتيحه ولا إيه؟ وإيه اللي فتح باب البلكونة ؟ أنا فاكرة إنى قفلتها قبل ما امشي
وتوجهت ناحية الشرفة ونظرت فيها فوجدت أحمد جالس يفكر.. في عالم آخر فهو لم يشعر بدخولها حتى
حبيبه: أحمد!! إيه اللي جابك بدري كده؟؟
أحمد:.......
الحلقة السادسة عشرة:
حبيبه: أحمد...أحمد؟؟
أحمد:ها ..حبيبه؟ خضتيني
حبيبه: إيه اللي جابك بدري كده؟
أحمد: أنا واقع في مصيبة ومش لاقيلها حل
حبيبه برعب: يا الله خير يا أحمد فيه إيه؟
أحمد بحزن:الشركة اللي كنت باعملها الشغل الأيام اللي فاتت طلعت نصابة وخسرت الشركة 100 ألف جنيه
حبيبه:يا اللـــــــه ...والمدير عمل إيه؟
أحمد بأسى: شيلني الخسارة كلها وكتب عليا شيك كمان ولازم أسدده في أقرب وقت
حبيبه بخضة: يا خبر...شيييك؟؟ وإيه اللي خلاه يعمل كده هو مش واثق فيك ولا لإيه؟
أحمد: الصبح قالي إنه هيخصم من مرتبي جزء كل شهر ولازم أجيب شغل للشركة في أقرب وقت ..بعدها بساعة ندالي وقالي على الشيك ومضيت غصب عني.
حبيبه: وانت هتعمل إيه؟
أحمد يتنهد ثم يقول: مش عارف ماهو ده اللي محيرني ومخليني شايل الهم ومش لا قيلها حل
حبيبه تشد على يده:بص يا أحمد عليك بالدعاء ده " اللهم إني عبدك وابن عبدك وابن أمتك ناصيتي بيدك ماض في حكمك عدل في قضاؤك أسألك بكل اسم هو لك سميت به نفسك أو أنزلته فى كتابك أو علمته أحد من خلقك او استأثرت به في علم الغيب عندك أن تجعل القرآن العظيم ربيع قلبي ونور صدري وجلاء همي وذهاب حزني" النبى  عليه الصلاة والسلام قال: ما قال عبد قط إذا أصابه هم وحزن..هذا الدعاء إلا أذهب الله عزوجل همه وأبدله مكان حزنه فرحا..
والدعاء ده كمان:  لا إِلَه إِلاَّ اللَّه العظِيمُ الحلِيمُ ، لا إِله إِلاَّ اللَّه رَبُّ العَرْشِ العظِيمِ ، لا إِلَهَ إِلاَّ اللَّه رَبُّ السمَواتِ ، وربُّ الأَرْض ، ورَبُّ العرشِ الكريمِ » يقال عند الكرب..ومعاك الإستغفار كمان..
وبإذن الله  ربنا هيفرج همك..وهنلاقيلها حل.
ابتسم أحمد وقال: يااااه كنت محتاج الأدعية دي فعلا.. تسلميلي ياحبيبتي ربنا يخليكي ليا يااارب
حبيبه بابتسامة لطيفة: ويخليك ليا يا حبيبي..هقوم أغير هدومي وأحضر الغداء وانت ادعي كتير واستغفر لحد أما أخلص
أحمد: حاضر..
وخرجت حبيبه ذاهبة إلى غرفتها وتدعي ربها: ياااارب ساعدنا ياااارب ..خرج أحمد من المشكلة دي على خير يااارب ..يارب حلها من عندك ..يارب توكلنا عليك وفوضنا أمورنا كلها إليك لاملجأ ولا منجى منك إلا إليك..
وغيرت ملابسها ودخلت المطبخ لتحضر الطعام وهي تفكر..وبعد انتهائها نادت على أحمد..
حبيبه:أحمد..أحمد يلا نتغدى
أحمد بصوت عالي من الشرفة: حاضر جاي أهو
وعلى الطعام..قالت حبيبه: أحمد أنا عندي فكرة.
أحمد مستبشرا:إيه هي الحقينى بيها
حبيبه بتردد: نبيع شبكتي ونبيع العربيه والمبلغ اللي هيطلع تديه للمدير وتستأذنه يستنى عليك شوية في الباقي
توقف أحمد عن الطعام وقال بعصبيه: شبكتك لأ يا حبيبه..ما ينفعش أبيع شبكتك
حبيبه: ما فيش حل غير كده يا أحمد وإن ماكنتش أقف جنب جوزي في محنته يبقى ما استحقش اكون مراته
أحمد: لكن ياحبيبه...
حبيبه: مافيش لكن... بالله عليك يا أحمد أنا ما أقدرش أشوفك في مشكلة زي دي وأقف ساكته..وانت أكيد هتعوضني لما ربنا يفرجها
أحمد باستسلام وبعد تفكير: بس هتاخدي رأي أهلك الأول ولو ماوافقوش مش هخودها..بس ياريت ما يعرفوش تفاصيل عن الموضوع
حبيبه بثقة: وأهلي مش هيرفضو..ومش هقولهم أى تفاصيل هقولهم محتاجين فلوس وخلاص
أحمد:كده تمام.. بس تفتكري هنقدر نجمع المبلغ كله؟
حبيبه: شبكتي ممكن تجيب 30000 وعربيتك ممكن 20 ألف ..يعني 50ألف جنيه ..نص المبلغ..اعرض عليه الرأي ده ولو وافق ..بكره على طول ننزل نبيعهم ونوديله الفلوس تاني يوم على طول
أحمد: بإذن الله ...بس أول ما تجيني فلوس هعوضك عن شبكتك وأرجعهالك كلها تاني وزيادة كمان
حبيبه: وأنا واثقة من كده يا حبيبي..إذا كنت ائتمنتك على نفسي مش هائتمنك على شبكتي؟
أحمد: ربنا يخليكي ليا يا حبيبتي وما يحرمنيش منك أبدا.... بس تفتكري المدير هيوافق؟
حبيبه: ادعي بس ربنا ييسر ويوافق 
أحمد: ياااارب
حبيبه: انت ما ينفعش تستلف من عمك؟
أحمد: عمي ما عندوش غير مبلغ قليل محوشه لتعليم ليلى ..فما ينفعش أطلبهم منه..صعبة أوي..وهو كمان وقف معايا كتييير أوي..بصراحة مش عاوز أتقل عليه أكتر من كده وأشيله همي
حبيبه: خلاص براحتك ..انت أدرى بيه برده؟
وأكملو طعامهم..واتصلت حبيبه بأهلها واستأذنتهم وأخبرتهم أنهم فى ضائقة مالية ولم تخبرهم السبب ..فوافقوا..
وفى اليوم التالى..ذهب أحمد إلى الشركة وهو يشعر بالقلق..هل سيوافق المدير ويخلص أحمد من هذا الهم أم لا؟
دخل مكتبه..وعندما علم بقدوم المدير دخل عنده ...
أحمد: عندي حل يافندم أتمنى حضرتك توافق عليه؟
المدير: خير يا أحمد؟
أحمد: أنا هبيبع شبكة مراتي وعرابيتي وممكن يجيبوا 50 ألف جنيه تقريبا والمبلغ الباقى حضرتك تستنى عليا فيه شوية أو تخصمه من مرتبي كل شهر..إيه رأي حضرتك؟  
المدير يفكر ويفكر ثم يقول:مافيش مشكلة.. فكرة كويسة ..وهتقدر تجيب المبلغ ده امتى؟
أحمد: بكرة يافندم لو تحب
المدير: خلاص موافق
أحمد: بجد؟؟ ربنا يكرمك يا فندم
المدير: ممكن تتفضل على مكتبك دلوقتي
أحمد: شكرا يافندم
وخرج أحمد من مكتب المدير وتهللت أساريره وبدت السعادة على وجهه حتى أحس بأن قلبه ينتفض من الفرحة واتصل بحبيبه يبشرها بالخبر ففرحت جداا...
دخل أحمد مكتبه والسعادة تقفز من وجهه فرآه سامي وتعجب..بالأمس كاد الهم يقتله..واليوم كادت السعادة تخلع قلبه..فسأله: شكلك رايق أوي النهارده..اتصافيتوا انت والمدير ولا إيه؟
أحمد بسعاده: أيوه
سامي متعجبا:بجد؟؟ ازاي؟؟؟
أحمد: وافق إنه ياخد نص المبلغ دلوقتي والنص التاني هيخصمه من مرتبى كل شهر
سامي بتعجب: وانت هتتصرف في نص المبلغ ازاي؟
أحمد: هبيع شبكة مراتي وعربيتي
سامي بعصبيه: شبكة مراااتك؟؟ وهي وافقت؟
أحمد: هي اللي عرضت عليا وأصرت وأنا ما لقيتش لها حل تاني غير كده
سامي بلا مبالاه : ربنا ييسرلك
أحمد : يااارب
وأكمل أحمد عمله بسعاده أما سامي فجلس يفكر: أحمد بيعك شبكتك ياحبيبه ههههه اشربى بقى..بس الموضوع كده هيبوظ ازاي المدير يوافق على حاجة زي كده؟؟ لازم تتصرف يا سامي بسرعة قبل ما تنقلب على دماغك...اعمل إيه؟ اعمل إيه؟؟؟؟ أيوه جاتلي فكره...
وأكمل عمله وقبل ميعاد الإنصراف بساعة استأذن للخروج مدعيا مرضه وعاد إلى بيته ثم اتصل بالمدير ولم يكن قد خرج من الشركة بعد ولكن الموظفين كلهم قد غادروا إلى منازلهم
المدير: ألو 
سامى: ألو..أخبار حضرتك يافندم
المدير: الحمد لله بخير..أخبارك انت إيه دلوقتي؟
سامي: بخير.بقيت أحسن..كنت عاوز أقول لحضرتك حاجة مهمة؟
المدير:خير؟
سامي: أنا سمعت أحمد النهارده بيحجز تذكرتين سفر بعد 3 أيام
المدير: بتقول إيه؟ هيسافر؟ انت متأكد من الكلام ده؟
سامى: أيوه يافندم عاوز يهرب من غير ما يسدد الشيك ويعوض حضرتك عن الخسارة
المدير: ازاي ده لسة جايلي النهارده يستأذني إنه يدفع نص الفلوس ويسدد الباقي من مرتبه كل شهر
سامي: ده بيخدع حضرتك علشان ينيمك وياخد الشيك ويهرب
المدير: الجبان...ازاى عاوز يعمل معايا أنا كده بعد ما شغلته فى الشركة 4 سنين..أنا لازم أوديه فى داهية
سامي: حضرتك لازم تتصرف قبل مايهرب
المدير: خلاص اقفل انت دلوقتي وأنا هتصرف
وأغلق سامى الخط وقال بخبث:ههههههههه البس يا أحمد علشان تسيبني و تسمع كلام الست حبيبه بتاعتك دي..ماشي ياحبيبه اما وريتك..
أخذ المدير الشيك وذهب إلى قسم الشرطة وقدم بلاغ ضد أحمد فى النيابة..وبسرعة تحركت سيارة الشرطة إلى بيته ووجدوه على بوابة المنزل لم يصعد بعد (أعطى أحمد البواب طلبات المنزل ليعطيها لحبيبه وذهب هو ليركن سيارته فتفاجأ بالشرطة أمامه)..الضابط:انت أحمد عبد الله اسماعيل؟
أحمد: أيوه يافندم 
الضابط: بتشتغل مهندس في شركة كمال المصري؟
أحمد: أيوه يافندم فيه حاجة؟
الضابط :اتفضل معانا يا باشمهندس وهتفهم كل حاجة في القسم
وأخذ الضابط أحمد على القسم..وكان سامي جالسا فى سيارته بالقرب من بيت أحمد وشاهد ماحدث واتصل على حبيبه
حبيبه: السلام عليكم
سامي: وعليكم السلام ازيك يادكتورة؟
حبيبه تحاول تمالك أعصابها من الغيظ: الحمد لله
سامي: انتي مش عارفاني ولا إيه؟
حبيبه بضيق: عاوز إيه يا ستاذ سامي؟ أحمد مش موجود
سامي: هههه ما أنا عارف ومش هييجي
حبيبه: تقصد إيه؟ إيه الكلام اللى انت بتقوله ده؟
سامي: حبيب القلب هتلاقيه دلوقتي في التخشيبة مقبوض عليه علشان مش عاوز يسدد الشيك بتاع الشركة
حبيبه بعصبيه: انت كداب ..جايب الكلام ده منين؟
سامي : لسه شايفه بعنيا دلوقتي والبوليس واخده في البوكس
حبيبه:عملتها ياسامي ...حسبي الله ونعم الوكيل ..ربنا ينتقم منك 
سامي: أنا ماعملتش حاجة جوزك هو اللي عمل حد قاله يكتب على نفسه شيك
حبيبه: انت إيه يا شيخ؟!! ما بتحسش ماتسيبنا في حالنا بقى ربنا ينتقم منك
وأغلقت الهاتف وارتدت ملابسها وذهبت إلى قسم الشرطة لتتأكد من الخبر..
في قسم الشرطة..حكى الضابط لأحمد سبب القبض عليه وكان المدير في انتظاره بالخارج
أحمد: حضرتك بتقول إيه؟ أنا ؟ أهرب؟ ليه ؟ ده أنا رحت استسمحته علشان أدفعله نص المبلغ وأسدد الباقى من مرتبي كل شهر ..ازاى بعد ده كله أهرب!!!
الضابط: عندك أقوال تانيه
أحمد: لا يافندم والكلام ده كله كدب أنا عمري مافكرت إني أهرب
الضابط: خلاص هدخل الباشمهندس كمال وتسمع أقواله
وأمر الضابط بإدخال كمال المصرى وجلس أمام أحمد وتوجه الضابط إليه متحدثا: الباشمهندس أحمد بينكر إنه كان هيهرب وبيقول إنه قالك إنه هيدفع نص الفلوس والباقي من مرتبه كل شهر..الكلام ده حصل؟
كمال:أيوه حصل بس عرفت بعد كده إنه بينيمني علشان ياخد الشيك ويهرب
الضابط: إيه أقوالك يا باشمهندس أحمد؟
أحمد بعصبيه:الكلام ده ماحصلش مين اللي قال لحضرتك الكلام ده؟
كمال:صاحبك....سامي
صعق أحمد عندما سمع اسم سامي..كيف هذا؟؟ صديقي...زميل الدراسة والعمل..كيف هذا؟؟ 
أحمد بصوت عالي :سامي!!! انت بتقول إيه؟ ازاي؟؟؟ ازاي صاحبي يعمل فيا كده؟؟؟ الكلام ده ما حصلش
كمال:الكلام ده ما يدخلش عليا الشيك لازم يندفع بأي طريقة
الضابط: عندك أقوال تانية يا باشمهندس أحمد؟
أحمد بحزن ورأسه مطأطأ لأسفل: لا يافندم
أمر وكيل النيابة بحبس أحمد 4 أيام على ذمة التحقيق حتى يتم عرضه على المحكمة ... 
وانصرف كمال من النيابة وبعد خروجه مباشرة وقبل دخول أحمد الحبس وصلت حبيبه إلى قسم الشرطة وطلبت الدخول..
العسكرى: فيه واحدة بره بتقول إنها مرات المتهم عاوزة تدخل يا فندم
أحمد متعجبا: حبيبه؟
الضابط: خليها تتفضل
ودخلت حبيبه ولما رأت أحمد جرت عليه ومسكت يديه وقالت:اللي أنا سمعته ده صح يا احمد؟
رد الضابط:حضرتك مراته؟
حبيبه: أيوه يافندم
الضابط: جوزك  كتب على نفسه شيك وكان عاوز يهرب قبل ما يسدده .تعرفي إيه عن الموضوع ده؟
حبيبه بضيق: الكلام ده كدب أحمد اتورط فى صفقه مع شركة نصابة من غير ما يقصد وكتب على نفسه شيك فعلا بس هو عمره ما فكر يهرب هو كان عاوز يسدده وطلب من مديره ياخد نص الفلوس دلوقتي والباقي كل شهر جزء من مرتبه والمدير وافق ما اعرفش ازاى بلغ عنه 
أحمد بأسف:سامي هو اللي عمل كده ..هو اللي قال للمدير الكلام ده وخلاه يبلغ عني
حبيبه بحزن: انت عرفت؟
تعجب أحمد: يعني إيه؟؟ انتي كنتي عارفة؟
حبيبه: لسه عارفه دلوقتي لما اتصل بيا وقالي إنك اتقبض عليك عرفت إن هو اللي عملها لأن انت كنت خرجت من الشغل وما حدش لسه عرف
أحمد بأسف:رأيك فيه كان صح من الأول وأنا اللي ما سمعتش كلامك
حبيبه: ما فيش داعي للأسف دلوقتي يا أحمد المهم تخرج من هنا في أسرع وقت
الضابط:لو سمحتي يا مدام جوزك هيدخل الحبس دلوقتي اتفضلي حضرتك
حبيبه: حاضر...(وتوجهت لأحمد):ربنا معاك يا أحمد علشان انت مظلوم وبإذن الله هتصرف وأخرجك من هنا في أسرع وقت
أحمد: خلي بالك من نفسك يا حبيبه وما تقوليش حاجة لباباكي أو لعمي لحد أما نشوف الموضوع هيرسى على إيه؟
حبيبه : حاضر ما تقلقش عليا خد بالك انت من نفسك واستعين بربنا 
وأخذ العسكرى أحمد إلى الحبس وخرجت حبيبه باكية من القسم تدعوا الله أن يفرج هم زوجها وتحاول كتم عبراتها التي تتدافع رغما عنها فجأة سمعت من ينادي عليها ..
# الحلقة السابعة عشر:
فمسحت دموعها ونظرت ناحية الصوت وصدمت عندما رأته سامى..
تطاير الشرر من عينيها وقالت بصوت عالى: انت إيه اللى جابك هنا جاي تشمت فينا؟ انت عاوز مننا إيه حرام عليك سيبنا فى حالنا بقى..
سامي : اهدي بس يا حبيبه واسمعيني
حبيبة بضيق: أسمع إيه ؟ خربت بيتنا ووديت أحمد في داهية ..انت اللي قلتله على الشركة دي وانت عارف إنهم نصابين..وانت اللي قلت للمدير يكتب على أحمد شيك..ولما لقيته هيسدده كدبت ع المدير وقلتله إنه هيهرب علشان يسلمه للنيابة...عاوز إيه تاني؟
سامي: ما تظلمينيش..اركبي بس وأنا أفهمك 
حبيبه: أركب فين؟ أنا ما بركبش مع حد غريب
سامي: هوصلك لبيتك ما تخافيش
حبيبه بضيق: شكرا هعرف أروح لوحدي
وتركته وأوقفت تاكسي وركبت وانطلق بها...وضرب سامي ظهر سيارته بقبضة يده من شدة غضبه وركب سيارته وانطلق بها إلى بيته...
 فى بيت حبيبه.. صلت العشاء وجلست تدعوا الله أن ييسر لها أمرها ويلهمها بحل حتى تخرج أحمد من مأزقه..بكت كثيرا ودعت كثيرا واستغاثت بالله..وألهمها الله أن تبيع ذهبها كما خططت وتذهب فى الصباح إلى صاحب الشركة وتتوسل إليه أن يقبلهم وينظرهم فى الباقى ويخرج أحمد...نامت على هذا الأمل ..
وفى المنام رأت رؤيا..رأت أنها تقف فى بداية طريق مضئ وحدها حزينة وسمعت صوت أحمد يناديها ..فنظرت خلفها فوجدته خلف أسوار سجن ..وفجأة انفتح السجن وخرج منه يسعى إليها ويقول لها: سايبانى ورايحة فين؟
ردت حبيبه بابتسامة: مستنياك ...ثم مدت يدها إليه وأمسكها وقال لها :وأنا جيت خلاص..يلا بينا..
وانطلقا سويا في هذا الطريق ....ثم استيقظت حبيبه بعدها لتجد الفجر لم يؤذن بعد وباقي ساعة عليه فتوضأت لتصلي التهجد....
وفى السجن...صلى أحمد العشاء وصلى قيام الليل وهو يبكي ويتضرع إلى الله أن ينجيه ويفرج كربه ثم نام..ورأى في المنام أنه واقف خلف أبواب السجن وهو يصرخ: برئ ..برئ..وفجأة رأى حبيبه أمامه تطمئنه: ما تقلقش يا أحمد ربنا هيخرجك النهارده..
فرد عليها :بجد؟ وعرفتي ازاى؟
حبيبه: دعيت كتير وأنا واثقة فى ربنا...ونظرت بجانبها ثم نظرت إليه وابتسمت وقالت : مش قلتلك
وفجأة انفتح الباب وخرج أحمد ورأى أمامه طريق مضئ وحبيبه تمد يدها إليه وتقول: يلا بينا.. فمسكها وانطلق سويا..
ثم استيقظ واستبشر خيرا:ياااارب يكون الحلم ده حقيقى ياااارب ..وتوضأ وصلى التهجد حتى أذن الفجر فصلى ونام....
استيقظت حبيبه مبكرا وأخذت ذهبها وباعته وانطلقت إلى الشركة التى يعمل فيها أحمد لمقابلة المدير..وبالفعل قابلته.
حبيبه: السلام عليكم ..أنا حبيبه مرات الباشمهندس أحمد
المدير بضيق: عاوزه إيه يامدام؟
حبيبه: عاوزه حضرتك تسمعني
المدير:اتفضلي قولي اللي عندك
حبيبه:أحمد برئ يافندم هو ما كانش عاوز يهرب سامي هو اللي دبر الموضوع ده كله ..هو اللي ادا لأحمد ورق الشركة وهو عارف إنهم نصابين ..وأكيد هو اللي قال لحضرتك تكتب عليه شيك ولما عرف إن حضرتك وافقت إنه يسدد جزء من الشيك دلوقتي والباقي كل شهر.. كذب على حضرتك وقالك إنه هيهرب علشان تسلم الشيك للنيابة وتوديه في داهية
المدير بتعجب: سامي؟ وإيه مصلحته في كده؟
حبيبه بثقة: عاوز يفرق بيني وبين أحمد بعد ما كان بياخده في سهرات وحشة وبعد عنه بسبب سفره..ولما رجع بطل أحمد يخرج معاه فحس إني أخدته منه فحب ينتقم من أحمد وكمان عاوز....يمثل عليا دور المنقذ ويتجوزني بعد ما يخلص من أحمد
المدير بتعجب:انتي واثقة من اللي بتقوليه؟هو اللي قالك الكلام ده؟
حبيبه:أيوه يافندم.. كان كل أما ياخد أحمد فى سهرة يتصل بيا على إنه عاوز مصلحتي ويقولي هو فين وبيعمل إيه وأنا عارفة ومتاكده إن هو اللي واخده للمكان ده لأن أحمد اتغير للأسوأ بعد ما جه سامي الشركة
فكر المدير قليلا: فعلا كلامها معقول.. سامي هو اللي قالي أكتب عليه شيك على طول بعد ما أحمد خرج من عندي واحنا متفقين على السداد..وبعد ما اتفقنا هنسد الشيك ازاي كلمني في نفس اليوم يقولي إنه هيهرب..معقولة صاحب يعمل في صاحبه كده؟
حبيبه: أرجوك يافندم خد الفلوس دي ..دول 50 ألف جنيه..أنا بعت دهبي وجبت الفلوس اللي كنت محوشاها والحمد لله جاب المبلغ ده وكنت هبيع العربيه بس خفت يتنصب عليا فأرجوك خرج أحمد من الحبس وأنا أوعدك إنه أول ما هيخرج هنبيع العربية ونتصرف في باقي المبلغ....(وبدأت تبكى)..أرجوك أحمد طيب والله عمره ما أذى حد ...أنا ماليش غيره أنا ماصدقت إنه رجع لربنا ورجعلي لو سمحت ما تحرمنيش من وجوده جنبي أكيد عند حضرتك بنات.. ترضالها يحصلها كده؟
تصدع قلب المدير عندما جاءت سيرة ابنته ..أحس أن حبيبه تشبهها كثيرا فى ملامحها ولباسها وأسلوبها وطيبتها البادية على وجهها ولن يرضى أبدا لابنته ذلك.. ففكر فى كلامها واقتنع وقرر فعل الصواب...اتصل بعدد من الأشخاص وتأكد فعلا أن سامى كان على علاقة بصاحب الشركة التى نصبت عليهم..
فقال المدير: خدي فلوسك يامدام 
حبيبه: لا يافندم حضرتك اللي هتاخدها أرجوك ما تردينيش مخذولة
المدير: خدي فلوسك يامدام وتعالى معايا
حبيبه بقلق: على فين؟
المدير: هعمل الصح..هخرج جوزك من السجن
حبيبه بسعاده: بجد!!! ربنا يكرمك يافندم ..مش عارفه أقولك إيه؟
 المدير: ما تقوليش حاجة أنا بصحح وضع غلط..أما سامي فحسابه معايا بعدين
وخرجا سويا من الشركة وطلب منها الركوب معه فى السيارة..فقالت: معلش يافندم ما أقدرش أركب مع حضرتك لوحدي..
ابتسم وتذكر لمياء ابنته كانت تقول هذا الكلام إذا طلب منها أحد الركوب معه..فقال: خلاص براحتك ممكن نركب تاكسي؟
حبيبه: ماشي....وأوقف كمال تاكسي وركبا معا إلى قسم الشرطة..ودخلا إلى وكيل النيابة وأبلغه أنهم اصطلحوا..فأفرج الضابط عن أحمد وحرر محضر صلح وخرج معهم في وقتها...
وأمام قسم الشرطة شكر أحمد المدير...
أحمد: بجد أنا مش عارف أشكر حضرتك ازاي؟ 
المدير بابتسامة: ما تشكرنيش أنا..اشكر مراتك اللي أصرت إنها ما تخرجش من مكتبي قبل ما آجي وأخرجك بعد ما باعت دهبها..أنا أول مره أشوف واحده بتحب جوزها زي مراتك..اوعى تفرط فيها..
نظر أحمد إلى حبيبه مبتسما ونظرت إليه وقال: وأنا عمري ما هفرط فيها أبدا
المدير: مراتك فوقتني بعد ما كنت فى غيبوبة بقالي فترة طويلة وخلتني آخد قرار متردد فيه من زمان ..مش عارف أشكرك ازاى يا مدام حبيبه
حبيبه مبتسمه: ما تشكرنيش على الواجب يافندم..أنا عملت اللي أى زوجة بتحب زوجها هتعمله لو كانت في مكاني 
المدير مبتسما فهي تذكره بابنته: ربنا يسعدكم يااارب..وياريت تعتبريني أب تاني ليكي ولو زعلك أحمد في أي وقت قوليلي بس وأنا هتصرف معاه
ابتسمت حبيبه..ثم أكمل موجها كلامه لأحمد: وانت يا أحمد خد الأسبوع ده أجازة وتقدر ترجع الشغل الأسبوع الجاي وما تقلقش ما حدش هيعرف حاجة في الشغل عن الموضوع ده 
أحمد: وحضرتك هتعمل إيه مع سامي؟
المدير بضيق: كان نفسي أبلغ عنه بس ماعنديش دليل ضده وقلت الطيب أحسن بلاش أضيع مستقبله وهو لسه في البداية..هكتفى بإنى اطرده من الشركة وانت يا أحمد تقطع علاقتك بيه نهائي ولما مراتك تقولك مش مرتاحة لحد.. يبقى تسمع كلامها وانت مغمض..فاهم؟
أحمد: خلاص حرمت .. ومن هنا ورايح هسمع كلامها على طول
ابتسمت حبيبه خجلا من إطرائهم لها...
المدير: أستأذن أنا بقى دلوقتي وأسيبك تروح ترتاح ولو تقدر تاخد مراتك وتروحوا تتفسحوا فى مكان يبقى أفضل وتغيروا جو شوية
ابتسم أحمد وقال: إن شاء الله
وركب المدير تاكسى وأمره بالذهاب لعنوان معين...ليس بيته هذه المرة وإنما بيت ابنته لمياء..
أما أحمد فقد مسك يد حبيبه وقال لها: يلا بينا نرجع دهبك
حبيبه: بس...
أحمد: ما فيش بس خلاص مش هنحتاجه لازم نرجعه دلوقتي قبل ما الصايغ يبيعه...مش عارف أقولك إيه بعد اللي عملتيه معايا؟ أنا لو لفيت الدنيا مش هلاقي زيك ..ربنا يخليكي ليا
حبيبه مبتسمه: ويخليك ليا يا حبيبي ..أنا ماعملتش إلا الواجب عليا ..عمري ما كنت هسيب زوجي في ضيقة كده من غير ما أساعده..
أحمد: ربنا يخليكي ليا يااارب..يلا بينا بقى نروح الصاغة..
وذهبا معا إلى الصاغة وأعادت حبيبه ذهبها وعادا إلى البيت...
فى بيت لمياء..رن جرس الباب..فذهبت لتفتح الباب وذهلت حين وجدت والدها يقف أمامها فلم تستطع النطق ووقفت تنظر إليه متعجبه وعيناها تملؤها الدموع..ففتح الأب ذراعيه وبكى ..فارتمت لمياء في حضنه وهما يبكيان ويتعانقان بشده كأنهما لم يريا بعضهما منذ سنين..وخرج محمد وهو يقول: مين اللي ع الباب يا لمياء؟
ففوجئ بهما يتعانقان فابتسم وقال: اتفضل يابابا نورت بيتنا
فأخذت لمياء بيد أبيها وأدخلته ونادت على ابنتها ندى وقالت: تعالى يانودى جدو جه..
فجاءت ندى تجرى يقدميها الصغيرتان وتضحك ففتح كمال ذراعيه وأخذها فى حضنه بشده وهو يبكى ويقبلها من كل مكان فى رأسها ويقول: وحشتيني أووووووي يا حبيبتي..
لمياء: وحشتني أووي يا بابا أنا مش مصدقة نفسي إنك عندي في بيتي لأول مرة 
الأب: أنا آسف يابنتي إن دي أول مرة أدخل فيها بيتك بعد سنتين بس بإذن الله مش هتبقى آخر مرة..وسامحينى على المقاطعة اللي كنت عاملها معاكي دي..أنا كنت أعمى وربنا بعتلي اللي فتحلي عيني على الحقيقة..ياريت تسامحيني؟
لمياء بابتسامة لطيفة من بين دموعها:أنا مسامحاك والله يا بابا من غير ما تقول انت بابايا حبيبي اللي ماليش غيره ..انت مش هتصدق فرحتي بزيارتك دي قد إيه؟ انت لازم تقضي اليوم ده معانا النهارده
الأب: وأنا مش همشي من هنا إلا لما تقوليلي امشي
لمياء: وأنا مش هقولك امشي 
الأب: هههه خلاص هقضي النهارده معاكم وتيجوا انتي وجوزك والعسل دي تقضوا معانا بكرة..انتي وحشاني أووووي ونفسي أقعد معاكم كتييير وأعرف أخباركم..الود ودي أقولكم تعالوا اقعدوا عندنا فى الفيلا بس عارف إن محمد مش هيوافق
محمد: انت عارف والله يابابا إن الواحد ما بيرتاحش إلا في بيته
الأب: عارف يا ابني..بس ياريت تيجوا تقضوا معانا بكرة وتزورونا على طول 
محمد: بإذن الله
الأب: ياريت كمان يا ابني انت كمان تسامحني ..ظنيت فيك ظن سوء زمان بس مع الأيام اتضحلي إني كنت غلطان وإنك انسان محترم جدا بدليل إنك شايل لمياء في عينيك وبتجيبها عندي برغم إنك عارف إني مش بكلمها ولا بكلمك
محمد: وأنا عمري ما أقدر أقطع لمياء عن أهلها وعن حضرتك بالذات ده حضرتك اللي مربيها ومن غيرك ما كانتش بقت لمياء اللي أنا حبيتها واتجوزتها..وأنا مش زعلان من حضرتك خالص
كمال: كل يوم بتكبر في عيني يا ابني..ربنا يسعدكم ويخليكم لبعض..
لمياء بسعاده: بابا أكيد انت جعان ..كنت لسه باحضر الأكل هجيب لحضرتك فاكهة وعصير لحد ما الغدا يجهز
الأب:براحتك خالص أنا هقعد اتكلم مع محمد شوية وألعب مع العسل دى حبيبة جدو..(وأعطى ندى قبله على خدها)
ابتسمت لمياء ودخلت المطبخ وقدمت لوالدها الفاكهة والعصير وجلس يتحدث مع زوجها...
.....................
فى بيت أحمد..قال أحمد: ياااااه بيتنا كان واحشنى أوى كأنى غايب عنه بقالي سنة
حبيبه: انت ما تعرفش الليلة اللي فاتت دي عدت عليا ازاي ...لولا الصلاة والقرآن ما كنتش عارفه كان هيحصلي إيه؟
أحمد: ربنا يخليكي ليا ياحبيبتي..أنا كل يوم باكتشف فيكي حاجة جميلة تخليني أندم على كل حاجة وحشة عملتها معاكي قبل كده ..أنا لولفيت الدنيا مش هلاقي زيك
حبيبه بابتسامه :ربنا يخليك ليا ياحبيبي..وأنا والله لو لفيت الدنيا ورجع الزمن لورا هتجوزك انت برده
أحمد :ربنا ما يحرمنى منك أبدا يا حبيبتى....ياااه نفسى أنااام
حبيبه: استنى تاكل الأول 
أحمد: ماليش نفس دلوقتي عاوز أصلي الضحى وركعتين شكر لله على كل النعم اللى ربنا أنعم بيها عليا دي..وبعدين أنام
حبيبه: براحتك يا حبيبى ادخل نام شوية..على فكرة أنا امبارح شفت رؤية جميلة أوي بشرتنى إنك هتخرج من السجن على طول..
أحمد متعجبا: سبحان الله وأنا كمان شفتك  رؤيا امبارح بتبشريني إني هخرج النهارده وبفضل الله اتحققت
حبيبه: عجيبة.. فعلا سبحان الله..شفت قلوبنا كانت حاسة ببعضها ازاي؟ ربنا ما يحرمني منك أبدااا
أحمد: ولا يحرمني منك أبدا يا حبيبتي
ودخل أحمد لينام ودخلت حبيبه صلت الضحى وركعتي شكر هي أيضا ثم دخلت المطبخ لتحضر الغداء...
الحلقة الثامنة عشر:
فى بيت لمياء استمتع الأب كثيرا باللعب مع حفيدته وجلسوا سويا على الغداء..
الأب: وحشني أكلك أووي يا حبيبتي ماشاء الله لسه بتعملي أكل حلو وأحسن من الأول كمان
محمد: قللها ياعمى.. أنا بقولها إن أكلك أحسن من أكل الشيف مش مصدقاني
لمياء : انتوا بتجاملوني بس أنا عارفة
الأب: ههههه لا فعلا ياحبيبتى أكلك جمييل جدا ماهي والدتك اللي معلماكي.. وأكلها لا يعلى عليه
محمد: انت هتقولي على ماما هو أحسن من بتاع لمياء شوية صغيرين..بس أكلك يا حبيبتي له طعم خاص برده
لمياء: أيوة كده اتظبط هههههههه
ورن هاتف الأب ونظر فيه وابتسم وقال: هههه لسه بنتكلم عنها  ..دي مامتك يا لمياء
لمياء: هات يابابا وأنا ارد عليها...وأخذت الهاتف وفتحت ..
الأم: سلام عليكم..انت فين ياكمال اتأخرت كده ليه؟
لمياء: ازيك ياماما ياحبيبتي عاملة إيه؟
تعجبت الأم وأبعدت الهاتف عنها..نظرت إلى الشاشة ثم قالت: هو مش ده تليفون بابا يا لمياء؟
لمياء: هههه أيوه يا ماما وهو عندي دلوقتي؟
الأم بسعادة بالغة بدت على صوتها: بجد!! الحمد لله ..الحمد لله..ربنا ما يفرقنا تاني أبدا
لمياء: آمين..خدي بابا معاكي أهو....وأعطت الهاتف إلى كمال
كمال:أيوه يا أم لمياء
الأم:كده تروح عند لمياء من غير ما تقولي وتسيبني قلقانه كده
الأب: معلش بقى هى جات كده..ندى نسيتني نفسي والدنيا كلها
الأم:هههه ماشي يا أبو لمياء كده هتخليني اتغدى لوحدي؟؟ علشان خاطر ندى بس المرة دي
الأب: طول عمرك طيبة يا أم لمياء
الأم:هتيجى امتى بقى؟
الأب: بالليل بإذن الله
الأم: بإذن الله..اوعى تتأخر اكتر من كده..أسيبك تقعد معاهم شوية..سلام عليكم
الأب: وعليكم السلام ورحمة الله 
وأغلق كمال الهاتف واستمتع بالحديث مع ابنته وزوجها اللذان حرمه الشيطان صحبتهما منذ عامين..
................
أيقظت حبيبه زوجها بعد الظهر بفترة ....
حبيبه: يلا يا أحمد قوم علشان تتغدى؟
أحمد بتثاؤب: هي الساعة بقت كام ؟
حبيبه: الساعة واحدة ..يلا بقى قوم
أحمد:حاضر
وقام أحمد وصلى الظهر وجلس على الطاولة يتناول الغداء مع حبيبه..
أحمد:إيه رأيك يا حبيبتي نسافر مكان نتفسح فيه يومين؟
حبيبه: فكرة حلوة بس نروح فين؟
أحمد: إيه رأيك نروح العريش؟
حبيبه: الله ..جميل.امتى ؟
أحمد:فيه واحد صاحبي عنده شقة هناك هجيب منه المفتاح النهارده ونسافر بكرة على طول قبل الأجازة ما تخلص
حبيبه:موافقة
أحمد: على فكرة أكلك جميل أوي.. كان واحشني والله حسيت بالنعمة دي بعد الليلة اللي قضيتها في السجن
حبيبه: ربنا ما يعيدها تاني ...ويخليك ليا يااارب
أحمد: ويخليكي ليا يا حبيبتي وما اتحرمش من الأكل ده أبدا
حبيبه: ههههههههههه
وأكملا طعامهما وخرج أحمد للذهاب إلى بيت صديقه ليحضر مفتاح الشقة..
فى اليوم التالى سافر أحمد وحبيبه مبكرا ليستمتعا برحلة وحدهما....
فى الشركة..رفد المدير سامى بعد أن وبخه على أفعاله..ودخل كريم مكتب أحمد ولكنه لم يجده فسأل عنه فعلم أنه في إجازة فاتصل به على الفور..
كريم: سلام عليكم
أحمد: وعليكم السلام ورحمة الله ...ازيك ياكريم؟
كريم:الحمد لله بخير طمني عليك يا أحمد واخد أجازة ليه فيه حاجة؟
أحمد: لا ما فيش حاجة ماتقلقش ...كنت عاوز أغير جو فأخدت أجازة علشان أروح أتفسح مع مراتي
كريم بارتياح: طمنتني ..أنا قلت فيه حاجة...بس ليه كده احنا مش لسه راجعين من المصيف قريب؟
أحمد: كنت متضايق شوية وقلت أغير جو
كريم: ماشى..هنيالك ياعم ..انت ومراتك ولا حد تالتكم ...
أحمد: بطل رخامة يالا  بكرة تعمل زيي
كريم يتنهد: امتى بس امتى؟
أحمد:هههههه ماتستعجلش..يلا بقى اقفل خليني أعرف أتفسح
كريم: هههههه ماشي ..سؤال أخير
أحمد باستسلام: اتفضل
كريم :هترجع امتى؟
أحمد : الجمعة بإذن الله 
كريم ترجع بالسلامة ..أسيبك بقى تتفسح هههههه سلام
أحمد: سلام......وأغلق الخط
حبيبه : كريم ده زميلك في الشغل؟
أحمد:أيوه كان بيطمن عليا لما لقاني واخد اجازة
حبيبه: فيه الخير
أحمد: تيجي ننزل المايه؟
حبيبه بسعاده :يلا
أحمد: طيب وهدومك؟
حبيبه: ما تقلقش أنا لابسه عباية مش بتجسم من المايه 
أحمد:تمام يلا بينا...نبعد بس شوية عن الناس دي ونروح مكان مافيهوش حد
وسارا على الشاطئ حتى وصلا إلى مكان خالي من الناس ونزلا سويا واستمتعا بوقتهما...
................
فى الشركة...كان كريم عائدا إلى مكتبه فرآى ساره تمر من أمامه فغض بصره وقال لنفسه:إيه اللي مأخرك لحد دلوقتي يا بني أدم؟؟ ليه مش بتروح تخطبها مستني إيه؟ خلاص اتأكدت  إنها رجعت لربنا ومش هترجع للي كانت عليه تاني ...اتحرك يلا ولا عاوزها تطير من إيديك....خلاص ..أروح بس وأصلي استخاره وأقول لأختى تكلمها..
وبالفعل انتهى كريم من عمله وعاد إلى بيته وصلى ركعتين استخاره ونادى على أخته...
كريم: سهااااام..سهاااام
سهام:أيوه يا كريم جايه أهو....وأتت
كريم: اقعدى كنت عاوزك في موضوع؟
سهام : خير
كريم: كنت عاوز أخطب
سهام بفرحة: ساره صح؟
كريم: أيوه..وكنت عاوزك تكلميها وتجسى نبضها كده
سهام: مفيش مشكلة ..عاوزني أقولها إيه؟
كريم:اسأليها عني الأول ورأيها فيا إيه..لو شكرت فيا قوليلها إنى عاوز أخطبها..وشوفي رأيها إيه؟
سهام: اممم تمام..تحب أكلمهالك امتى؟ 
كريم:دلوقتي
سهام بتعجب: دلوقتي!! مستعجل كده ليه؟
كريم: مستعجل؟؟ أنا صابر بقالي كام سنة وتقوليلي مستعجل..قومي يلا كلميها وقوليلها إنك هتزوريها الليلة بس ياريت الكلام يكون بينك وبينها
سهام: حاضر ياسيدي أما أشوف أخرتها معاك
كريم: أخرتها حلوة إن شاء الله ..قومى يلا
سهام: حااااضر..بس كلم ماما وبابا الأول وخد رأيهم
كريم: عندك حق...ونادى بصوت عالي: ماما بابا
الأم: أيوه ياكريم تعالى أنا وبابا هنا في الصالة
كريم وقد ذهب إليهم مسرعا:عاوز أخطب
الأب بفرحة:بسرعة كده مش تقولنا الأول مين هي؟
كريم: ساره عبد الله جارتنا صاحبة سهام
الأم: بفرحة عرفت تنقى والله يابنى أهلها ناس كويسين أوي ..بس ..انت عارف إنها بتلبس ع الموضة
كريم: كان زمان يا أمي دلوقتي اتحجبت حجاب مظبوط وبقت محترمة أوي أكتر من الأول كمان
الأم:أنا فعلا شفتها أيام المصيف كانت لابسه عباية ..خلاص يا ابني الخيرة فيما يختاره الله
الأب:يعنى انت حاسس إن دي بنت الحلال اللي انت بتتمناها
كريم: أيوه يا بابا
الأب: خلاص عاوزني أكلم أبوها امتى؟
كريم: أنا قلت لسهام تكلمها الأول عاوز أعرف رأيها في الموضوع ولو وافقت إننا نتقدم حضرتك تكلم باباها
الأب: خلاص يا ابني ...ربنا يقدر لك اللي فيه الخير
كريم: ربنا يخليكم ليا يا أحلى أم وأب فى الدنيا
الأم: ويخليك لينا ويسعدك يا حبيبى..
وأحضرت سهام هاتفها وكلمتها وطلبت منها زيارتها فوافقت..وارتدت سهام ملابسها وذهبت إليها...
ساره: حبيبتي وحشاني أخبارك إيه؟
سهام وهي تعانقها: الحمد لله بخير ياقمر انتي اللي وحشاني كتييييير..ما شفتكيش من ساعة المصيف أمال لو ما كناش جيران
ساره: هههه الشغل بقى ..اتفضلي ..تعالي نقعد في أوضتي
سهام :ياريت..عاوزاكي في موضوع مهم
ساره: خير....ونادت على والدتها
الأم: سهام عندنا..يا مرحبا..ازيك يابنتي عاملة إيه؟
سهام: الحمد لله ياطنط بخير..ماما بتسلم عليكي كتير
الأم: الله يسلمك ويسلمها ابقى سلميلي عليها كتير وقوليلها عاوزين نشوفها
سهام: الله يسلم حضرتك هقولها بإذن الله..ممكن ياطنط كوباية شاي من إيديكي الحلوة دي؟
الأم:هههه من عنيا يا حبيبتي
سهام: تسلملي عيونك..
وغادرت الأم وجلست سهام مع ساره وحدهما....
ساره: عرفتي توزعي ماما..ههههه.قوليلي بقى عاوزاني في إيه؟
سهام:بصي بقى من غير لف ولا دوران كده..إيه رأيك في كريم أخويا؟
ساره:هو انسان محترم ..معايا فى الشغل آه بس مش باتعامل معاه كتير.
سهام: شفتي منه حاجة وحشة؟ بيتعامل وحش مع زمايلة..أخلاقه مثلا ؟
ساره: الصراحة أخلاقه ماحدش يتكلم فيها كل زمايلنا بيحبوه وبيشكروا فيه ولما ييجي يكلمني أو يكلم حد من زميلاتنا بيبص في الأرض...بس ليه الأسئلة دي كلها؟؟ هتسأليني أنا على أخوكي؟؟
سهام: أصله ياستى عاوز يتقدملك..إيه رأيك؟
ساره بصدمة: يتقدملي أنا؟؟؟ وهو عارف أنا كنت إيه؟
سهام: عارف ..وشايف إنك خلاص بقيتي أحسن من الأول ومش عنده مانع يرتبط بيكي
ساره: بس.....
سهام: بس إيه؟
ساره: مش هييجي يوم ويعايرني باللي كنت باعمله قبل كده ويشك فيا؟
سهام: ما يبقاش كريم اللي يعمل كده..هو على فكرة معجب بيكي من زمان ..من أيام الكلية..وكان عاوز يتقدملك بس كان مستني لما يشتغل ويكون نفسه..ولما لقاكي اتغيرتي..زعل بس صبر ودعا ربنا كتييير ترجعي زي ما كنتي ولما رجعتي ولقاكي الحمد لله في تطور فى القرب من ربنا قال خير البر عاجله وحب بتقدم
ساره تفكر ثم تقول:طيب سيبيني أصلي استخارة وأكلم أهلي كده وأردعليكي؟
سهام: امتى هتردي عليا؟؟ معلش الواد مستعجل شوية؟
ساره : ههههه امممم هرد عليكي بكره بالليل ..كويس كده؟
سهام: كويس..خلاص أستأذن أنا بقى؟
ساره: مش تستني لما تشربي الشاي اللي انتي طالباه..عاوزه ماما تزعل؟
سهام: لا طبعا..وأنا ما يرضنيش زعلها هستنى..ههههه
وجلسوا يتحدثون قيلا ثم عادت إلى بيتها فوجدت كريم يسير فى الصالة ذهابا وإيابا..يبدو عليه التوتر والقلق..
الحلقة التاسعة عشرة:
سهام: السلام عليكم
كريم بأمل: وعليكم السلام ورحمة الله..ها طمنينى قالتلك إيه؟
سهام:مش تستنى لما استريح من المشوار
كريم: مشوار إيه ؟ انتي كنتي في الشارع اللي ورانا..اخلصي قوليلي قالتلك إيه؟
سهام: شكرت فيك ياسيدى وقالت قصايد شعر كمان
كريم بتعجب: بجد؟!!!
سهام: لا مش للدرجة دي أنا بهزر
كريم يضربها بخفه: بطلي يارخمه قوليلي بقى قالتلك إيه بجد
سهام: قالت إنك إنسان محترم وكل زمايلك بيشكروا فيك ...رحت قايلالها إنك عاوز تخطبها ...قالتلي إنها هتفكر وتستخير وتقول لأهلها وهترد عليا بكره بالليل
كريم: الحمد لله...بس لسه هستنى لبكره بالليل؟
سهام: اللي خلاك تستنى السنين دي كلها مش قادر تستنى ليلة
كريم: أمري إلى الله هستنى
سهام: بس خد بالك اوعى تحرجها وسط زمايلكم في الشغل علشان لو ما حصلش نصيب ما يبقاش سيرتها على كل لسان
كريم: انتي عارفاني مستحيل أعمل كده..بإذن الله هتجنبها خالص علشان كمان ما أثرش على قرارها
سهام: تمام كده ..زى ما انت أخويا هي كمان صاحبتي وأخاف على سمعتها
كريم: وأنا ما ارضلهاش كده برده اطمني
وبات كريم هذه الليلة بين الصلاة والدعاء أن يقدر الله له الخير..وكذلك ساره تصلي استخاره وتدعوا أن يهديها الله للخير وأن يغفر لها ما مضى..
فى اليوم التالى..في العمل..أصر كريم على تجنبها قدر استطاعته حتى لايسمح لأحد بالتكلم عنها بسوء وأن لا يؤثر على قرارها...وانتهى اليوم وعاد إلى بيته ينتظر رنين هاتف سهام بقلق منتظرا الرد..
عادت ساره من عملها..صلت استخارة ودعت كثيرا وقد أحست بارتياح ناحية الموضوع فتشجعت للحديث إلى والديها
سهام: بابا ماما كنت عاوزاكم في موضوع؟
الأب: أيوه ياحبيبتي خير؟
ساره: كريم أخو سهام صاحبتي كان عاوز يتقدملي
الأم بفرح: بجد..ونعم النسب ده شخص محترم جدا وأهله كمان طيبين أوي..جيرانا من زمان وما شفناش منهم حاجة وحشة..ولا إيه رأيك يا أبو ساره؟ 
الأب بسعاده: والله عندك حق يا أم ساره.. الولد ده كل أما أشوفه كنت أقول مش هلاقي أحسن منه لسهام بنتي..أدب وأخلاق وبيصلي الفرض في وقته في الجامع وباباه كمان راجل محترم أوي
ساره: يعني ما عندكوش مانع ييجي يتقدم هو وباباه؟
الأب:ييجي في أي وقت يا حبيبتي..
ساره: خلاص هكلم سهام وأقولها وهو أو باباه هيكلم حضرتك ويحدد معاك ميعاد
الأب: مافيش مشكلة..
اتصلت ساره بسهام وأخبرتها بموافقة أهلها على الدخول ..ففرحت سهام جدا وأخبرتها أن والدها سيتصل بوالدها ليحددا ميعاد للمقابلة..انهت المكالمة ونادت على كريم الذى كاد قلبه يتوقف من شدة التفكير والقلق..
سهام: كريييييييم
كريم وقد أتى في لحظة:ها اتتصلت بيكي؟
سهام: هههه إيه يا ابني انت كنت واقف ع الباب ولا إيه؟
كريم: اخلصي طمنيني؟
سهام بسعاده : وافقت وقالت ممكن بابا يتصل بباباها ويحدد معاد لمقابلة بينكم..
كريم بسعادة بالغة: الله أكبر...أحمدك يارب..
وحمل أخته ودار بها ثم أنزلها وبدأ يقفز فى كل ناحية بالمنزل حتى أتت والدته مخضوضة من شدة الصوت
الأم: فيه إيه؟؟ إيه الصوت العالي ده؟
كريم: ساره وافقت ياماما ...وافقت إننا نروح نتقدم
الأم بفرحة: ربنا يسعدك ياحبيبي ويجعلها من نصيبك
كريم:ياااارب يا أمي..فين بابا علشان يكلم باباها ويحدد معاه ميعاد
الأم:باباك بيغير هدومه جوه وطالع دلوقتي
الأب: أنا سامع اسمى خير..وإيه الأصوات العالية دي
سهام: ههههه ده كريم يابابا اتجنن لما عرف إن ساره وافقت إننا نروح نتقدم
الأب: هههههه مش تستنى لما توافق نهائيا وأهلها يوافقوا الأول
كريم: الموافقة المبدئية دي بتقول إن  فيه أمل..صح ؟
الأب:هههه صح..هات التليفون أما أتصل بباباها نحدد معاد
كريم: حبيبي انت يا بابا يافاهمني..اتفضل وقوله نروحلهم الليلة
الأب: بس يا ولد بطل هبل الليلة إيه؟ بكرة ع الأقل نمهد للناس ويستعدوا مش يلاقونا داخلين عليهم كدا من غير احم ولا دستور
كريم: يوووه لسه هستنى 
الأب: هههههه مش عارف يا ابنى البنت دي وافقت عليك على إيه..ربنا يستر وما تندمش
كريم بحزن مصطنع: كده يابابا؟؟ ما تقلقش مش هتندم هههه
الأب: أما نشوف...واتصل على والد ساره وحدد معه ميعاد الزيارة في الليلة القادمة ..يوم الخميس
وحاول كريم قدر استطاعته تجنب ساره في العمل حتى يتأكد من تمام الموضوع...
وجاء ميعاد الزياره وذهب كريم مع والده ووالدته وسهام إليهم..جلس كريم ووالده مع والدها وجلست أم كريم مع أمها ودخلت سهام عند ساره في غرفتها
سهام: أخبار عروستنا إيه؟
ساره بخضة: سهام؟؟ خضتنيني..عروسة إيه بقى سيسبيني في اللي أنا فيه
سهام: ههههههه شكلك يضحك أوى بالتوتر ده
ساره: اضحكي يا اختي اضحكي ليكي يوم
سهام:ههههه ما تقلقيش مش هنولهالك..وما تخافيش كريم مش بيعض..دا انتي لو شفتيه تحسي إنه داخل يمتحن عمال يسر عرق
ساره: ههههه مش أكتر مني 
سهام: ربنا يتمم لكم بخير 
وهنا نادت أم ساره عليها للجلوس مع أم كريم...فخرجت ساره وسهام وجلسوا معها قليلا ثم ناداها والدها للجلوس مع كريم..فتوترت ..وذهبت مع والدها وجلست مع كريم بعيدا عنه قليلا وجلس والدها مع والد كريم فى الصالة الأخرى بحيث يرونهم ولا يسمعونهم...ارتسم الصمت على المكان وكلا من كريم وساره يتصببان عرقا لا يستطيعان النطق حتى تشجع كريم وتحدث...
كريم:ازيك يا باشمهندسة ساره؟
ساره بخجل: الحمد لله بخير
كريم:أكيد انتى عارفاني ومش محتاج أعرف نفسي بس لو حابة تسأليني عن أي حاجة اتفضلي؟
ساره بخجل:احنا زمايل في شركة واحدة وأكيد عارفني بس كنت عاوزه اسأل انت ليه اختارتني أنا بالذات وانت عارف أنا كنت إيه؟
كريم:فعلا أنا شفت كل التغيرات اللي مريتي بيها بس أنا كنت عارفك من أيام الكلية وأعجبت بيكي وبأخلاقك ساعتها وقلت هي دي البنت اللي ممكن أكمل معاها حياتي ولما اشتغلتي معانا في الشركة فرحت جدا إني هعرفك أكترولما اتغيرتي وبقيتي واحدي تانية ما فقدتش الأمل وكنت بادعي ربنا لو كنتي من نصيبي ربنا يهديكي وترجعي أحسن من الأول والحمد لله رجعتي لربنا وبقيتي أحسن من الأول
ابتسمت سارة لأن ما قاله كريم مطابق لما قالته سهام..فقالت: طيب لو حصل نصيب مش هييجي اليوم اللي تعايرني فيه بالفترة دي من حياتي وباللي كنت باعمله وتشك فيا؟
كريم مؤكدا:لأ طبعا مش هيحصل ..لأني شايف إنك تبتي لربنا توبة نصوحة وأكيد ربنا سامحك فأنا عمرى ما هعايرك بحاجة ربنا سامحك عليها 
ابتسمت ساره واطمأن قلبها وصمتت قليلا ولم تستطع أن تسأل شيئا آخر..فتكلم كريم
كريم:ممكن أسألك سؤال؟
ساره: اتفضل
كريم:ممكن تقوليلى شعورك بعد مارجعتى لربنا؟
ساره بحزن:كنت مكسوفة أوي منه كل أما أفتكر اللي كنت باعمله وكنت بالبسه بازعل أوي من نفسي وأقول كان عقلي فين وأنا باعمل الحاجات دي بس باحمد ربنا إني فقت قبل فوات الأوان وحسيت إن ربنا بيحبني علشان فوقني بدري حسيت برحمة ربنا ليا وحبه إنه ماسبنيش على عمايا..
كريم بابتسامة: الحمد لله...أنا كده خلصت مش عاوز أعرف حاجة تاني لو انتي حابه تسألي على حاجة اتفضلي
ساره بخجل: كفاية كده المرة دي ولو فيه نصيب نقعد سوا مرة تانية هسأل ع اللي أنا عاوزاه...بس لو سمحت بلاش حد فى الشركة يعرف حاجة عن الموضوع ده دلوقتي
كريم بإعجاب:بإذن الله ما تقلقيش من الموضوع ده ما حدش هيعرف حاجة
وخرجت ساره لتجلس مع النساء ...وخرج كريم ليجلس مع والده ووالد ساره..بعد قليل استأذنوا للذهاب وانتظار الرد بعد يومين..
عاد كريم إلى بيته ودخل غرفته وصلى استخارة ودعا كثيرا إن كانت ساره من نصيبه أن ييسر الله لهما أمرهما
وأما ساره فدخلت غرفتها وتوضأت وصلت هى أيضا استخارة ودعت كثييرا أن يلهمها الله الصواب وإن كانت خطبتها من كريم خيرا أن ييسرها الله لها ثم نامت..
ومر اليومان وكل يوم تدعوا ساره فى كل صلاة أن يهديها الله للخير...فأحست باطمئنان وأجابت والدها بموافقتها مبدئيا وطلبت أن تجلس مع كريم جلسة أخرى قبل التأكيد النهائي بالموافقة...وفي هذه الليلة اتصل والد كريم لأخذ الرد فأخبره والد ساره بالموافقة وطلبها لمقابلة أخرى ...فأجاب الأب بأنهم سيزورونهم غدا...
وفرح كريم جداا جداااا بموافقتها ودعا الله أن يتم لهما على خير...
فى الليلة التالية ذهب كريم ووالده لبيت ساره وجلس الأب مع والد كريم وجلس كريم مع ساره..
كريم: أخبارك إيه يا أنسة ساره؟
ساره: الحمد لله بخير
كريم: أنا مبسوط جدا بموافقتك دي وبإذن الله مش هتندمى
ساره بخجل: الحمد لله صليت استخارة ودعيت كتييير والحمد لله حسيت بارتياح بس مقابلة النهارده دي هتحدد الموافقة النهائية
كريم بخضة: ربنا يستر...اتفضلي اسألي اللي انتي حابة تعرفيه؟
ساره: أخبارك مع الصلاة
كريم: الحمد لله بصلي كل فرض في وقته الظهر في الشغل وأحيانا العصر كمان وباقي الصلوات وحتى الفجر في المسجد
ساره بابتسامة: طيب والقرآن؟
كريم: أنا متابع مع شيخ في المسجد اللي جنبنا بعد صلاة الجمعة باسمع الجزء اللي محددهولي وباتعلم تجويد والحمد لله مداوم على كده لحد أما أخلص القرآن بإذن الله
ساره: جميل..إيه رأيك في الصحوبية بين الشباب والبنات وخاصة ع الإنترنت؟
كريم: أنا رافض حاجة زي كده لأن ربنا حرمها وأنا الحمد لله كل أصدقائي ع الفيس شباب بس.. لأني ما ارضاش ده لأختي فمارضاهوش لبنات الناس
ساره وقد ازدادت إعجابا به: عاوزة أعرف هدفك إيه من الزواج؟
كريم بخجل وهو ينظر فى الأرض: أنا نيتى من الزواج إنى أعف نفسى ويكون ليا شريكة في حياتي نساعد بعض على الطاعة والقرب من ربنا ونساند بعض ونهتم ببعض ونجيب أولاد نعلمهم دين ربنا صح فنبني أسرة مسلمة
ازدادت ساره إعجابا وفخرا به حيث أنه ليس كل الشباب بهذا التفكير..ثم سألها: عندك أسئلة تانية؟
ابتسمت بخجل: لا خلاص 
كريم: طيب ممكن انتي بقى تجاوبي على أسئلتك دي؟
ساره بابتسامه: الصلاة الحمد لله بعد ما قربت من ربنا بصلي زيك كده الظهر في الشركة وباقى الصلوات الحمد لله في وقتها..أما القرأن فأنا كنت بعيدة عنه فترة كبيرة فبروح مع أسماء زميلتنا عند معلمة في مسجد قريب بتعلمنا تجويد وبنحفظ معاها..وما عنديش أصدقاء شباب خالص ع الفيس الحمد لله(وأكدت) وتعاملاتي مع زمايلنا الشباب بقت في حدود الشغل وبس..أما نيتي من الزواج علشان أحفظ نفسي من الفتنة وكمان بتمنى  زوجي يكون صاحب صالح ليا يعينني على طاعة ربنا ونبني بيت مسلم على المودة والرحمة والسكينة واخلف أولاد اعلمهم أخلاق النبى عليه الصلاة والسلام ويعمروا الأرض وبعد ما أموت يدعولي بالرحمة...
ابتسم كريم وسعد جدا أن هدفهما واحد وأنهم لن يختلفوا..فعقب: قدوتك مين؟
ساره بابتسامة: النبى عليه الصلاة والسلام وزوجاته
سعد جدا من إجابتها فقال: ماشاء الله ربنا يحفظك...أنا خلصت أسئلتي حابه تعرفي حاجة تاني عني؟
ساره بابتسامة: خلاص كده عرفت اللي انا عاوزاه
كريم:استأذن أنا بقى 
ساره: اتفضل
وخرج كريم ليجلس مع الرجال ودخلت ساره غرفتها وهي سعيدة جدا يكاد قلبها يطير من شدة الفرح أن وجدت من كانت تحلم به ودعت ربها أن يكون من نصيبها وأن يكون خيرا وعونا لها
الحلقة العشرون:
وعند الرجال...والد كريم: احنا هنستأذن بقى ياحاج عبد الله ومنتظرين الرد النهائي علشان نيجي نتفق على كل حاجة
الأب: خلاص انتظر مني الرد في خلال الثلاث أيام الجاية ولو احتاجت بنتي تفكر شوية كمان هقولك
والد كريم: خلاص ياحاج براحتها خالص..هستنى تليفونك..سلام عليكم
الأب: وعليكم السلام..
وغادر كريم ووالده وقلب كريم ينبض بشده أن وفقه الله في اختياره لشريكة حياته ويدعوا الله أن يتم عليهما بخير
ودخل الحاج عبد الله إلى ابنته ليتحدث معها..
الأب: ممكن أتكلم معاكي شوية ياساره؟
ساره: اتفضل يابابا
الأب: ايه رأيك في كريم؟ أظن قدرتي تتعرفي عليه من القعدتين دول
ساره بخجل: أيوه يابابا عرفت حاجات كتير عنه فعلا
الأب: ورأيك إيه؟
ساره: هو محترم وأفكارنا متشابهه بس برده هفكر تاني وهستخير ربنا
الأب:محتاجة وقت أد إيه علشان نرد عليهم
ساره:امممم يومين كده
الأب: عموما براحتك ولو عاوزة وقت أكتر خديه ده جواز مش لعبة..أنا قلتلهم 3 أيام أو أكتر..فساعة ما تاخدي قرار نهائي بلغيني
ساره: حاضر ربنا يخليك ليا يابابا
الأب: ويخليكي ليا ويسعدك ياارب
ساره: ورأي حضرتك فيه إيه؟
الأب:هو محترم جدا وأخلاقه بتعجبني بشوفه على طول في المسجد وحتى الفجر كمان مع باباه...انا عن نفسي اتمنيته لكي من زمان
ساره بابتسامة: ربنا يقدر اللي فيه الخير
وخرج الأب وترك ساره وهي تبتسم وتتذكر كل ما دار من حوار بينها وبين كريم وتأمل أن يكون فعلا زوج المستقبل
في الشركة في اليوم التالي...قد عاد أحمد إلى عمله ورآه كريم..
كريم:ازيك يا أبوحميد الحمد لله على سلامتك 
أحمد: الله يسلمك..واحشنى والله أخبارك إيه؟
كريم: الحمد لله
أحمد: مالك مش عاجبنى حاسس إنك بتتلفت كده زي الحرامية.هههههه
كريم: ههه حرامية مرة واحدة؟؟ مافيش حاجة ما..ما أنا كويس أهو
أحمد:بجد ...مافيش حاجة..أخبار ساره إيه؟
كريم:ها...بخير معلش همشي أنا علشان ورايا شغل
واختفى من أمامه في لحظة...فقال أحمد: ههههه الواد ده شكله مخبي حاجة..هعرف برده هتروح مني فين
وذهب إلى عمله ولم يحدثه أحد بأى شئ عن المشكلة فعلم أن المدير قد وفى بوعده ولم يخبر أحد..وسأل عن سامي فعلم أن المدير وبخه ثم فصله من عمله..فاستراح..وأكمل عمله
ومر يومان بعد تفكير من ساره واستخارة واستشارة أهلها وسؤالهم على كريم ...فاطمأن قلبها له وأخبرت أهلها بموافقتها 
فاتصل والدها بوالد كريم وأخبره بالموافقة وطلب والد كريم أن يأتي ليلتها ليتفقا على كل شئ ويحددا ميعاد الخطوبة..
وذلك بناء على رغبة كريم..فذهبا إلى بيت ساره وحدد والدها يوم الخميس ميعاد للخطوبة وأن تكون في البيت..
فى اليوم التالى فى الشركة...كريم: أحممممد
أحمد: كريييييييم
الاثنان:ههههههههه
أحمد:مالك فيه إيه؟
كريم:باركلي باركلي
كريم: خطبت ساره ووافقت
أحمد بسعاده:بجد؟؟ امتى وازاي؟
كريم: اهدى بس وأنا هفهمك....وأخبره بكل شئ..
أحمد:ألف مبروووك ياحبيبى ربنا يتمم لكم بخير..وحددتوا ميعاد الخطوبة امتى؟
كريم:الخميس الجاي بإذن الله مش محتاج عزومة طبعا ومراتك كمان
أحمد: انت بتهزر أنا هاجى أصلا قبل المعازيم
كريم:وده العشم برده..
وتركه ليكمل عمله وذهب ليدعوا باقى زملائه وكذلك فعلت ساره مع زميلاتها..
انتهى اليوم وعاد كل إلى بيته وعاد أحمد إلى بيته ونادى زوجته..
أحمد:حبيبه..حبيبه
حبيبه:أيوه يا أحمد أنا هنا
أحمد: كنت عازك في موضوع
حبيبه:خير
كريم صاحبي اللي كنت كلمتك عنه خطوبته الخميس الجاي وعازمني أنا وانتي ...ايه رأيك؟
حبيبه بسعاده: ربنا يباركله ويتمم له على خير..مافيش مشكلة هروح معاك..بس هتبقى فين في بيت العروسة ولا في قاعة؟
أحمد: هتبقى فى بيت العروسة أصل هي زميلتنا في الشغل وجارتهم كمان..هنروح سوا قبل المعازيم ..أروح أنا عنده وتروحى انتى عند العروسة وبعدين هاجي معاه
حبيبه: ما فيش مشكلة..ربنا يسعدهم يارب ويتمم لهم على خير
أحمد: ياارب..مش هناكل بقى ..أنا واقع من الجووووع
حبيبه:ههه حاضر ياحبيبى الأكل جاهز ..غير انت هدومك وثواني وهتلاقي الأكل على السفرة
أحمد ويقبل رأسها: ربنا ما يحرمني منك أبدا
حبيبه:ولا يحرمني من حنيتك دي أبدا
ودخل أحمد غرفته وأبدل ملابسه..ووضعت حبيبه الطعام على السفرة  وقامت لتأتى بالمياه ولكنها شعرت بدوار خفيف كادت أن تسقط إلا أنها مسكت في الكرسي فرآها أحمد وهو خارج من غرفته فأسرع إليها يسندها
أحمد بخضة:مالك ياحبيبه؟ حاسة بإيه؟
حبيبه :مافيش حاجة دوخة بسيطة كدا..ما تقلقش أنا كويسة
أحمد:ما اقلقش ازاى...هي أول مرة تجيلك
حبيبه: أيوه..اطمن حاجة بسيطة
أحمد: متأكدة إنك كويسة ممكن نروح نكشف عادي
حبيبه: لالالا مش مستاهلة أنا خلاص بقيت كويسة يلا علشان نتغدى
وجلسوا يتناولون طعامهم وأحمد يراقبها بين فترة وأخرى ليطمئن عليها ..وأكملوا طعامهم وذهب أحمد لينام قليلا ودخلت حبيبه المطبخ لترتبه...
فجاءها اتصال من ليلى..وذهبت لترد عليها..
حبيبه: السلام عليكم ..ازيك ياحبيبتي عاملة إيه؟
ليلى: وعليكم السلام ورحمة الله...الحمد لله بخير..أخبارك انتي إيه واحشاني كتييير
حبيبه:الحمد لله بخير وانتي كمان وحشاني كتيير أخبار ماما وبابا إيه؟
ليلى:كلهم بخير الحمد لله بيسلموا عليكي كتيير أوي
حبيبه: سلميلي عليهم كتير
ليلى :يوصل بإذن الله ...بقولك ياقمر الحضور هيبتدي الأسبوع الجاي والحمد لله هدخل صيدلة خلاص وكنت عاوزة منك نصايح تنفعني في الكلية
حبيبه:ألف مبروك ياقمر ربنا يوفقك دايما..ركزي بقى معايا..الكلية مختلفة شويتين تلاتة عن الثانوي..هتاخدي محاضرات وسكاشن ممكن ما تعرفيش تذاكري أول بأول لأن المحاضرات ممكن تنزل متأخر شوية..هتحسي إنك مش فاهمة حاجة في الأول وممكن لنهاية الترم الأول كمان..ما تقلقيش ده عادي جدااا..هتستوعبي كل حاجة قبل ما تمتحني لما تقرئي المنهج كله وهتبقى الدنيا أسهل في الترم التاني..ركزي في المحاضرات كويس وما تسيبيهاش أحيانا الدكاترة بيجيبوا منها الإمتحان.. وحاولي توصلي لبنات أكبر منك بسنة هيفهموكي أكتر نظام كليتك ونظام كل دكتور في شرحة وامتحاناته..
ليلى بقلق: انتي كده خوفتيني من الكلية ..دي شكلها صعب أوي
حبيبه: لا ماتخافيش كل حاجة بتبقى صعبة فى أولها لحد أما تتعودي عليها
ليلى: والبنات بقى أتعامل معاهم ازاي وأكون أصحاب ازاي؟
حبيبه: خدي بالك ما تصاحبيش إلا البنت اللي تلاقيها شبهك في أفكارك ومبادئك البنت اللي تقربك من ربنا مش تبعدك عنه والباقى زمايل عادي في الدراسة ما تقاطعيهمش كلميهم عادي بس ما تقربيش منهم أوي ممكن ياخدوكي فى سكة مش حلوة..صاحبي البنات وبس ما لكيش دعوة بالولاد خلي التعامل معاهم في أضيق الحدود ..عاملي كل الناس معاملة كويسة وحاولي تكسبي صحبة تعينك وتشجعك علشان لو بقيتي لوحدك ممكن تضعفي وتمشي مع أى حد وتروحي في طريق تندمي عليه بعد كده..فهمتيني ياليلى
ليلى: فهمتك ياقمر..بجد مش عارفة أشكرك ازاي ربنا ما يحرمني ليا
حبيبه: أنا ماعملتش إلا الواجب عليا..ولو احتجتى حاجة في أي وقت اتصلي 
ليلى: حاضر ياحبيبتي ..هتعوزي حاجة
حبيبه: تسلميليى ..اوعي تنسي تسلميلي على ماما وبابا
ليلى: الله يسلمك ..حاضر مش هنسى..سلام عليكم
حبيبه: وعليكم السلام ورحمة الله وبركاته  
ومرت الأيام قبل خطوبة ساره وكريم ...وحبيبه أحيانا تشعر بهذا الدوار ..وتكرر الأمر معها كثيرا فقلقت ولكنها لم تخبر أحمد حتى لا يقلق عليها..وجاءت ليلة الخطوبة.. 
أحمد: يلا ياحبيبه جهزتى ولا لسه؟
حبيبه: أيوه يا أحمد جهزت خلاص يلا بينا
أحمد:واااااو إيه الجمال ده ...انتي كل يوم بتحلوي أكتر من الأول ..أنا كده هغير عليكي بقى
حبيبه بابتسامة:ههههه بلاش بكش بقى يلا هنتاخر
أحمد: هههه والله دي الحقيقة ...زي القمر وانتى لابسه الخمار أمال لو لبستي بقى زي البنات هتبقي عاملة ازاي؟؟
حبيبه: ههههه هكون أحلى منهم طبعا
أحمد:هههه طبعا...يلا بينا وزي ما اتفقنا هروح عند كريم بيته وانتي روحي عند ساره 
حبيبه: تمام.
وركبوا السيارة معا....وأكملت: معاك العنوان صح؟
أحمد: أيوه كريم اداهولي
ووصلوا إلى الشارع ووجدوا أنوار وكراسي ورجال أمام البيت..فركن أحمد سيارته وأوصل حبيبه إلى بيت ساره وذهب هو إلى بيت كريم وسلم على والده وهنأه ودخل عند كريم
أحمد:كيمو حبيبى..والله وكبرت وبقيت عريس مبرووووووك ياكيمو
كريم وهو يعانقه:ههههه الله يبارك فيك يا أحمد..شفت بقى  
أحمد: ربنا يتمم لك على خير ياصاحبى
كريم: ربنا يباركلك يااارب...اوعى تكون مراتك ما جاتش؟
أحمد: لا ياسيدي.. جات وراحت عند خطيبتك..
فى بيت سارة..دخلت حبيبه وسلمت على والدة ساره وعانقتها..
حبيبه:ألف مبروك ياطنط عقبال الفرح بإذن الله
الأم: الله يبارك فيكي ياحبيبتي
حبببه: أنا د/حبيبه يا طنط مرات الباشمهندس أحمد زميل كريم وساره في الشغل
الأم بسعادة بالغة وهي تعانق حبيبه مرة أخرى: يا أهلا وسهلا بالحبايب ..ربنا يجازيه خير زوجك هو السبب في رجوع ساره ..بادعيله كتير والله ربنا يسعدكم يا بنتي
حبيبه متعجبة من كلامها فهي لاتعرف شيئا عن الموضوع : أحمد؟؟
الأم:أيوه أحمد جوزك ..بادعيله كل يوم ربنا يحفظه
حبيبه: ربنا يخليكي يا طنط...أمال فين ساره عاوزه أسلم عليها وأباركلها؟
الأم:في أوضتها يابنتي ادخليلها من هنا
ودخلت حبيبه وهى تفكر فيما فعله أحمد لساره لكي تجعل والدتها تدعوا له دائما... وعزمت على سؤال ساره نفسها 
حبيبه: سلام عليكم
ساره وأسماء:وعليكم السلام ورحمة الله وبركاته
حبيبه: مين فيكم العروسة؟؟ أنا حبيبه مرات الباشمهندس أحمد 
ساره بابتسامة: أنا العروسة أهلا بيكى يا دكتورة نورتينا
حبيبه: منورة بيكى ياقمر..ألف الف مبروووك ربنا يتمم لكم بخير
ساره:الله يبارك فيكي ..أعرفك يادكتورة أسماء زميلتي في الشغل
حبيبه وهي تصافحها: أهلا بيكي تشرفنا يا باشمهندسه
أسماء: الشرف ليا أنا يادكتورة
حبيبه: ما بلاش دكتورة دي خلينا نشيل الكلفة أحسن ..احنا سننا قريب من بعض..نادوني حبيبه وبس
ساره وأسماء:هههههه ماشى بس من غير باشمهندسه برده
حبيبه:ههههه حاضر..
ثم أكملت بتردد: كنت عاوزه أسألك على حاجة ياساره ...بس...
ساره: بس إيه ؟؟
أشارت حبيبه بعينيها تجاه أسماء ففهمت ساره وقالت: ما تقلقيش أسماء صاحبتي ومش بخبي عنها حاجة
حبيبه بشجاعة: والدتك قالتلي إن أحمد جوزي كان السبب في رجوعك..تقصد إيه؟؟
ساره بابتسامة:تقصد رجوعي لساره القديمة ..رجوعي لربنا..أنا كنت غير ما انتي شايفاني دلوقتي...كنت بالبس ع الموضة وبهزر مع زمايلي الرجالة عادي زي اخواتي وممكن أسهر معاهم كمان..بس الباشمهندس أحمد ربنا يكرمه نصحني إني أبطل اللي أنا باعمله واحفظ نفسي وما ارخصهاش ...والحمد لله إني سمعت كلامه قبل فوات الأوان وربنا هداني وبقيت أحسن من الأول
حبيبه مبتسمة ومتعجبة في نفس الوقت: أحمد؟؟ أحمد عمل كده؟؟
ساره: أيوه ومالك مستغربه كده ليه؟
حبيبه: أصل أول مرة أسمع منك حاجة عن الموضوع ده..أحمد ما قاليش حاجة خالص عنه...بس الحمد لله إن الرسالة وصلتك وفهمتيها ..ده علشان ربنا بيحبك
ساره بابتسامة: الحمد لله
وظلوا يتحدثون ويضحكون حتى أصبحوا كأنهم أصحاب وأخذوا أرقام هواتفهم وايميلاتهم وتواعدوا على التواصل
فجأه طرق الباب وجاء صوت أم ساره من الخارج: يلا ياساره المعازيم كلهم وصلوا..
ساره: حاضر يا ماما
أسماء: ما تقلقيش اهدى خالص وبلاش التوتر ده الناس هيحسوا بيه
حبيبه: أسماء عندها حق..استعيني بالله كده واستغفري كتييير
ساره بتوتر:مش قادرة ما اقلقش بس هاذكر ربنا علشان اطمن...الفستان ده حلو ؟
حبيبه: جميييل جداااااا... أحسن حاجة إن لونه هادي ومش محدد جسمك بسبب الطرحة الطويلة...بجد هياكل منك حته
ساره: ههههههه ربنا يكرمك طمنتيني
وخرجت ساره وخلفها حبيبه وأسماء وجلست وسط النساء وتعالت الأناشيد والكل مستمتع ولكن حبيبه بدأت تشعر بدوار ولكنها تغافلت عنه ولكن لم تستطع تمالك نفسها فأغمى عليها 
الحلقة الواحدة والعشرون:
واضطرب الحاضرون محاولين إفاقتها وقامت ساره وأسماء إليها واستطاعوا إفاقتها وأعطوها عصير لتشربه ...ففعلت وأحست بتحسن وجلست ولم تحاول الوقوف مرة أخرى حتى لا تسقط..واستمتع الجميع واستأذن كريم للدخول فأذن له وأتى بالشبكة وطلب من سهام أخته أن تلبسها إياها ..ففعلت وتعالت الزغاريد والكل سعيد واحمر وجه ساره خجلا لأن كريم كان يجلس على مقربة منها فكانت عيناها لا ترتفعان من الأرض وابتسامتها على وجهها..انتهت الليلة سعيدة على الجميع  وغادر الجميع واستأذنت حبيبه للذهاب على وعد بالتواصل مع سارة وأسماء..وبقي كريم وأسرته قليلا حتى تناولوا العشاء مع أهل سارة وجلس كريم مع سارة في الصالة والباقي فى الصالة الأخرى أمامهم...
كريم وهويلعب بأصابعه متوترا: ما شاء الليلة فستانك جميل أوى والطرحة أحلى لأنها مدارياه
ابتسمت سارة خجلا وقالت: ميرسى..
كريم:دلوقنى احنا اتخطبنا رسمى بس أنا لسه غريب عنك فلازم نتفق على أيام الخطوبة هنتصرف فيها مع بعض إزاي علشان نرضى ربنا 
ساره: تمام
كريم: أنا قرأت عن ضوابط الخطوبة علشان ما نغضبش ربنا فى الفترة دي علشان ربنا يتمم لنا على خير... لقيت اننا مش هينفع نتكلم فى التليفون إلا للضرورة والزيارات كمان مش هتبقى كتير وبرده للضرورة وبإذن الله مش هاجى إلا وباباكى موجود وهستأذن منه قبل ما آجى..ولو حبينا نخرج لازم باباكى يبقى معانا
ابتسمت ساره وقالت:وأنا موافقة..طيب وفى الشغل؟
كريم: امممم فى الشغل هنتعامل مع بعض زي الأول زمايل وبس علشان ما اسمحش لحد يجيب سيرتنا بالغلط..مش هينفع أوصلك لنفس السبب وكمان علشان ما ينفعش نكون وحدنا من غير محرم إلا لو اضطرينا لكدا..
ساره: جميل ربنا يعينا ونقدر نلتزم بالكلام وده وما نسمحش لحد يأثر علينا
كريم: يااارب...دلوقتى ممكن أستأذن أنا
ساره بابتسامه: اتفضل
وذهب كريم وجلس مع البقية قليلا ثم غادر مع أهله ودخلت ساره غرفتها وهى سعيدة جدا لأنها أحست بارتياح بعد حديث كريم معها ودعت الله سبحانه وتعالى أن يتم فرحتها على خير وأن تكون زوجة صالحة لكريم تعينه على الخير وأن يكون زوجا صالحا لها يعينها أيضا ودعت أيضا أن يعينها الله أن تتحكم فى نفسها وتنفذ ما اتفقا عليه فى فترة الخطوبة وألا تسمح لأحد بالتأثير عليها...
فى بيت حبيبه...عادت هى وزوجها ولم تخبره بما حدث معها فى الحفلة حتى لا تقلقه وعزمت على أن تذهب للطبيبه يوم السبت للإطمئنان..ونامت ..واستيقظت قبل الفجر وأيقظت أحمد وصليا معا ركعتي تهجد ثم نزل للمسجد لصلاة الفجر وصلت في غرفتها ونامت..
في يوم السبت..بدأت الدراسة الجامعية..وذهب خالد على جامعته..وكذلك ليلى وكان أول يوم لها فى الحياة الجامعية...ذهبت وكان قلبها مضطرب يخالجها شعور بالسعادة والخوف والقلق فى آن واحد ..فقد نبهتها حبيبه على أشياء لم تكن تتخيلها  فاستعانت بالله وذهبت وعند بوابة الجامعة اصطدمت بشخص
ليلى: أسفه جدا ما أخدتش بالي
خالد وهو يأخذ أشياءه التى سقطت على الأرض:أنا اللي آسف ما بصتش أدامي
ورفع بصره ليجد ليلى هي التى أمامه فتوتر وغض بصره وقال: آنسه ليلى؟؟ 
ليلى بخضة: باشمهندس خالد؟ معلش ما كنتش أقصد
ابتسم خالد وقال: ولا يهمك..أول يوم لكي النهارده؟
ليلى: أيوه وربنا يستر
خالد: ربنا يوفقك..عن إذنك
ليلى: اتفضل
وذهب خالد وقلبه ينبض بشده تجاه كليته وهو يحدث نفسه: يعني أول يوم كمان!!! ورايا كمان في الجامعة أشوفها واخبط فيها ؟!!! يارب ساعدني ...يارب ما اشوفهاش تاني ...يارب ما اتعلقش بيها....ودخل كليته
أما ليلى فدخلت من البوابة ووجدت عالما آخر كانت ترى بعضا منه بالخارج ولكن ليس بهذه الصورة..وجدت البنات وقد بدا عليهم كأنهم يؤدون عرض أزياء..والشباب مثلهم...بالملابس والسيارات الفخمة التي تقف متراصة على جانبي الطريق...وجدت كثير من البنات يقفون مع الشباب يضحكون ويتلامسون...ووجدت أيضا بنات بأزياء محترمة إما يتحركون منفردين أو متجمعين..فذهبت تبحث عن كليتها وهي تدعوا الله أن تجد صحبة صالحة تعينها.. حتى رأت اسمها فاتجهت ناحيتها وأدارت وجهها يمينا ويسارا تبحث عمن تسأله ...فوجدت بنتا يبدوا عليها الإحترام فأوقفتها
ليلى: لو سمحتي يا أنسه ممكن سؤال؟
البنت: اتفضلي
ليلى:انتي في صيدلة؟
البنت:أيوه
تنفست ليلى الصعداء وقالت بسعادة: الحمد لله.. أصلي أول يوم ليا النهارده في الكلية ومش عارفه حاجة هنا خاااالص ..ممكن تقوليلي بيجيبوا الجدول منين ومكان المحاضرات فين؟
البنت بابتسامة: أهلا بيكي ياقمر أنا سلوى تانية صيدلة تعالي معايا أوريكي مكان الجدول والمدرج بتاعكم
ليلى بأمل:ياريت..أهلا بيكى ياسلوى أنا اسمي ليلى...متشكرة جدااا جدااا  مش عارفة أقولك إيه؟
سلوى: ولا يهمك ياحبيبتي أنا كنت زيك كده في يوم من الأيام والحمد لله لاقيت اللي يساعدني وأنا باعمل زيها دلوقتي وبساعد اللي أصغر مني...الجدول بتاعك أهو ..وده المدرج بتاعك مكتوب عليه الفرقة الأولى...وأشارت إليه.
ليلى:بجد جزاكي الله عني خيرا ..مش عارفة أشكرك ازاى والله ياسلوى أنا ارتحتلك خالص
سلوى بابتسامة: لا شكر على واجب ياقمر وأنا كمان حبيتك أوي ..بصي ده المدرج بتاعي جنبكم على طول وده رقم تليفوني لو احتاجتي حاجة في أي وقت كلميني على طول
ليلى بسعادة بالغة وهى تأخذ رقمها:متشكرة أوي  أنا خلاص حفظته هرن عليكي دلوقتي وسجلي رقمي..
سلوى: خلاص ياقمر أسيبك دلوقتي تشوفي جدولك لأن عندي محاضرة كمان 10 دقايق بعد اذنك
ليلى :اتفضلى....وغادرت سلوى فأكملت ليلى: الحمد لله الحمد لله ربنا استجاب دعايا ورزقني باللي تساعدني أما أشوف جدول المحاضرات..استعنا ع الشقى بالله.
ونظرت إليه وكتبته فى كشكولها..وذهبت إلى المدرج فذهلت من كبر حجمه ومن العدد المهول الذي يملؤه فوقفت ما يقرب من الدقيقة تبحث عن مكان قريب من المحاضر وبجانب بنات تستطيع الجلوس فيه..فرآها اثنان من الشباب
عادل: شايف البنت اللي وافقه بتبص على المدرج دي هي عاملة في نفسها كده ليه لابسه خمار والدتها دي ولا إيه؟..شكلها بتدور على حد؟
ياسر: شكلها كده..ولا يمكن تكون معانا بس بتدور على مكان تقعد فيه
عادل: ممكن برده شكلها لسه صغير بس تصدق حلوة..مش كانت تلبس لبس يليق بسنها كانت هتبقى صارووووخ
ياسر:هههههه ياعم إحنا جايين نتعلم ولا جايين نعاكس البنات
عادل: جايين نتعلم طبعا ومافيش مانع يعنى من إننا نصاحب ونتسلى شويه أمال هنقضى السنة ازاي..إلحق دي طالعة تقعد ..دي طلعت معانا فعلا!!!
ياسر: فعلا دي معانا..بس ما اعتقدش إنها من النوع اللي بيصاحب دي باصه في الأرض طول ماهي طالعة لحد ما قعدت
عادل : ياعم ده كسوف بس مش أول يوم لها في الكلية..بعد الغلب اللي كنا فيه في الثانوية ...بكرة تاخد على جو الكلية وتتغير لما تشوف البنات ماشية على الموضة وهى لأ وتغير منهم..مافيش بنت مش بتحب اللبس وتحب إنها تكون أحلى من التانية
ياسر:وانت عرفت منين بقى؟ شكلك مقطع السمكة وديلها..ههههههه
عادل: طبعا يا ابني دا أنا خبره
أما ليلى فقد استأذنت من البنت المنتقبة التى بجوارها قبل أن تجلس ثم جلست بجوارها وبدأت تسألها
ليلى:أنا ليلى ممكن أتعرف عليكي ياقمر؟
البنت:وأنا رانيا..أهلا بيكي
ليلى: أهلا بيكي ياحبيبتي...هو الدكتور هيدخل امتى؟
رانيا:هيدخل كمان شوية 5 دقايق كده..بيقولوا الدكتور ده مظبوط فى مواعيده جدا ومش بيسمح لحد يدخل بعديه إلا عشر دقايق بس من بداية المحاضرة
ليلى:يااااه.. ربنا يستر وندخل قبليه على طول
رانيا: يارب
وبدأت المحاضرة وحاولت ليلى أن تركز حتى لا يفوتها شيئ..انتهت المحاضرة وبعدها سكشن ولكن لن يأخذوه لأنه
أول أسبوع فى الدراسة فخرجت مع رانيا  خارج المدرج
ليلى: هنروح فين؟
رانيا:هنقعد فى المسجد لحد ميعاد المحاضرة الجاية
ليلى: خلاص ماشي
وذهبا سويا إلى المسجد وبدأوا في التعرف على بنات كن يجلسن فى المسجد..ومضى الوقت بين حديث وضحك ونصائح من بنات يكبرهن حتى جاء ميعاد المحاضرة فاستأذن للذهاب على وعد باللقاء مرة أخرى
*********
ذهبت حبيبه إلى عملها وبدأت تكشف على الحالات وعندما انتهت من الحالات الموجودة  صعدت إلى عيادة طبيبة النساء وكشفت
حبيبه: طمنينى يادكتورة ساميه...
الطبيبة: قوليلي ياحبيبه الدوخة دى جات لك كتير؟
حبيبه: أيوه اتكررت كتير الفترة اللي فاتت
الطبيبه:طيب ممكن تعملي التحاليل دي دلوقتي وتجيبيهالي
حبيبه بقلق:حضرتك شكه فى حاجه؟
الطبيبه بابتسامه:ماتقلقيش خير إن شاء الله
وذهبت حبيبه إلى المعمل ونظرت إلى الورقة فوجدتها اختبارحمل..فقالت لنفسها:معقولة أكون حامل أنا مش مصدقة أخيرا هيتحقق حلمى...ياااارب يكون اللي أنا حساه ده مظبوط
 وأنهت التحاليل وأتت بالنتيجة للطبيبة
ابتسمت الطبيبه عندما رأت التحاليل وقالت: مبروك يا حبيبه انتي حامل في شهرين
صرخت حبيبه من شدة الفرحة: الله اكبر...اللهم لك الحمد كله ولك الشكر كله وإليك يرجع الأمر كله
وزرفت عيناها بالبكاء بدون توقف ثم ارتمت على الأرض ساجدة تحمد الله...وقامت وعانقت الطبيبة
حبيبه: بجد مش عارفة أشكرك ازاي على الأخبار الحلوة دي أنا مش مصدقة خلاص هبقى أم 
الطبيبه بسعاده:الحمد لله ياحبيبتى ربنا عوض صبرك خير يلا روحي فرحي جوزك وأهلك
حبيبه:أحمد!! هيفرح أوى لما يسمع الخبر ده ولا ماماوبابا وعمي ابراهيم...ياااااااااااه أنا حاسه إني في حلم جميل أوي وخايفة أصحى منه
الطبيبه:هههه لا يا حبيبتي ده حقيقة مش حلم..انزلي كملي شغلك يلا ومش هوصيكي بالراحة وحاولي تقللي حركتك شوية وما تركبيش مواصلات كتير على الأقل لحد ما توصلي للشهر الرابع ..مش هوصيكي أكيد عارفه الحاجات دي..
حبيبه: ههههه طبعا ربنا يكرمك يا رب..استأذن أنا بقى
الطبيبة: اتفضلي ..
ونزلت حبيبه إلى عيادتها ووجدت بعض الحالات في انتظارها ..أنهت عملها وكلما نظرت إلى طفل اشتاقت لمرور السبع شهور الباقية لرؤية طفلها..
فى الشركة...ذهب أحمد إلى مكتب ساره لإحضار أوراق..
أحمد: ممكن يا باشمهندسه تجيبيلي الورق اللي المدير بعته؟
ساره: دقيقة واحده بخلصه أهو..بقولك يا باشمهندس..أخبار الدكتورة حبيبه إيه؟ عاملة إيه دلوقتي بقت أحسن الحمد لله؟
أحمد متعجبا: حبيبه؟ أيوه هي بخير..ليه هو فيه حاجه؟
ساره: أصلها أغمى عليها يوم  خطوبتي وكنت قلقانه عليها
أحمد بخضة:أغمى عليها؟؟ ازاي؟؟ ماقالتليش حاجة عن الموضوع ده
ساره: أكيد ماحبتش تقلقك..مش هي بقت كويسة الحمد لله
أحمد:أيوه  بخير الحمد لله
ساره: الحمد لله..اتفضل الورق خلص
أحمد: شكرا
وخرج من عندها والقلق يقتله: حبيبه ليه ما قالتليش على حاجة زي كده ؟؟ أنا لازم أطمن
وأخرج هاتفه وطلبها
أحمد: سلام عليكم
حبيبه :وعليكم السلام ورحمة الله ..خير يا أحمد فيه حاجه؟
أحمد: انتي أغمى عليكي في خطوبة كريم؟
حبيبه: أيوه بس الحمد لله بقيت أحسن
أحمد بضيق: وليه ما قلتليش؟
حبيبه: خفت أقلقك .. حاجة بسيطة وعدت الحمد لله
أحمد بحنان:ياحبيبتي حتى لو حاجة بسيطة مش أنا جوزك واحنا اتفقنا مانخبيش حاجة على بعض ولو أنا ما قلقتش عليكي يعني هقلق على مين..
حبيبه:ههههه ربنا ما يحرمني منك ياحبيبي
أحمد:ولا يحرمني منك ياحبيبتى..خلاص هتسمعي كلامي وتكشفي واستنيني ما تروحيش قبل ما آجى أخدك
حبيبه:حاضر هكشف ..بس مالوش لزوم تتعب نفسك وتيجي..أنا بخلص بدري عنك
أحمد:مافيش تعب ولا حاجة ..أنا هستأذن من المدير وهجيلك
حبيبه بابتسامة:خلاص براحتك.. هستناك
أحمد:خدي بالك من نفسك
حبيبه: حاضر ..
أحمد:سلام عليكم
حبيبه:عليكم السلام ورحمة الله
ولنفسها:معلش يا أحمد ماعرفتش أقولك علشان ما تقلقش وبإذن الله لما أشوفك هبلغك خبر الحمل علشان أشوف الفرحة فى عينييك 
وانتهت من عملها وجلست تنتظر أحمد...وأنهى أحمد عمله واستأذن من المدير فأذن له..وركب سيارته..وفي الطريق فكر أحمد أن يأتي بهدية لحبيبه لإسعادها..فدخل محل واشترى لها ساعة هدية واشترى أيضا شيكولاته لأنه يعلم أنها تحبها جداا.. وصل إليها وطرق الباب حيث كانت تجلس بمفردها..
حبيبه: اتفضل
أحمد:سلام عليكم..جاهزة
حبيبه :وعليكم السلام ورحمة الله...أيوه جاهزة
أحمد:الأول تعالي نكشف عند الدكتورة هنا قبل ما نمشي
حبيبه بابتسامة: ما أنا كشفت
أحمد :طمنينى قالتلك إيه؟
حبيبه بسعادة بالغة: قالتلي بعد 7 شهور هبقى أم
تسمر أحمد مكانه ولم يستطع النطق ...
الحلقة الثانية والعشرون:
وأحس كأنه لم يسمع جيدا فقال:أنا بيتهيألي في حاجة في وداني مش سامع كويس..قولي تاني كده؟؟
حبيبه بسعاده:هههه أنا حامل يا أحمد أخيرا هتبقى أب
قفز أحمد من مكانه وصرخ :أحمدك يااارب..ورفع حبيبه عاليا ودار بها في أنحاء الغرفة ثم تركها ونزل على الأرض ساجدا يحمد الله وفاضت دموعه ولم يستطع إيقافها..ثم قام وقال:أنا مش مصدق بجد ياحبيبه حلمنا هيتحقق خلاص بعد9 شهور هييجى بيبى يملى علينا البيت
حبيبه بابتسامة:بعد 7 شهووور..أنا حامل في الشهر التاني
أحمد:اللــــه ..من هنا ورايح بقى مش هتعملي أي حاجة أنا اللي هعمل كل حاجة وياريت لو تاخدي أجازة من الشغل على الأقل في الشهور الأولى...اللـــــه..استنى بس لما عمي ومراته يعرفوا ولا بابا عبد الرحمن وماما ....يااااه أنا حاسس إنهم هطيروا من الفرحة أكتر مننا 
حبيبه: ههههههههههه أكيد...إيه رأيك لو نبلغهم بنفسنا دلوقتي
أحمد:لالالا ممكن نكلمهم في التليفون انتي لازم ترتاحي..
حبيبه: بالله عليك يا أحمد هبقى كويسة بس نفسي أشوف الفرحة في عينيهم 
أحمد باستسلام: هه حاضر ..ما أقدرش أرفضلك طلب ..يلا بينا نروح نبلغهم بنفسنا
حبيبه بسعادة بالغة:اللـــه ربنا يخليك ليا يا حبيبى..يلا بينا
وذهبا سويا على بيت والدي حبيبه أولا...
الأم: أهلا أهلا حبيبتي وحشاني
حبيبه وهي تعانق والدتها: وانتي وحشاني كتير ياماما أخباركم إيه؟
الأم: الحمد لله بخير أخبارك انتي إيه طمنيني عليكي؟
حبيبه تبتسم وتنظر لأحمد ثم تنظر لوالدتها:ما هو ده اللي جابنا النهارده
الام بقلق:خير ياحبيبتي قلقتيني
حبيبه بابتسامة:أنا حامل يا أمي و هتبقي جده تاني
الأم بسعادة بالغة وهي تعانق ابنتها بشدة:ألف ألف مبروك ياحبيبتي فرحتيني والله أوي..ربنا يكملك على خير...الله دا باباكي لما يعرف هيطير من الفرحة
حبيبه: أمال هو فين؟
الأم: لسه ما جاش من الشغل
حبيبه:ياااه كان نفسى أبلغه الخبر بنفسي وأشوف الفرحة في عينيه
الأم: ما انتم هتقعدوا تتغدوا معانا
حبيبه: مش هينفع والله يا أمى لسه هنروح عند عم إبراهيم ونفرحه
الأم: ابقوا روحوا بعد ماتتغدوا معانا ماتقولها يا أحمد؟
أحمد: والله يا ماما مش عاوزين نتعبك بس عمي لو عرف اننا جينا هنا الأول قبل ما أقوله هيزعل
الأم: لا مش هيزعل قوله بس مسكوا فينا ع الغدا وكان جاهز ما عرفناش نرفض
أحمد: بس....
الأم: مافيش بس خلاص انتهى الموضوع هتتغدوا معانا يعني هتتغدوا معانا ولا انتوا عاوزين تزعلوني ؟
أحمد: والله ما نقدر على زعلك ياماما..خلاص ياحبيبه هنتغدى هنا
حبيبه: خلاص ياماما..عاملالنا أكل إيه النهارده
الأم:محشى وفراخ
حبيبه: اللــــــه.. بموت فيهم..المحشى بتاع ماما بقى يا أحمد لو أكلت فين مش هتلاقي زيه ...أنا عمري ماعرفت أعمله زيها
أحمد: هههههه أكيد طبعا بس أكلك حلو برده..ماهو ابن الوز عوام
الأم وحبيبه:هههههههههه
حبيبه: خلصتيه يا ماما ولا أعمل معاكي حاجة
الأم: لالالا مش هتقومي من مكانك انتي لازم ترتاحي ...الأكل كله جاهز نص ساعة بس وباباكي وخالد ييجوا وناكل سوا
وجلسوا سويا هذا الوقت تعطيها أمها نصائح عن التغذية والراحة التامة وعن الأعراض التي ممكن أن تشعر بها من قئ وعدم إحساس بالجوع وقد تكره أنواع من الطعام كانت تعشقها  وتحب أطعمه كانت تكرهها..حتى جاء الأب وخالد وأخبرتهم حبيبه بالخبر
الأب:ألف مبروووك يا حبيبتي ربنا يكملك على خير.. مبروك يا أحمد ربنا يسعدكم يابنى يارب
أحمد: ربنا يخليك لينا يابابا وتشيل ولاد ولادنا كمان
الأب: هههههه ولاد ولادكم...طيب قول ولادكم بس الأول
حبيبه: ربنا يديك الصحة وطولة العمر يا حبيبي
خالد: اللـــــه أخيرا هبقى خالو...كبرتينى ياحبيبه
حبيبه: هههههه أمال حنين دي تطلع إيه ما هي مكبراك من بدري؟؟
خالد يضرب رأسه:آه صحيح دا أنا خالو من زمان هههههه بس خال ابن حبيبه حاجة تانية..عاوزك بقى تجيبيلى ولد ألعب بيه واخدوا معايا في كل حته ونصيع سوا
حبيبه: ههههههه تلعب معاه ولا تلعب بيه..انت هتبهدل الواد قبل ماييجي 
الجميع: هههههههه
الأم: يلا ناكل بقى..الغدا جاهز
وجلسوا جميعا على السفرة وتناولوا غدائهم ثم انصرفوا إلى بيت ابراهيم عم أحمد وأخبروهم الخبر
ابراهيم: الله إيه الأخبار الحلوة دي...ألف مبروووك يا ابني ربنا يسعدكم يارب
أم ليلى وهي تعانق حبيبه:ألف ألف مبروووك ياحبيبتي ربنا يكملك على خير يااارب..أخيرا هتجيبولنا طفل يملى علينا البيت
ليلى: ألف مبروووك ياحبيبتي فرحتيني والله أخيرا هبقى عمه...الله هيقولي ياعمتو هيقولي ياعمتو
حبيبه: ههههههه ربنا يباركلكم وعقبال ما تبقي ماما كمان بقى يا ليلى
ليلى: يااااارب بس أخلص الكلية دي بس الأول 
حبيبه: أيوه صح طمنيني عملتي إيه في أول يوم ليكي؟
ليلى بسعاده:الحمد لله ربنا رزقني ببنوته في تانية كلية وريتني المدرج وفهمتني حاجات عن السنة دي واديتني رقمها علشان لو احتجت حاجه
حبيبه: الحمد لله ..جميل أوي 
ليلى: وكمان اتصاحبت على بنت اسمها رانيا معايا السنة دي بس عسولة خالص ومنتقبه كمان واتعرفنا على بنات عساسيل خالص في مسجد الكلية ...الحمد لله أنا كنت خايفة أوي ما لقيش حد زيي 
حبيبه: الحمد لله اللي بيستعين بربنا لازم ربنا يعينه...على فكرة الخمار عليكي تححححفففه هياكل منك حته..إنما إيه اللي خلاكي أخدتي الخطوة دي دلوقتي مش خايفة تقلعيه لما تشوفي زمايلك ولبسهم؟
ليلى بإصرار: لا طبعا...أنا فكرت كتير قبل ما آخد الخطوة دي بس حبيته أوي لما شفتك لابساه فحبيت أعمل زيك وكمان خفت الطرح الكبيرة اللي أنا بالبسها تصغر والجيبة تبقى بنطلون من اللي هشوفه..وقلت كمان علشان أقطع على كل شاب الطريق إنه يحاول يتكلم معايا...فأخدت قرار أقفل باب الشيطان ممكن يدخلي منه
حبيبه بابتسامة والسعادة تملأ قلبها :أسعدتيني جدا بكلامك ده ربنا يحفظك ياااارب ويعينك ويوفقك ياقمر
ليلى: يااارب
ام ليلى: هتتغدو معانا النهارده
أحمد: والله يا مرات عمي حماتي مسكت فينا ع الغدا وكان جاهز وخفنا تزعل...معلش متعوضة إن شاء الله
الأم: خلاص مادام جات من أم حبيبه مش هزعل..
حبيبه وهي تقبلها:ربنا يخليكي لينا يا مرات عمي وتفرحي بليلى قريب كده بعد ما تخلص الكلية طبعا
الأم: ههههه يااارب
وأمضوا وقتا ممتعا معهم وغادروا إلى بيتهم...وأبدلوا ملابسهم ونادى أحمد على حبيبه
أحمد : حبيبه كنت عاوزك
حبيبه:أيوه خير 
حبيبه:اللــــه ...الهدية دي علشاني؟ وكمان شيكولاته (وعانقت أحمد) وقالت:متشكرة أوي يا حبيبي..بس ده بمناسبة إيه؟ كنت عارف إني حامل ولا إيه؟
أحمد: هههه لا طبعا ماكنتش عارف بس الهدية دي من غير مناسبة عاوز أقولك إنى بحبك أوووي وباشكرك على كل حاجة حلوة عملتيها معايا
حبيبه بابتسامه: أنا ماعملتش غير الواجب ربنا يخليك ليا ياحبيبي وما يحرمنيش منك أبدا
أحمد: ولا يحرمني منك يا حياتي..من هنا ورايح زي ما اتفقنا أنا اللي هعمل كل حاجة ...هتسوق وأعمل شغل البيت وأطبخ..وهنشوف بقى أكل مين أحلى.
حبيبه: هههه أكلي أنا طبعا
أحمد:ههههههه بس لما تدوقي أكلي مش هتطبخي بعد كده أبدااااا
حبيبه: هههههه ورينا مهاراتك
أحمد: هههههه حاضر هتشوفيها من بكرة
وخرجا سويا يشاهدان التلفاز حتى مر الوقت وناما...
فى اليوم التالى استيقظت حبيبه مبكرا وكذلك أحمد وتناولا افطارهما وذهبا إلى عملهما وأوصل أحمد حبيبه إلى العمل ووعدها بأن يعود لاصطحابها عند العودة وذلك كل يوم...
أما ليلى فقد ذهبت إلى كليتها ورأت رانيا هناك فسلمت عليها..لم تعرفها ليلى فى بادئ الأمر لأنها منتقبه ولكن رانيا هي من نادت عليها وجلسوا سويا للإستماع إلى المحاضرة..وبعد الإنتهاء منها ذهبا إلى الكافيتريا حتى يأتي موعد المحاضرة التالية..
رانيا: تشربي إيه؟
ليلى: امممم شاي ومعاكي ساندويتشين كمان لأني ما فطرتش
رانيا:ههههه وأنا زيك...لو سمحت ممكن 4 ساندويتشات وكوبايتين شاي
البائع: حاضر يا أنسة دقيقة واحدة....
فأحضرتهم واتجهت إلى ليلى..
رانيا :اتفضلي يا ستي تحبي ناكل هنا ولا نروح مكان تاني؟؟
نظرت ليلى حولها فوجدت الكثير من الشباب وكذلك بعض البنات يجلسون معهم فقالت: تعال نروح المسجد أحسن
رانيا: أنا بقول كده برده
وقاما من مكانهما ذاهبين إلى المسجد  فرآهم عادل وياسر
عادل: إلحق البنت أهي
ياسر: أنهي بنت؟
عادل: البنت اللي لابسه خمار والدتها
ياسر: ياعم بطل تريقة بقى هي مدايقاك في إيه؟؟ ولا علشان محترمة يعني؟
عادل: محترمة؟ ومين قالك؟ ولا علشان لابسه خمار وماشيه مع منتقبه؟ ياعم كلهم زي بعض دي بتمثل الإحترام بس
ياسر: وانت إيه اللي عرفك؟
عادل: ياعم بقولك أنا خبره وهوريك
وذهب تجاههما قبل خروجهما..عادل: أنسه يا أنسه..
نظرت البنات تجاه الصوت فتقدم عادل ووجه كلامه لليلى وقال: لو سمحتي يا آنسه مش انتي معانا في أولى صيدلة؟
ليلى: أيوه
عادل:أنا عادل زميلك في الدفعة (ومد يده ليسلم عليها)
نظرت ليلى إلى يده وقالت: أسفه مش بسلم على شباب
فأحس بالإحراج وتمالك نفسه وقال:طيب هو ميعاد المحاضرة الجاية امتى ؟
ليلى بضيق:بعد ساعة..وحاولت الذهاب ولكنه أوقفهما
عادل: طيب استنوا بس ممكن نتعرف يعني لحد لما ميعاد المحاضرة ييجي
نظروا إليه بتعجب وقالت رانيا: أسفه ما بنتعرفش...يلا يا ليلى
وتركوه وذهبو إلى المسجد فقال: اسمها ليلى ...ماشي ياليلى
ودخلوا إلى المسجد...ليلى: أف ..إيه الشخص ده هو فيه كده؟
رانيا تهدؤها: اهدي بس..هتشوفي أكتر من كده كمان الحمد لله إنك صدتيه يارب ما يكررهاش
ليلى:هو ممكن يكررها؟؟ خليه يقرب مني تاني كده وأنا ههزئه
رانيا: هههههه راجل والله
ليلى: هههه طبعا ياماما هو احنا قليلين ولا إيه...يلا ناكل قبل ما الوقت يعدى
وأكلا طعامهما وصليا الضحى وجلسا يتكلمان مع بعضهما
ليلى: أنا ارتحتلك أوي يا رانيا
رانيا : وأنا كمان ياحبيبتي ..ممكن تعرفيني أكتر عن نفسك
ليلى: أنا يا ستي ليلى ابراهيم والبنت الوحيدة لبابايا ومامتي ..وانتي؟
رانيا: أنا رانيا الدسوقي وعندي أخ بس أصغر مني في ثالثة اعدادي
ليلى: جميل..وانتي لابسة النقاب من امتى بقى؟
رانيا : أول سنة ليا السنة دي كنت لابسه خمار قبل كده وبعد ما خلصت ثانوي قررت ألبسه وقلت لأهلي والحمد لله وافقوا
ليلى:إيه السبب  اللي خلاكي  تلبسيه ؟
رانيا:النقاب أصلا  فيه رأى بيقول إنه فريضة ورأى بيقول إنه فضيلة وأنا كنت حابه ألبسه من زمان وكمان علشان أنا عيوني ملونة خفت حد يتفتن بيا أو أحب إن حد يبصلي وأفرح من كلمات الإعجاب ويمكن كمان أصاحب علشان أسمع كلمة حلوة فقفلت على نفسي الباب من الأول
ليلى: عندك حق ماشاء الله عليكي عسولة وعيون ملونة كمان..الصراحة النقاب في حقك انتي بقى فرض هههههه
رانيا: هههه عندك حق..يااه الوقت عدا بسرعة يلا بينا علشان ما نتأخرش ع المحاضرة
ليلى: يلا بينا ..بس هو الظهر باقي عليه قد إيه؟
رانيا نظرت فى ساعتها وقالت: 10 دقايق
ليلى: ياااه يعني لازم المحاضرة تبقى ساعة الظهر ..كان نفسي نصليه قبل المحاضرة علشان هنتأخر ويمكن يروح علينا
رانيا: استني هتصل بواحدة صاحبتي قاعدة في المدرج أسألها يمكن الدكتور يتأخر النهارده ولا حاجة فنصليه على طول
ليلى: فكرة كويسة 
واتصلت رانيا بصديقتها وفعلا أخبرتها بأن الدكتور سيتأخر قليلا
ليلى: الحمد لله لينا نصيب نصلي الظهر النهارده بعد الأذان على طول
وصليا الظهر جماعة ثم ذهبا إلى المدرج...وبعد انتهاء اليوم الدراسى تركت رانيا ليلى على باب الكلية لأنها ستخرج من باب آخر ...سارت ليلى وحدها فرآها عادل الذى أصر أن يكلمها مرة أخرى فقد غضب من إحراجها إياه أمام صديقتها
عادل: آنسه ليلى
تعجبت ليلى والتفتت ناحية الصوت فلما رأته عادل تضايقت ولكنها ردت:أيوه
عادل :بعد إذنك مستعجلة كده ليه ممكن أتكلم معاكي شوية؟؟
الحلقة الثالثة والعشرين:
ليلى: ما فيش كلام بيني وبين حضرتك عاوز إيه؟
عادل: كنت عاوز نبقى صحاب..احنا زمايل في كلية واحدة ممكن نحتاج حاجة من بعض فنساعد بعض ..عادي يعني
تعجبت ليلى من جرأته وقالت:أنا أسفة ما باصاحبش ولاد وفيه شباب كتير ممكن يساعدوك وبنات كتير ممكن ألجألهم
عادل:بس احنا لسه زمايل ...وإيه المشكلة يعني أما نبقى صحاب؟
ليلى وقد استشاطت غضبا: بص يا أستاذ عادل..أنا واحدة أهلي مربيني كويس ومعلمني إن الصحوبية بين الولاد والبنات حرام وأهلي واثقين فيا وفي أخلاقي وأنا مش مستعدة أخون ثقة أهلي وأصاحب ولد من وراهم علشان يتسلى بيا..فياريت تسيبني في حالي وما تكلمنيش تاني مش عاوزه حد غيرك يتجرأ ويعملها..ولو حضرتك اتعرضتلي تاني هبلغ أمن الجامعة..بعد إذنك
وتركته واتجهت ناحية البوابة ولكنه لم يبالي بكلامها فذهب خلفها
عادل: استني بس لسه ما خلصتش كلام
ليلى وبصوت عالي:ما فيش كلام تاني يتقال وبقولك سيبني في حالي بقى وإلا والله هنادى الأمن دلوقتي وأقولهم إنك بتضايقنى
فرآها خالد عند خروجه من كليته وهي تتشاجر معه ففكر في الذهاب ليرى ما يحدث ولكنه فكر:هي صوتها عالي كده ليه؟؟ الولد ده شكله بيضايقها بس هدافع عنها بصفتي إيه؟ أنا مش أخوها ومش ينفع أقول خاطبها ولا ابن عمها مش هعرف أكذب..ابن عمها؟؟ أيوه باباها صاحب بابا من سنين وهي بتقوله ياعمي فأنا يعتبر ابن عمها وما اعتقدش إنها هتصدني لما أدافع عنها..
واتجه ناحيتهم وبصوت عالي قليلا: فيه حاجة ياليلى؟ الأستاذ ده بيضايقك ولا حاجة؟
فزعت ليلى حين رآها أحد ولكنها اطمأنت حين وجدته خالد فقررت أن ترد عليه بدون ألقاب حتى يشعر عادل أنه قريبها فيخاف ويتركها لحالها:أيوه ياخالد الأستاذ ده بيضايقني ومش راضي يسيبني في حالي
خالد موجها كلامه لعادل:فيه إيه ياحضرت انت ما عندكش اخوات بنات بتضايقها ليه ؟
عادل وبتعجب: وانت تطلع مين؟
خالد: أنا ابن عمها..عندك مانع؟ ولو حتى ما كنتش أقربلها ما ارضاش إنك تعاكس بنات الناس 
عادل بخوف وقد أحرج نفسه: ابن عمها؟ أنا والله ما كنتش بضايقها ولا حاجة بس كنت باسألها على حاجة تبع الكلية مش أكتر
خالد: قالتلك اسأل حد تاني إيه لازمتها الرخامة بقى؟؟ يلا ابعد من هنا وإياك أشوفك بتكلمها تاني وإلا مش هيحصلك طيب
عادل بخوف: حاضر حاضر مش هكلمها تاني أنا آسف ...سلام عليكم
خالد: وعليكم السلام...يلا يا ليلى
وأخذها وأوقف تاكسي وركب معها حتى يراهما عادل فيتأكد أنها فعلا قريبته فلا يتعرض لها وفعلا رآهما
عادل: ده باينله قريبها فعلا ..ده شخط فيا وكان هياكلني!!! لااااا البنت دي من طريق وأنا من طريق ..مالهم البنات التانيين ماهم كويسين وهما اللي بييجوا يكلموني كمان ...وعاد إلى بيته وقد أخذ قرارا ألا يتعرض لها مرة أخرى
ليلى في التاكسى: شكرا يا باشمهندس على اللي انت عملته معايا
خالد وهو ينظر أمامه: لا شكر على واجب ...أنا عملت اللي كنت هعمله مع حبيبه لو كانت مكانك..هو كان بيضايقك صح؟
ليلى بخجل:أيوه.. ربنا بعتك ليا في الوقت المناسب عمال يرخم عليا مصر إننا نبقى أصحاب وقلتله ما باصحبش ولاد مشي ورايا ورخم عليا..كان باقيلي دقيقة وهنادي ع الحرس 
خالد: ياااه للدرجة دي...بس الحمد لله إني جيت في الوقت المناسب علشان ما يعملكيش شوشرة ويبوظ سمعتك
ليلى بارتياح: الحمد لله..بس لو سمحت الموضوع ده ما حدش يعرفه  خالص علشان أهلي ما يقلقوش عليا 
خالد: خلاص ما فيش مشكلة مش هقول لحد ..بس انتي حافظي على نفسك كويس وخدي بالك ما اعرفش ممكن أبقى موجود المرة الجاية ولا لأ
ليلى: حاضر وهو بعد اللي انت عملته فيه ده مش هيفكر يبصلي حتى
خالد: ياريت....أقصد ياريت يبعد عنك وما يضايقكيش تاني
والتزما الصمت حتى وصلت ليلى إلى منزلها ونزلت وأكمل خالد إلى بيته الذي يبعد مسافة بسيطة عنهم وهو يفكر فيما حدث وفي الحوار الذي دار بينهم فلاحظ توقف التاكسي عند بيته فنزل ودخل إلى بيته واتجه نحو غرفته يفكر :ياربي أشوفها يومين ورا بعض!!! ياارب ساعدني وابعد عني وساوس الشيطان يارب إن كانت من نصيبي فاحفظني لها واحفظها لي..وإن لم تكن من نصيبي فلا تعلق قلبى بها...
دخلت ليلى غرفتها وجلست تفكر في ما حدث:موقف شهم منه أوي ده ...اللي اسمه عادل ده مش هيفكر حتى بيصلى بعد كده...بس هو عمل الموقف ده علشاني بس؟؟؟ لالالا يا ليلى لو كانت أي واحده تانية غيرك كان هيعمل نفس اللي عمله..وانتي إيه اللي عرفك؟؟  ما يمكن يكون معجب بيكي وعمل كده علشان ما استحملش يشوف حد بيضايقك؟؟ يوووه بقى..يااارب ساعدني ...رب أعوذ بك من همزات الشياطين وأعوذ بك ربي أن يحضرون..يااارب لا تعلق قلبي بما ليس ملكي..ياااارب قوني على نفسي وعلى الشيطان..ياااارب
ومرت الأيام وكانت ليلى تذهب إلى كليتها ولم يتعرض لها عادل مرة أخرى ولم تقابل خالد أيضا..
كان أحمد يهتم بالبيت بدلا من حبيبه من طهو للطعام وغسل الصحون والملابس وكيها وتوصيل حبيبه للعمل..
  أما حبيبه فقد  اتصلت بساره تخبرها بحملها فسعدت كثيرا وهنأتها وأخبرت أسماء كذلك فاتصلت بها وهنأتها واطمأنت على حالهم ووعدتهم بالتواصل ...وأحمد أخبر كريم كذلك الذي فرح له جدا كأنما هو من سيكون الأب...
 تعبت حبيبه كثيرا فى حملها وفقدت شهيتها للطعام بجانب أنها كرهت ما كانت تحبه منه وازداد القئ وضعفت كثيرا وعانى أحمد معها حتى يقنعها بالأكل فخاف عليها وقرر الذهاب معها للطبيبة..
أحمد: فهميها يا دكتورة إن اللي بتعمله ده غلط مغلباني مش راضية تاكل خالص علشان خايفة ترجع ونص الأكل ما بقتش تاكله ولا حتى بتطيق ريحته
الطبيبه: أنا عارفة إن ده متعب شوية بس ده في الثلاث شهور الأولى بس وأحيانا الشهور الوسطى كمان بس انتي لازم تقاومي يا مدام حبيبه وتاكلي كل اللي في نفسك علشان ما يجيلكيش أنيميا 
حبيبه: والله يادكتورة مش باقدر مجرد ما بشم ريحة الأكل ما تعرفيش إيه اللي بيحصلي بابقى مش طايقة نفسي وعاوزة أرجع وما بقدرش آكل خالص
الطبيبه:عارفة ومقدرة ..بس لازم تقاومي وتاكلي وده علاج هيوقف عندك الإحساس بالقئ وكمان مقويات وحديد..وده علاج للبرد والسخونية لأننا داخلين ع الشتا لأن مش مسموح لكي أي علاج وانتي حامل إلا العلاج ده ..ولو حسيتي بأي تعب تتصلي بياعلى طول قبل ما تاخدي أي حاجة..مفهوم؟
حبيبه: مفهوم حضرتك
وحاولت حبيبه الإلتزام بتعليمات الطبيبة قدر استطاعتها من أكل ودواء وكانت تزور أمها وأمها أيضا تزورها وتعطيها من النصائح ما يفيدها في هذه الفترة..وأحمد يوصلها إلى عملها ويعيدها منه..وربما تأخذ إجازة إن أحست بتعب ..حتى أتت من عملها في يوم وهي تشعر بأن جسدها كله يؤلمها وبدأت تعطس بشده
أحمد:مالك يا حبيبه؟ عندك برد ولا إيه؟
  حبيبه: شكلي كده..مع إنى متقلة كويس علشان السقعة..بس قدر ربنا
أحمد: الحمد لله على كل حال..ارتاحي انتي دلوقتي وأنا هعملك ليمون دافي وناكل وتاخدي العلاج علشان ما يزيدش
حبيبه:باتعبك معايا يا أحمد..
أحمد: وأنا مرتاح كده ..مفيش تعب ولا حاجة المهم تقومي انتي بالسلامة بإذن الله
وذهب أحمد وأتى بكوب الليمون وشربته حبيبه ثم تناولا طعامهما وأعطى أحمد لحبيبه الدواء وتركها لتنام ..وذهب هو للمطبخ ليرتبه..وبعد العشاء بعد عودة أحمد من المسجد دخل على حبيبه لإيقاظها للصلاة
أحمد:حبيبه..حبيبه..اصحي يلا العشاء أذنت
حبيبه بألم :آآآآآه مش قادرة أقوم يا أحمد حاسه إن جسمى كله متكسر
أحمد بقلق وضع يده على جبهتها:يا خبر إنتي حرارتك عالية أوى البرد شكله قلب بسخونية...افتحي بقك كده
ووضع أحمد الترمومتر وأخرجه:يااالله انتي حرارتك 39...لازم أجيبلك علاج بسرعة..الروشته اللي الدكتورة كانت كاتباها فين؟
حبيبه بصوت منخفض:في الدرج اللي جنبي ده
أخذ أحمد الروشته وقال: هنزل بسرعه أجيبلك العلاج ده ومش هتأخر
نزل أحمد مسرعا ليأتي بالدواء من الصيدلية التى بجوار بيتهم وعاد بسرعة
أحمد:حبيبه أنا جبت العلاج أهو بس فيه حقن مش هعرف أديهالك وما أعرفش حد حوالينا ممكن يديهالك..هتصل بليلى بنت عمى تيجي تديهالك
حبيبه بصوت متعب: هتقلقهم بالليل كده
أحمد:احنا لسه بدري ولازم حد يديهالك دلوقتي ما ينفعش نستنى للصبح..هروح أتصل بيها
وهاتف أحمد عمه وأخبره ووعده إبراهيم أنه سيأتي بها ولن يتأخر..فسمعت أم ليلى ما حدث وأصرت أن تذهب معهم للإطمئنان على حبيبه فوافق ابراهيم وركبوا تاكسي مسرعين إليهم
جلس أحمد بجانب حبيبه يضع الكمادات على جبينها ويدعوا لها بالشفاء..(أسأل الله العظيم رب العرش العظيم أن يشفيك..7 مرات)..ثم صنع لها طعاما خفيفا حتى تأخذ العلاج وأطعمها وظل يضع الكمادات حتى خفضت الحرارة قليلا ودق جرس الباب..ففتح أحمد ووجد عمه وزوجته وابنته
إبراهيم: سلام عليكم
أحمد:وعليكم السلام ورحمة الله..اتفضلوا
إبراهيم:أخبار مراتك إيه دلوقتى يا أحمد؟
أحمد: الحمد لله ياعمى اتحسنت شوية وبإذن الله تتحسن أكتر بعد ما ليلى تديها الحقنة
أم ليلى: هي فين دلوقتي؟
أحمد: اتفضلي يا مرات عمي هي في أوضتها..بس ليه تعبتي نفسك وجيتي؟؟
أم ليلى: انت بتقول إيه يا أحمد؟ حبيبه زي ليلى عندي بالظبط..ازاى أعرف إنها تعبانه أوى كده وما اجيش أشوفها
أحمد: ربنا يخليكي لينا يا مرات عمي..اتفضلوا
ودخلت ليلى مع أمها لحبيبه وجلس أحمد مع عمه.
ليلى : عامله إيه دلوقتي يا حبيبتي؟
حبيبه بصوت متعب: الحمد لله  معلش تعبتكم معايا وأحمد كمان
أم ليلى بحزن: ما تقوليش كده يا حبيبتي ..انتى مش عارفه غلاوتك عندنا ولا إيه؟ من غلاوة ليلى بالظبط..وأحمد بيحبك وما يستحملش عليكي الهوا الطاير وهو مش تعبان ولا حاجة..المهم تقوميلنا بالسلامة انتي بس
حبيبه بابتسامة باهته: ربنا يخليكم ليا 
ليلى :يلا ياقمر علشان تاخدي الحقن دي وبعدين نسيبك ترتاحي
وأعطتها ليلى الحقن وتركتها هي ووالدتها لتنام وخرجا ليجلسا مع أحمد وإبراهيم
إبراهيم: هي عاملة إيه دلوقتي؟
أم ليلى بحزن : تعبانه ياعيني أوي مش قادرة تتكلم..أنا مش هقدر أسيبها كده وامشي أنا عاوزه أبات معاها الليلة 
أحمد:ما لوش لزوم تتعبي نفسك يا مرات عمي أنا هعرف آخد بالي منها خلاص أخدت خبرة من آخر مرة جالي فيها سخونية وحضرتك طببتيني..وياريت ياعمي ما تقولش لحمايا حاجة علشان ما يقلقوش وأنا لو احتجت حاجة هكلمكم
إبراهيم: ما تخلي مرات عمك يا ابني تبات معاها هتعرف تاخد بالها منها أكتر منك؟؟
أحمد:ما تقلقش والله ياعمي مش عاوز أتعبكم معايا وبإذن الله لو احتجت حاجة هاتصل على طول
إبراهيم: براحتك يا ابني بس لو حصل حاجة في أي وقت كلمني ولو الساعة كانت 3 بالليل..
أم ليلى: قلبي مش هيطاوعني أروح وأسيبها وهي في الظروف دي..دي عمرها ما سابتنا وقت ما احتاجنالها
ابراهيم: خلاص يا أم ليلى سيبيهم براحتهم وبإذن الله نيجي نشوفها الصبح..يلا نستأذن احنا بقى يا أحمد
أحمد: ما أنتم قاعدين معايا شوية ياعمي لسه بدري
ابراهيم: معلش نسيبك ترتاح شوية ولو كان وراك حاجة تعملها..ومش هوصيك على حبيبه؟
أحمد مبتسما: هتوصيني على روحي ياعمى؟
ابراهيم: ربنا يخليكم لبعض يا ابني
أحمد: آمييين 
وغادر ابراهيم وأسرته وتركا أحمد مع حبيبه..جلس بجوارها يتحسس جبهتها ويصنع لها كمادات كلما ارتفعت الحرارة..وهكذا طوال الليل..حتى شعر بقرب الفجر فقام وتوضأ وصلى قيام الليل.. ويدعو لها بالشفاء ويٍسأل الله أن يتم شفائها على خير ويبقيها له صاحبة معه طوال حياته لأنه لن يستطيع العيش بدونها..
أذن الفجر..فصلى مكانه ..خشي أن ينزل إلى المسجد فتستيقظ وتحتاج شئ ولا تجده بجوارها أو تتعب فلا يدركها
أنهى صلاته وجلس بجوارها وتحسس جبهتها وقاس درجة حرارتها فوجد حرارتها  منخفضة فاطمأن ونام بجوارها جالسا
استيقظت حبيبه فى السابعة صباحا وأحست بتحسن كبير..استطاعت أن تتحرك من مكانها ..فنظرت بجوارها فوجدت أحمد نائما فى وضع الجلوس فأشفقت عليه وأرادت أن توقظه لينام معتدلا ولكنها تركته لأنها متأكدة أنه سهر بجوارها لوقت متأخر فحركته ببطء ليعتدل فأحس بها واستيقظ فزعا
أحمد: حبيبه؟؟؟ عامله إيه دلوقتي يا حبيبتي ؟ حاسة بإيه؟
حبيبه: اهدى بس أنا الحمد لله بقيت كويسه
أحمد بارتياح: الحمد لله..وقعتي قلبي..مش عارف لو جرالك حاجة أنا كنت هعمل إيه؟
حبيبه بابتسامة رقيقة: ربنا يخليك ليا وما يحرمنيش منك أبدااا
أحمد: ولا يحرمني منك أبدا ..تلاقيكي جعانة ..ثواني هقوم أحضرلك حاجة تاكليها
حبيبه: لالالا استريح انت بس دلوقتي ونام شوية..أنا مش جعانة هقوم أصلي الأول وبعدين نبقى نفطر سوا
أحمد: هو أنا هيجيلي نوم قبل ما أطمن عليكي..اعملي حسابك ما فيش شغل النهارده ..تتصلي بحد من زمايلك بعملك أجازة
حبيبه:حاضر..بس انت لازم تروح شغلك..أنا بقيت كويسة الحمد لله
أحمد: بقولك تعملي أجازة وتقوليلي أروح شغلي وأسيبك لوحدك!!! مستحيل طبعا هتصل أعمل أجازة أنا كمان لحد ما اطمن فعلا إنك بقيتي كويسة
وهمت حبيبه على قول شئ فأسكتها أحمد:ما فيش جدال الأوامر صدرت خلاص
حبيبه بابتسامة: هههه حاضر يافندم..بس بشرط تنام شوية 
أحمد: امممم ماشي بس انتي فعلا مش حاسة إنك لسه تعبانه
حبيبه: لا الحمد لله مش حاسة بأي تعب
أحمد:خلاص هنام شوية صغيرين واقوم نفطر سوا..اوعي تسيبينى نايم؟
حبيبه: هههههه حاضر
واتصل أحمد بزميل له لأخذ هذا اليوم اجازة..وكذلك فعلت حبيبه...ثم قامت وصلت الصبح قضاءا وصلت الضحى وبدأت فى تحضير الإفطار ولكن ببطء حتى تسمح لأحمد أن ينام فترة طويلة..
فجأة دق جرس الباب ففتحت فوجدت إبراهيم  عم أحمد وزوجته
حبيبه: أهلا أهلا اتفضلوا تعبتوا نفسكم ليه بس كده
عانقتها أم ليلى وقالت: ما فيش تعب ولا حاجة يا حبيبتي ..طمنيني عاملة إيه دلوقتي؟
حبيبه : الحمد لله بقيت أحسن كتير
إبراهيم: أمال أحمد فين؟ راح الشغل ولا إيه؟
حبيبه:لا ياعمى هو نايم جوا ...كان سهران جنبي طول الليل فسيبته يرتاح شوية
إبراهيم:طيب الحمد لله..المهم طمنيني أحمد عامل معاكي إيه؟
حبيبه مبتسمة: الحمد لله ياعمى..شايلني من ع الأرض شيل بيعمل شغل البيت كله ومش بيخليني أعمل حاجة وسهر جنبي صاحي طول الليل ..واحد غيره ما كانش عمل معايا ده كله
إبراهيم: ليه بس يا بنتي؟ انتي تستاهلي كل خير ولو كنت أعرف واحد أحسن من أحمد كنت جوزتهولك
حبيبه:وأنا لو لفيت الدنيا مش هلاقي زيه أبدا ...ربنا يباركلي فيه ويبعده عن كل شر
أحمد:الله  الكلام الحلو ده كله عني؟؟ والدعوات دي كلها ليا؟
فزعت حبيبه وقالت: أه...حرام عليك يا أحمد خضتنى
أحمد:ههههه مش لازم أثبت وجودى ..بس لسة ما جاوبتيش على سؤالي : الكلام الحلو ده تقصديني أنا بيه؟
حبيبه بخجل فى وجود عم أحمد وزوجته: أه
أحمد وهويضحك:الله فيه حد أسعد مني ياعمي؟
ابراهيم: ههههه بعد الكلام ده؟؟ لأ...ربنا يحفظكم من العين ويسعدكم دايما
أحمد وحبيبه: يااارب
إبراهيم: نسيبكم احنا بقى المهم اطمنا عليكم
حبيبه: لالا مش هتمشوا غير لما تفطروا معانا
أم ليلى : معلش يا حبيبتى مرة تانية بإذن الله
أحمد:لالالا ما ينفعش يا مرات عمي..ما تقول حاجة ياعمي ..أنا شامم ريحة الأكل جاهز هتقعدوا تفطروا معانا
حبيبه: يلا يا عمي بقى؟
ابراهيم: خلاص يا أم ليلى بلاش نزعلهم بقى
أم ليلى: خلا ص يا حبيبتي هنفطر معاكم
ودخلت حبيبه المطبخ وأحضرت الطعام ومعها أحمد وتناولا الطعام جميعاوهم سعداء..وبعد انتهاء الطعام استأذن إبراهيم وزوجته للذهاب وعادا إلى منزلهم ..أما أحمد فقد أعطى حبيبه الدواء حتى لاتسوء حالتها وطلب منها الراحة وهو سيؤدي عمل المنزل ..ولكنها أبت وبعد إلحاح منها وافق أحمد أن تساعده ولكن في الأشياء البسيطة
الحلقة الرابعة والعشرين:
فى الشركة..أرادت ساره أوراقا مهمة من أحمد فذهبت إلى مكتبه فلم تجده فذهبت إلى كريم
ساره: كريم..قصدي يا باشمهندس كريم
كريم: هههه باشمهندس !!!
ساره :أيوه مش احنا في الشغل؟  المهم الباشمهندس أحمد مجاش النهارده ولا إيه؟ كنت عاوزه منه ورق مهم
كريم متعجبا: هو مش في مكتبه؟
ساره: أيوه روحت مكتبه ما لقيتوش فقلت ممكن تكون انت عارف
كريم متعجبا: لا والله ماكنت أعرف إنه غايب النهارده عمره ما بيغيب إلا للشديد أوي...هتصل بيه كده واطمن
واتصل به..كريم: سلام عليكم
أحمد:وعليكم السلام ورحمة الله..ازيك يا كريم عامل إيه؟
كريم: الحمد لله بخير طمني عليك انت يا عم  فيه حاجه ولا إيه؟ ما جيتش النهارده ليه؟
أحمد:مافيش مراتي كانت تعبانة شوية بس ومارضيتش أسيبها لوحدها
كريم بحزن: ألف سلامة عليها بإذن الله تقوم بالسلامة
فهمت ساره أن الكلام على حبيبه فهمست له: د/حبيبه تعبانه؟
فأشار برأسه أن نعم..ثم أكمل مع أحمد: طيب هتيجي الشغل بكرة بإذن الله ولا هتاخد أجازة برده؟
أحمد: مش عارف لسه لو بقت كويسة هاجي بإذن الله
كريم: بإذن الله تقوم بالسلامة..أسيبك أنا بقى..يلا سلام عليكم
أحمد: وعليكم السلام ورحمة الله وبركاته
ساره:يا الله حبيبه تعبانه!! لازم اتصل بيها علشان اطمن عليها
ثم أكملت: طيب هو قالك هييجي الشغل امتى ؟
كريم: لسه مش عارف بيقول لو بقت كويسه بكره هييجي
ساره: تمام علشان الشغل ما يتأخرش..شكرا هستأذن أنا بقى؟
كريم مبتسما: اتفضلى
وذهبت ساره إلى مكتبها وأخبرت أسماء بالخبر واتصلا بها واطمأنا عليها
تحسنت حبيبه كثيرا وعادت إلى عملها فى اليوم التالى وكذلك أحمد ..
ومرت الأيام ..وكل يوم تشعر حبيبه بطفلها الذى يتحرك في أحشائها ..تشتاق إليه في كل لحظة ..تشتاق هي وأحمد إلى اليوم الذي يحملانه فيه ويملأ بيتهما بالسعادة ويعلماه نهج المصطفى صلى الله عليه وسلم..
مر4 أشهر على خطبة كريم وساره..وكل يوم تشعر ساره بالميل نحو وكريم وكذلك هو يشعران أنهما خلقا لبعضهما..يحمد كريم ربه أن جعله يرتبط بالبنت التي طالما أحبها من كل قلبه وحافظ عليها حتى يجمعهما الله في بيت
واحد..طلب كريم من والد ساره أن يعقد على ساره وأن يكون حفل زفافهما بعد شهر فوافق وفعلا تم العقد وسعد كريم جدا وبعد العقد جلس مع ساره يخبرها بكل مشاعره التي ادخرها لها منذ سنوات 
كريم:أنا طاااير من الفرحة مش قادر أوصفلك سعادتي
تبتسم ساره بخجل
كريم:أنا محوش كلام كتييير أوي ..كنت مستني اللحظة دي علشان أقولهولك لأن ما كانش ينفع أقولهولك قبل كتب الكتاب..ساره..(فانتبهت له.) فأكمل:بحبك
احمر وجه ساره من الخجل ولم ترد فأكمل كريم: أنا مش مستعجل ردك عاوز أسمعها منك ساعة ما تكوني حساها فعلا..انتي عارفة أنا بحبك من قد إيه؟ من 7 سنين...(فتعجبت) فأكمل:ما تستغربيش ...من أول ما دخلنا سوا الكلية وشفت أخلاقك حبيتك وكل يوم كان بيزيد إعجابي بيكي وحبي ليكي ..بس فضلت ما اتكلمش علشان ما اشغلكيش عن مستقبلك وعلشان ما أعلقش قلبك بيا ونعمل حاجة تغضب ربنا وكمان ما كنتش ضامن رد فعلك وما كنتش متأكد هتكوني من نصيبي ولا لأ ..ففضلت أحتفظ بمشاعري  للوقت المناسب وأهو جه الوقت ده
زهلت ساره مما سمعته من كريم وكيف أنه صبر كثيرا وكيف أخفى مشاعره كيلا يجرحها ..ولم تشعر به يوما
فقالت: أنا مش مصدقة اللي أنا باسمعه!!! قدرت تصبر السنين دي كلها من غير ما أعرف ومين غير أي تلميح حتى؟؟
ازاي؟؟ طيب لما لاقيتني اتغيرت إيه كان موقفك؟
كريم: بصراحة اتضايقت كتير وكنت بادعيلك أكتر كنت بقوم أصلي قيام الليل وأدعيلك مخصوص وادعي تكوني من نصيبي ..وما يأستش لحد ما الحمد لله لقيت النتيجه 
لم تستوعب ساره ما تسمع...يحبها لهذه الدرجة ما الذي أعجبه فيها حتى يصبر كل هذه السنوات ويدعوا لها أيضا عندما ابتعدت عن الله؟
ساره:إيه اللي عجبك فيا يخليك تصبر السنين دي كلها وما تيأسش ؟
كريم مبتسما: طيبتك وأخلاقك واحترامك لغيرك ومساعدتك لزمايلك وروحك الحلوة
ساره متعجبة: كل ده فيا أنا؟؟
كريم: ومستغربه كده ليه؟؟ انتي مش عارفة قيمة نفسك ولا إيه؟
ساره: أنا كنت شايفه نفسي عادية جدا وأقل من كده بكتير
كريم: بس أنا كنت شايف حاجة تانية..(واستدرك)بصي يا ساره أنا بحبك أووووى أوووى ومش عاوزك تحبيني لأني بحبك بس عاوزك تحبيني لشخصي ولو حسيتي في يوم إنك مش قادرة تتقبليني كزوج لكي قوليلي فورا وأنا ساعتها مش هغصب عليكي وهسيبك ...طبعا هيكون ده صعب عليا جدااا بس لأني بحبك وعاوز أشوفك دايما سعيدة هفضل سعادتك على سعادتي ..وسعادتي بوجودي جنبك
دمعت ساره رغما عنها ولم تستطع الكلام ولكنها استجمعت شجاعتها وتجرأت وقالت:وأنا لو لفيت الدنيا مش هلاقي زيك في أدبك وأخلاقك ودينك وابتسامتك الجميلة وروحك الطيبه المرحة كفاية إني ببقى سعيدة جدا وبانسى كل حاجة حواليا وأنا جنبك..
ذهل كريم من كلامها ونظر إليها فاغرا فاه لا يستطيع النطق فتعجيت ساره وقالت: مالك يا كريم؟
استطاع النطق بصعوبة فقال: أأأنااا مششش مصدق اللي أنااا باسسمعه ..أنا كل ده...
وقفز من مكانه كأنه يرغب بالطيران يهلل ويصرخ حتى سمع صوته والد ساره ووالد كريم اللذان كان يجلسان في الغرفة المجاورة فأقبلوا مسرعين مخضوضين
والد ساره: فيه إيه؟ إيه اللي حصل؟
 فخجل كريم  وجلس مكانه وضحكت ساره وقالت: هههههه ده كريم يابابا نسي نفسه بس من الفرحة
والد كريم:لسه ما بطلتش حركات العيال دي؟؟ أمال هتشيل مسؤلية الجواز ازاي؟ 
والد ساره: هههههه خضتونا ..طيب نسيبكم احنا بقى تكملوا كلام
خرجا الأبوان وانفتح كريم وساره فى الضحك بهيستريا ثم هدآ وقال كريم: خلينا في الجد بقى.دلوقتي احنا كتابنا الكتاب يعني ما فيش مانع نخرج كل يوم أعوض فترة الخطوبة بقى
ساره: هههه حيلك حييلك كل يوم؟؟ ليه حد قالك إني فاضية؟ أنا لسة ورايا حاجات كتير في الجهاز ما اشتريتهاش
كريم: ما احنا هنخرج نشتريها سوا
ساره: امممم ماشى
كريم: وفيه حاجة كمان...كلها شهر وهنتجوز بإذن الله ..فيه حاجات حابب نتفق عليها
ساره: حاجات إيه؟
كريم: أنا اتربيت في بيت غير اللي انتي اتربيتي فيه وبالتالي هنختلف في حاجات فياريت نتقبل بعض ولو غضبت في يوم ياريت تبعدي عني وما تحاوليش تكلميني لحد أما اهدى لوحدي وأنا هاجي أحكيلك ما انتي هتبقي مراتي بقى وهفضفضلك وآخد رأيك..كمان هتلاقي أكيد فيا عيوب ما أنا بشر ..ياريت تتحمليها مني وتساعديني أغيرها للأحسن واللي ما اعرفش أغيره اتحمليه مني وافتكري مميزاتي التانية وأنا هعمل كده معاكي برده
ساره بابتسامة: تمام
كريم:بالنسبة لزيارتك لأهلك هنروح سوا مرة كل أسبوع نزورهم (لأنى لا أحب أن يملنى أصهارى) كما قيل وبالنسبة لزيارتهم لنا ..ففي أي وقت ..في أخر كل شهر هديكي المرتب وآخد جزء يكفيني مصاريفي والباقي اتصرفي فيه براحتك أما مرتبك فده لكي اعملي فيه ما بدا لك..لو حاسة إن البيت محتاج وعاوزة تشاركي في المصاريف فدي حاجة ترجع لك ولو مش حابه مش هزعل لأني أنا اللي المفروض أصرف على البيت..ممكن تتسوقي انتي ولو حابة أشتريلك أنا الحاجات اللي انتي عاوزاها من السوق مفيش مشكلة عندي كنت باشتري لماما قبل كده...اممم فيه إيه تانى يا كريم أه...حاجة مهمة أوى...ماما..
ساره: مالها؟
كريم: كنت عاوزك تعامليها زي مامتك بالظبط ولو سمعتي منها كلمة زعلتك عديها ولو حصل بينكم في يوم مشكلة هقف في النص مش هاجي عليها لأنها أمى ومش هاجي عليكي لأنك مراتي بس هحاول أصلح بينكم وحاولي تخلي أي حاجة تحصل بينكم سر ما تقوليليش عليه انتم ستات مع بعض هتعرفوا تتصرفوا سوا إلا بقى لو الموضوع كبر ساعتها هدخل وأصلح بينكم
ساره: وده اللي أنا كنت ناوية أعمله بالظبط
كريم: وبالنسبة للسكن..شقتنا هتبقى فوق شقة بابا وماما زي ما انتي عارفة  حابه ناكل ونشرب معاهم ونطلع شقتنا وقت النوم ولا حابة تعيشي حياتك منفصلة عنهم؟
ساره بحرج شديد تحاول انتقاء الكلام : بص ياكريم باباك هيبقى زي بابايا ومامتك كمان زي مامتي وأكتر كمان بس ..بس حابه أعيش في بيتي مستقلة عنهم هكون مرتاحة أكتر وبحريتي.. أعمل الأكل اللي أنا عاوزاه في الوقت اللي أنا عاوزاه بس قبل الشغل طبعا وبعده لازم هعدي عليهم اطمن عليهم وممكن عادي يتغدوا عندنا مرة ونتغدى عندهم مرة ولو احتاجتني في حاجة في أي وقت هكون موجودة ويوم الأجازة نقضيه معاهم ..بصراحة لأني مش هقدر أشيل بيتين في وقت واحد بجانب شغلي كمان هيبقى صعب عليا أوي وتعب كمان ولو قصرت في يوم وما نزلتش ممكن مامتك تزعل مني فأنا مش حابه كده..حابه انزل في أوقات ماتتوقعاش علشان لو ما قدرتش في مرة ما تزعلش 
كريم متفهما: براحتك وأنا مش هجبرك على حاجة المهم تكوني سعيدة
ساره مبتسمة: وسعادتي هتكتمل بسعادتك
كريم: بحبك
ساره بصوت منخفض: وأنا كمان
كريم:إيه مش سامع عيدي تاني كده؟
ساره: هههههه لا أنا بقول الكلام مرة واحدة بس
كريم:امممم بقى كده!! ماشي هخليكي تقوليها بصوت عالي المرة الجاية
ساره: هههههههههه
واستأذن كريم وعاد هو وأسرته إلى بيتهم
وتمر الأيام ويخرج كريم مع ساره كثيرا لتجهيز ما بقي من الأشياء التي يحتجانها للزواج..وأحيانا كان يخرج أحمد مع كريم لشراء ما ينقصه وكذا حبيبه وأسماء مع ساره...ومر الشهر سريعا وجاء يوم الزفاف 
أحمد:يلا ياحبيبه بسرعة علشان مانتأخرش ع الفرح
حبيبه:حاضر أنا جاهزه أهو..جميل أوى إنهم هيعملوا فرحهم منفصل..
أحمد:فعلا ..هما أصروا إنهم بيدأوا حياتهم برضا ربنا...لو رجع بينا الزمن تاني هكنت عمل فرحنا إسلامي
حبيبه:هههههه خلاص راحت علينا بقى ما ينفعش نرجع بالزمن تاني ربنا يسامحنا
أحمد: يا رب ..بس ممكن نتخيل إن فرحنا النهارده معاهم
حبيبه:ههههههه فرح والعروسة حامل هههههه حلوة دي
أحمد:ههههههههه
حبيبه: يلا بقى علشان نلحق مكان في القاعة أدام
أحمد: هههه يلا بينا
وذهبا إلى القاعة قبل مجئ العروسين ولم يمر وقت طويل حتى جاؤا..وأدخل كريم ساره إلى قاعة النساء وبدأ الفرح وتعالت الأناشيد والجميع سعداء ...
انتهى العرس وعاد كل إلى بيته وركبت ساره السيارة مع كريم بعد أن سلمت على والدها ووالدتها وأختها ...
صعد كريم مع عروسه إلى بيتهم وخلفهم والد كريم ووالدته وسهام ..جلسوا قليلا ثم عانقوهم وهنأوهم وخرجوا
كريم:أنا مصدق نفسي خلاص حلم عمري اتحقق وبقينا سوا في بيت واحد!!
طأطات ساره رأسها من الخجل ولم ترد...فرفع كريم وجهها بيديه وقبلها من جبينها وقال:لسه مكسوفة مني خلاص بقيتي مراتي ..يلا نبدأ حياتنا على السنة روحي اتوضي وتعالي نصلي ركعتين سوا
ذهبت ساره وتوضأت وصلت خلف كريم ركعتين يبدآن بهما حياتهما على طاعة الله...حياة تملؤها المودة والمحبة والسكينه..يملؤها الحب والتفاهم والتقدير والإحترام..يسعيان لإسعاد بعضهما البعض ويعملان معا لنيل رضا الله سبحانه وتعالى بهدف الرفقة في الفردوس الأعلى مع الحبيب المصطفى صلى الله عليه وسلم بغير حساب..
وتمرالأيام ويشعر كلا من ساره وكريم أنهم أحسنوا الإختيار ويحاول كل منهما إسعاد الآخر..وبدأت تنزل ساره عند والدة كريم كلما استطاعت ومرة يصعدوا عندهم يأكلو معهم..وهكذا....
وعاد كريم وساره إلى عملهما وهنأهم كل موظفين الشركة وتمنوا لهم السعاده والذرية الصالحة...
يمر كريم وساره على والدته ووالده قبل الذهاب إلى الشركة وبعد العودة وهكذا كل يوم..ولم تشتك والدة كريم بل كانت سعيدة جدا وكانت تعامل ساره كما تعامل سهام وكذلك ساره تعاملها كوالدتها ..كلما أحضرت شيئا من السوق أحضرت مثله لحماتها فتسعد به كثيرا.. 
ويأتى يوم يتقدم فيه شاب متدين لخطبة سهام..هذا الشاب مثقف من عائلة محترمة يعمل مدرسا فى أحد المدارس فى العريش ..يذهب إلى والدها ويتحدث معه فيوافق على أن يجلس مع سهام...بعد الجلوس معها مرة واثنين وثلاثة حدث قبول بينهما ووافقت سهام على الإرتباط به..كانت حفلة الخطوبة بسيطة لم يحضرها سوى الأقارب والأصدقاء المقربون ..سافر بعدها إلى عمله ويأخذ إجازة  كل أسبوعين يومين يزور في أحدهما سهام وأهلها ولا يتحدث معها في الهاتف إلا للضرورة...
وتمر الأيام حتى تأتي أيام يتراكم العمل على كل من في الشركة كريم وأحمد وساره وأسماء ويتأخرون في العمل إلى الليل ..فتضطر حبيبه إلى انتظار أحمد على الغداء لوقت متأخر ولا تأكل شيئا حتى يرجع مما أضعفها كثيرا وعاتبها أحمد لذلك
أحمد:ما ينفعش كده يا حبيبه ما تستنينيش لازم تتغذي علشان عمر بيتغذى منك... انتي كده هتضعفي ويجيلك أنيميا وده هيبقى خطر عليكي ساعة الولادة..انتي محتاجة وصاية ولا إيه؟؟
حبيبه:مش بيجيلي نفس إلا لما آكل معاك..مش باعرف آكل لوحدي
أحمد: ياحبيبتي أنا مجبر اتأخر في الشغل اليومين دول علشان فيه شغل متأخر..ليه تعذبى نفسك معايا
حبيبه: مش بعذب نفسي ولا حاجة أنا أصلا مش بكون جعانه
أحمد:ماينفعش كده يا حبيبه ...طيب على الأقل كلي أي حاجة قبل الغدا ...فاكهة مثلا أو أي حاجة بسيطة...بالله عليكي بقى أنا بكون قلقان عليكي وأنا في الشغل خايف يجرالك حاجة وأنا مش معاكي
حبيبه بابتسامة: خلاص يا حبيبي هاكل فاكهة وكام ساندويتش كده تصبيرة لحد اما تيجي 
أحمد: ههههه كام ساندويتش تصبيرة..مش مشكلة ...موافق
حبيبه: بس انت كمان لازم تاخد معاك ساندويتشات علشان تصبرك لما ترجع..انت بتشتغل كتيير أوي ومش بتاكل
أحمد مبتسما:حاضر يا حبيبتي إنتي تؤمري..شفتي أنا مطيع ازاي؟؟
حبيبه: هههههههه طول عمرك يا حبيبي...
أحمد: ماشاء الله ..عاجبني أوي إنك مشغلة القرآن على طول في البيت 
حبيبه: علشان الملايكة تفضل موجودة فى البيت على طول..وكمان سمعت إن الطفل في بطن أمه بيسمع كل حاجة بره.. لو سمع قرآن هيطلع بيحب القرآن ولو سمع أغاني وأفلام هيطلع بيحبهم..فأنا عاوزه عمر يبقى حافظ كتاب الله علشان كده أنا حريصة إنه يسمعه حواليه على طول مني ومن الراديو..
أحمد:بجد أنا مش عارف أقولك إيه...يارب يطلع ابننا حافظ للقرآن زيك كده ويتعلم منك كل حاجة وأهم حاجة يطلع شبهك
حبيبه:ههههه لا أنا عاوزاه يطلع شبهك علشان لما تغيب عني أقعد أبصله وأشوفك فيه
أحمد:هههه ربنا يكملك على خير بس ويجي بالسلامة 
حبيبه: يااااارب وأنا بإذن الله هربيه أحسن تربيه وهخلي قدوته النبي عليه الصلاة والسلام ثم سيدنا عمر بن الخطاب
أحمد: اشمعنى سيدنا عمر يعني؟
حبيبه:أصلي بحبه جدااا عاوزاه يطلع زيه في قوته وشجاعته وعزته وقوة إيمانه وعدله وحنيته
أحمد:ياااااه سيدنا عمر فيه كل ده؟ 
حبيبه:أيوه طبعا وأكتر من كده كمان..كان حكيم وعنده فراسة عجيبة وكان بيوافق كلامه ما يريده الله..وقال عنه النبى صلى الله عليه وسلم:لو كان نبي بعدى لكان عمر بن الخطاب..وقال كمان:إيه يا ابن الخطاب لو رآك الشيطان سالكا فجا لسلك فجا آخر...عاوزه ابني بإذن الله يبقى كده..يمكن كمان يكون سبب في تحرير القدس زي سيدنا عمر
أحمد:يااااااه أنا ما كنتش أعرف كل ده عنه..أنا بجد حبيته جدا من كلامك ده ..وهقرأ عنه كمان علشان نربي ابننا ويبقى زيه...
وضعت حبيبه يدها على بطنها ونظرت إليها وقالت: ياااارب يطلع زيه...
********
الحلقة الخامسة والعشرين:
غاب كريم عن والدته ثلاثة أيام بسبب انشغاله في عمله فحزنت أمه جدااا..وكذلك ساره لم تستطع أن تذهب كل يوم إليها كعادتها...
الأم: سهام..أخوكي ما عدش بيجي يبص عليا ليه؟ بقالي 3 أيام ما شفتوش؟
سهام: تلاقيه مشغول ياماما حتى ساره نفسها ما شفتهاش برده
الأم: تلاقيها شغلته عننا
سهام: ما تظلميهاش ياماما دي ساره طيبه خالص وما شفناش منها حاجه وحشه
الأم: ماهي لازم تبدأ بالحلو الأول تنيمنا وبعدين تنفرد بيه وتبعده عننا
سهام باستغراب:إيه الكلام اللي بتقوليه ده يا ماما؟ ساره عمرها ما تفكر كده..دي بتحبك خالص وكل يوم كانت بتيجي تطمن عليكي بعد الشغل بس اليومين دول بس اللي ما جاتش هي ولا كريم.. أكيد مشغولين في الشركة وبييجوا تعبانين
الأم: حتى لو مشغولين ما يجوش يبصوا عليا؟
سهام: لو ماحدش منهم جه النهارده هطلعلهم بالليل أطمن عليهم..كنت مشغولة الفترة اللي فاتت في المدرسة كان عندي امتحانات علشان كده ما كلمتهمش...ربنا ييسر
وعاد كريم وساره متأخرين من العمل بعد المغرب وقبل أن يصعدوا إلى شقتهم أوقفته ساره
ساره: كريم: احنا ما شفناش ماما بقالنا 3 أيام ما تيجى نطمن عليها
كريم: ياريت ..مع إني مش شايف أدامي من كتر التعب ..بس تعالي نطمن عليها زمانها زعلانه مني جامد
وطرق الباب وفتحت سهام وقالت: أهلا أخيرا شفناكم..فينك ياساره ده كله غياب؟؟
ساره وهي تسلم على سهام: والله مشغولين جدا الأيام دي في الشركة بنيجي كل يوم بعد المغرب مش شايفين أدامنا معلش بقى أعذرونا
كريم وهو يقبل يد والدته: وحشاني أوي يا ماما
الأم بحزن: ماهو لو كنت وحشاك بجد كنت جيت اطمنت عليا
كريم: والله يا أمي مشغوول ع الآخر باجي زي دلوقتي كده مش شايف أدامي آكل وأنام على طووول
الأم بأسف: ولا مراتك خادتك مننا خلاص نسيت أمك؟؟
ساره بابتسامة لطيفة: انتي تعرفي عني كده ياماما والله مشغولين فعلا أنا نفسي كل يوم أقول هجيلك، باجي متأخرة  يدوب أحضر الأكل  وناكل وننام على طول
الأم:ما فيش وقت خالص تيجوا حتى تبصوا عليا بعد الشغل ياكريم؟؟ مراتك معاك في الشغل طول النهار إنما إمك لأ
كريم متعجبا من كلام والدته الذى يسمعه لأول مره: إيه الكلام ده يا ماما...مالوش لازمه الكلام ده..من امتى ومراتي بتشغلني عنك؟
الأم: من اليومين دول
تضايقت ساره  من كلام حماتها ولكنها آثرت السكوت وتركت كريم يرد عليها
كريم وقد بدأ الضيق يظهر عليه وحاول تمالك نفسه حتى لا يغضب أمه: معلش يا أمي أنا جاي تعبان أوي ومش شايف أدامي هطلع أرتاح وبإذن الله هجيلك بكرة..يلا ياساره
وأخذ كريم زوجته وصعدا الى بيتهم
الأم:شفتي ياسهام سابنى بكلم نفسي وأخد مراته ومشي ازاى؟ مش بقولك خدته مننا
سهام محاولة تمالك أعصابها:يا أمي يا حبيبتي كريم نفسه قالك إنهم مشغولين وانتي شفتيه بنفسك  كان مرهق أوي ..خاف يتعصب عليكي لأن كلامك استفذه فعلا فبعد علشان ما يغلطش
الأم: انتي كمان هتتفقي معاه عليا ...ولا علشان ساره صاحبتك؟
سهام باستسلام:مش بتفق ولا حاجة..
الأم: وخطيبك ده كمان ما عدناش بنشوفه ليه؟ بطل ييج يزورنا ولا خلاص مابقاش بيحبك؟
سهام متعجبه: وخطيبي ماله ده كماااان ؟؟ ما انتي عارفه ياماما إنه بيسافر لشغله ومش بييجي إلا كل أسبوعين ولا نسيتي؟
الأم: انتم قلبتوا دماغي ما بقيتش فاكرة حاجة..خلاص هتنسوني وكل واحد يدور ع اللي ليه
سهام باستسلام: بصي يا أمي أنا هدخل أصحح كراريس العيال أحسن.بعد اذنك
الأم:اهربي اهربي...وبعد ذهاب سهام أكملت:حتى انتي كمان ياسهام واقفه معاهم ضدي
...........
في بيت كريم..
ساره: ما تزعلش ياكريم من كلام والدتك..هي بتحبك ولما لقيتك اتأخرت عليها الأيام اللي فاتت زعلت وافتكرت إنك انشغلت عنها
كريم: أنا مش عارف جابت الأفكار دي منين ؟؟ الله يخربيته الشيطان..اوعي تكوني انتي اللي زعلتي لما قالتلي إني اتشغلت بيكي عنها؟
ساره بابتسامة: أنا استغربت بس ما زعلتش عندها حق تشك، احنا غبنا عنها 3 أيام فجأه بعد ما كانت بتشوفنا مرتين في اليوم
كريم: ما هو غصب عننا وانتي شايفه
ساره: عارفه والله يا حبيبي ومقدره ما أنا مجربه معاك...بس تحاول بقى الأيام الجاية تروحلها على طول زي الأول علشان ماتزعلش.. وأنا كمان هعمل كده
كريم: بإذن الله..ربنا يخليكي ليا يا حبيبتي 
ساره: ويخليك ليا ياحبيبي ..يلا علشان نتغدى..هههه قصدي نتعشى
كريم: ههههه يلا..
وذهبت ساره لتجهيز العشاء وتناولوه معا...
في الصباح...وقبل ذهاب كريم وساره إلى عملهما نزلا عند والدته وسلما عليها وعلى والده وغادرا...
وبعد أن تناولت الأم والأب إفطارهما خرج الأب إلى عمله وذهبت أم كريم إلى السوق وبالها مشغول بولدها 
البائع:لالالا الحساب مش كده أنا حسابي خمسه جنيه بس خدي الفلوس الزيادة دي
أم كريم: معلش مش مركزه ...شكرا
أم سامح: مالك يا أم كريم ؟ إيه اللي شاغل بالك؟
أم كريم بحزن: مفيش 
أم سامح: مفيش ازاي؟ ده انتي اديتي للراجل 50 جنيه مش خمسه جنيه..أكيد فيه حاجة كبيرة أوي شاغلة بالك
أم كريم بحزن شديد: أقولك إيه بس ؟؟ سيبيني في اللي أنا فيه
وهم يسيرون سويا قالت أم سامح: فضفضي يا اختي طلعي اللي في قلبك علشان ترتاحي
أم كريم: ابني كريم يا أم سامح
أم سامح: ماله كريم؟
أم كريم:بقاله 3 أيام ما شوفتوش ولما جيت أعاتبه زعل مني
أم سامح:زعل ليه بقى إن شاء الله..تلاقي مراته هي اللي وزاه وبتقوله ما تروحش عند امك
أم كريم:لا والله دي طيبة  خالص بس بيقول كان مشغول جامد في شغله وبيرجع متأخر وتعبان يدوب ياكل وينام 
أم سامح : وانتي بيخيل عليكي الكلام ده؟ يعني مش لاقي وقت يبص فيه على أمه وأبوه ولو حتى خمس دقايق؟ دي حجه بس بيتحجج بيها عشان يداري السبب الحقيقي
أم كريم بتعجب:معقولة؟!!
أم سامح:معقولة ونص..اسأليني أنا...مرات ابني أول ما اتجوزت ابني كانت معايا طيبة وزي العسل وفجأه كده لقيت ابني اتغير معايا وما بقتش أشوفه باليومين والتلاتة والأسبوع كمان..وهي كمان ..قال إيه مشغول!! روحت وقفتله وزعقت معاه وقلتله:يا أنا يا مراتك فراح قالي على طول:انتي طبعا يا أمي ..قلتله :خلاص تقعد معايا انت ومراتك تخليها معايا طول النهارهنا وناكل سوا وتطلعوا شقتكم على النوم..وفعلا ما كدبش خبر تاني يوم مراته كانت عندي تطبخ معايا وتغسل وتعمل كل حاجة وناكل سوا ويناموا بس في شقتهم
أم كريم: بس ساره بتشتغل ازاي أقولها تقعد معايا طول اليوم..ده غير انها اشترطت قبل الجواز تقعد في بيتها وتنزل براحتها لأنها بتشتغل ومش هتقدر تشيل بيتين في وقت واحد
أم سامح:بعد ما تيجي من الشغل تنزل معاكي تاكلوا سوا ويطلعوا شقتهم على النوم
أم كريم: بس ممكن ما توافقش؟؟
أم سامح:ابنك لو بيحبك بصحيح هيخلي مراته غصب عنها تعمل كده
أم كريم: تفتكري هينفع؟
أم سامح: هينفع ونص بقولك أنا مجربه وكريم ابنك بيحبك ومش هيرفضلك طلب
أم كريم: خلاص هقوله كده..شكرا يا أم سامح ..معلش دوشتك
أم سامح: بتشكريني على إيه يا حبيبتي..أنا ماعملتش غير الواجب..ده احنا جيران والجيران لبعضيهم
وعادت أم كريم إلى بيتها تفكر في كلام أم سامح  وكيف ستقول هذا الكلام لكريم...
في الشركة...ساره:كريم أنا خلصت شغلي..وانت؟
كريم: أنا لسه ما خلصتش ممكن تروحي انتى علشان ما تتأخريش
ساره: خلاص هروح أنا علشان أحضر الأكل على الأقل لما تيجي..هتعوز حاجة؟
كريم: شكرا يا حبيبتي
وعادت ساره إلى البيت ومرت على حماتها أولا قبل صعودها إلى شقتها
ساره:سلام عليكم..ازيك يا ماما عامله إيه؟
الأم: الحمد لله بخير..أمال كريم فين ما جاش معاكي ليه؟
ساره: لسه عنده شغل في الشركة ..أنا خلصت  قبله فجيت أحضر الغدا لما ييجي
الأم:ما تتغدوا معايا النهارده أنا ما شفتكوش بقالي مده؟
ساره :هنتعبك يا ماما كده؟
الأم:لا تعب ولا حاجة ..ولا مش عاوزه تاكلي معايا يمكن أكلي مابقاش يعجبك ولا حاجة؟
ساره بتعجب:ليه بتقولي الكلام ده يا ماما ده انتي أكلك لايعلى عليه ولا أحسن طباخ..ده انا حتى باتعلم منك 
الأم: خلاص هتتغدوا معايا
ساره بابتسامه:خلاص ياماما فيه حاجه أعملها معاكي؟
الأم: لا مفيش كل حاجة جاهزة
ساره: طيب هستأذنك أطلع أغير هدومي وانزل على طول
الأم:اتفضلي
وصعدت ساره وأبدلت ملابسها ونزلت عند حماتها يشاهدان التلفاز..وعاد الأب من عمله وكذلك سهام  وجلسوا جميعا ينتظرون كريم الذى لم يتغيب طويلا حتى دق الباب وفتحت له سهام
كريم: سلام عليكم
الجميع: وعليكم السلام ورحمة الله
كريم:الله..انتي لسه هنا ياساره
ساره: أيوه ...هنتغدى مع ماما النهارده
الأم:ولا ما وحشكش أكلي ؟
كريم: لا وحشني طبعا يا ماما وفيه حد بيطبخ زيك؟؟
الأم:باحسب.
سهام: يلا يا ساره نحط الأكل 
ساره: يلا بينا
وقاما سويا ووضعا الطعام على السفرة وجلسوا يتناولوه..
الأم:بقولك يا كريم  ما تيجي انت ومراتك تقعدوا معانا في البيت ناكل سوا وتطلعوا شقتكم وقت النوم
تعجب الجميع من هذا الإقتراح وبدأوا ينظرون لبعضهم وتضايقت ساره كثيرا ولكنها لم تتحدث وانتظرت رد كريم
كريم وهو يعلم أن زوجته لن توافق:ليه الكلام ده يا ماما ؟ احنا قصرنا معاكي في حاجة ؟
الأم: بتوحشني كتير يا ابني وكنت عاوزه أشوفك على طول ولا خلاص مراتك هتاخدك مني
انزعجت ساره ونظرت إلى سهام ولم ترد...فرد كريم: ما تقوليش كده ياماما ماحدش يقدر ياخدني منك أبدا لا مراتي ولا حتى شغلي انتي ليكي مكان خاص في قلبي
الأم: ما دام ليا معزه عندك يبقى تسمع كلامي
كريم بضيق يحاول إخفائه:مش هينفع يا أمي ما حدش بيرتاح غير في بيته
الأم:ليه هو ده مش بيتك ؟ ولا خلاص بيتك اللي فوق اللي فيه مراتك وبس؟
كريم وقد نفد صبره ولكنه تمالك نفسه وبهدوء رد:ده برده بيتي ...بس يا أمي ساره مش هتبقى مرتاحة واحنا متفقين على كده من الأول إن يكون لها بيت مستقل..وحضرتك لما اتجوزتي بابا  أكيد كنتي بترتاحي ف بيتك أكتر..ولا إيه رأيك يابابا؟
الأب:عندك حق ياابني...سيبيهم براحتهم يا أم كريم خلي ساره تحس إنها مرتاحة ،دي زي بنتنا برده..وهما ما قصروش معاكي على طول بيجولنا مرتين في اليوم ...الأيام اللى فاتت بس اللي كانوا مشغولين وأكيد هيرجعوا زي الأول تاني..ولا إيه ياكريم؟
كريم: أكيد يابابا هو احنا نقدر نستغنى عنكم
وصمت الجميع ولم ترد الأم  ولكنها لم تقتنع بكلامهم وأكملو اطعامهم على مضض..وقامت ساره مع سهام يرفعون الطعام ويدخلونه المطبخ
وفي المطبخ...سهام: ما تزعليش يا ساره من كلام ماما هي بس قالت كده علشان كنتم واحشينها بس
ساره بحزن: أنا مش زعلانه منها ..بس فعلا مش هحس إني مرتاحة إلا في بيتي وأنا مش بقصر ..على قد ما أقدر باجي هنا وأقعد معاكم وبنتغدى معاكم كمان
سهام بابتسامة: عارفة والله يا حبيبتي..انتي هتقوليلي..الشغل اللي واخدكم عننا ده يخلص وترجعوا زي الأول وماما هتنسى الكلام ده خااالص
ساره بابتسامة حزينة: بإذن الله
ولنفسها:ياريت يا سهام تنسى الموضوع ده..قلبى بيقولي إن الموضوع ما انتهاش على كده...
وفي الصالة..ذهب كريم لغسل يده..
الأب بصوت منخفض: إيه الكلام  اللي قلتيه ده يا أم كريم؟ الولاد ما قصروش معانا خلي مرات ابنك براحتها
الأم:هو أنا قلت حاجة غلط؟؟ ابني بيوحشني وخايفة تاخده مني 
الأب متعجبا:وانتي جبتى الكلام ده منين؟ البنت ما عملتش فيكي حاجة وحشة من ساعة ما اتجوزوا وهي بتعاملنا أحسن معاملة زى أبوها وأمها بالظبط إيه لازمته الكلام ده بقى؟
الأم:ده دلوقتي بس علشان تنيمنا ومن تحت لتحت تخليه يبعد عني بس أنا مش هسمحلها
تعجب الأب جداا من كلامها الذى يبدوا أن أحدا ما وسوس لها به وهم أن يتكلم فوجد كريم عائدا فآثر الصمت وجلست الأم حزينة باديا ذلك على وجهها..فرآها كريم واحتار ماذا يفعل ؟ إذا أرضى أمه فستغضب زوجته ولن تكون مرتاحة، وإذا أرضى زوجته ستغضب أمه فحاول إسعادها والحديث في موضوع آخر حتى يفكر في حل لأنه يعلم أمه جيدا..لن يهدأ لها بال حتى تنفذ ما تريد وهو مالا يرغب فيه ..فجلس يحدثها عن عمله ويشغلها حتى مر الوقت وقبل أن يصعد كريم وزوجته إلى بيتهما حدثته أمه مرة أخرى
الأم: قلت إيه ياكريم..لسه مش عاوز تقعد انت ومراتك معانا؟
حزن كريم لأنها فتحت الموضوع مرة أخرى :هشوف الموضوع ده وهبقى أقولك يا أمي؟
ثم أخذ زوجته وخرج...
الأب بضيق:انتي كده هتخسرى ابنك ليه بتعملي كل ده البنت ما قصرتش في حاجة ليه تحمليها فوق طاقتها؟
الأم بضيق:أبقى غلطانه لما يوحشني ابني وأحب أشوفه على طول
الأب محاولا اقناعها: يا أم كريم ابنك كبر ومش بيحب حد يضيق عليه ولا يربطه سيبيه بحريته..احمدي ربنا انه اتجوز جنبك وما قالش آخد شقه بره في مكان راقي يليق بمستواه هو ومراته..ولا قال أسافر بره علشان بكرة هيبقى عندي عيال والعيشة غليت
الأم بحزن:يسافر بره؟؟ لأ مش هخليه يسافر
الأب وقد ضاق ذرعا:انتي كده هتخنقيه وتقيدي حريته هتخليه بدل ما يقرب منك هيهرب لأنك هتخربي بيته بأسلوبك ده وتفرقي بينه وبين مراته...اقنعي أمك يا سهام أنا خلاص ما بقيتش قادر عليها أنا داخل أنام
ودخل الأب غرفته وتوجهت سهام لوالدتها محاولة إقناعها للعدول عن هذه الفكرة..
سهام: بابا عنده حق ياماما، كريم مش بيحب حد يقيد حريته ولا أي راجل كمان.. سيبيه براحته..وهو بيحبك ومفيش أي حد أيا كان ممكن يشيل حب أمه من قلبه
الأم بحزن:أنا عارفه بس بحب أشوفه على طول جنبي.. مش ابني؟ اشمعنى يعني سامح ابن الست تفيده جارتنا قاعد هو ومراته عند أمه، ومراته مع أمه طول النهار وبيطلعو شقتهم على النوم بس..يعني أنا ما طلبتش حاجة ما حصلتش
سهام متعجبه: الست تفيده مين؟؟ اوعي تقولي جارتنا اللي في العمارة اللي ورانا؟
الأم: أيوه هي
سهام بضيق: انتي شفتيها امتى دي؟ مش أنا وبابا محذرينك ما تكليميهاش؟؟
الأم: شفتها النهارده في السوق ..عيب يعني لما تنصحني؟
سهام بضيق أشد: تنصحك بإيه يا ماما؟!!! دي عامله مشاكل مع ابنها ومراته ومسوده عيشيتهم كل يوم تتخانق معاها ومع ابنها لحد ماابنها ما لقالهاش حل وعلشان بيحب مراته وعاوز يعيش اضطر يوافق إن مراته تبقى وياها طول اليوم..وما ارتاحتش برده بتتخانق معاها على طول...ده غير إنها عامله مشاكل مع الجيران بنصايحها اللي ما يعلم بيها إلا ربنا دي..أرجوكي يا ماما مالكيش دعوة بيها دي ست بتخرب البيوت واللي يمشي وراها لازم يحصله مشاكل كتير
الأم:.......
سهام: اقتنعتي يا أمي ولا لسه؟
الأم: سيبيني ياسهام دلوقتي وقومي شوفي اللي وراكي
سهام: حاضر يا أمي بس فكري في كلامي 
وتركتها سهام ودخلت غرفتها وجلست الأم محتارة بين كلام أم سامح وبين كلام سهام ووالدها..
الحلقة السادسة والعشرين:
في بيت كريم....جلس كريم أمام التلفاز ولكن عقله شارد..يفكر في حل لهذه المشكلة  أيرضي زوجته على حساب والدته أم يرضي والدته على حساب زوجته؟ وظل هكذا كثيرا حتى دخلت عليه ساره ومعها فنجان من الشاي
ساره: كريم...يا كريم
كريم:ها..أيوه ياساره
ساره: إيه اللي واخد عقلك؟؟خد كوباية الشاي دي تظبطلك دماغك
كريم: ربنا يخليكي ليا ياحبيبتي..جات في وقتها كنت محتاجها فعلا
ساره: بالهنا والشفا ..
وجلست بجانبه ومعها كوب لها تشاهد التلفاز ..لم ترد أن تسأله فيما يشغل باله لأنها تعلم ما يشغل باله ولا تعرف لها أي حل..فقرر كريم أن يتكلم هو
كريم:ماتزعليش من كلام ماما قالت الكلام ده بس علشان غيبنا عنها فترة
ساره بابتسامه: ولا يهمك  بس انت عارف إني لو أقدر أعمل اللي هي بتطلبه ده كنت عملته بس مش بإيدي مش هقدر 
كريم: عارف والله يا ساره.. وعارف كمان إن مافيش حد بيرتاح غير في بيته علشان كده أنا واقف معاكي بس في نفس الوقت مش عاوز أزعل أمي وعاوز أرضيها بس مش عارف ازاي..الكلام ده مش من عندها أكيد حد  قالها  الإقتراح ده..احنا متجوزين من فترة وعمرها ما اشتكت من غيابنا..لو اعرف بس مين اللي ملا دماغها بالكلام ده؟؟؟
ساره: أيا كان اللي قالها..فهو مش عاوز مصلحتها ده كلام حد عاوز يخرب البيت
كريم: عندك حق ولازم اقنع أمي بوجهة نظرنا  وإلا مش هيهدالها بال إلا لما تنفذ اللي في دماغها
ساره بحزن: ربنا يستر..
في اليوم التالي مر كريم وساره على والدته قبل عملهما..ثم ذهبا إلى العمل فعندما رأى أمه بدا على وجهها الضيق ولكنه لا يعرف ماذا يفعل فانصرف إلى عمله..ومر يوم تلو الآخر وكلما رأى كريم والدته حدثته في هذا الموضوع فمرة يحاول اقناعها ومرة يتهرب منها حتى أنه لم يذهب لها كل يوم كعادته فاستاءت أمه من ذلك وقررت مواجهته...فصعدت إلى بيته بعد عودته من العمل في يوم لم يمر عليها فيه هو ولا زوجته
الأم بحزن:بقى كده يا كريم تنسى أمك؟
كريم : والله يا أمي مش ناسيكي بس متداق شوية اليومين دول وانتي عارفة أما ببقى متدايق مش بحب أكلم حد علشان مايزعلش مني
الأم:  ولا حتى أمك...ولا مراتك هي اللى قالتلك ماتروحش عند أمك؟
انزعجت ساره من أسلوبها فقررت الصمت ولكنها اكتفت بقولها:ما تقوليش كده ياماما
فرد كريم بضيق:ساره مالهاش ذنب دي حتى بتوصيني عليكي كتير وتقولي اوعى تنسى تفوت على ماما بعد الشغل بس أنا اللي متدايق شوية
الأم: متضايق من إيه يا حبيبي فضفضلي أنا أمك..
كريم:مافيش يا ماما متضايق وخلاص
الأم بضيق: متضايق إني بقولك تعالى انت ومراتك اقعدوا معانا؟
صمت كريم ولم يرد فهو فعلا حزين بسبب هذا الموضوع ولكن لا يريد أن يجرح أمه بالكلام
الأم وقد ازداد غضبها:مراتك سخنتك عليا ياكريم؟؟ بتقولك يا أنا يا أمك؟؟ وفضلت مراتك عليا ياكريم ؟
كريم بغضب يحاول كتمانه: يا أمي كفاية بقى قلتلك ميت مرة ساره بتحبك مين بس اللي قالك الكلام ده..عمرها ما قالتلي كلام وحش عنك أبدا..أنا بس بنفذ وعد وعدته ليها قبل الجواز وحضرتك ربيتيني التزم بكلمتي ليه بقى دلوقتي عاوزاني أخلف وعدي؟
الأم بغضب:لأن الظروف اتغيرت ..كنت فاكراها هتعاملني زي مامتها ما كنتش أعرف إنها بتمثل..بتتمسكن لحد ماتتمكن..وبعد ما اتمكنت قلبتك عليا
كريم وقد استشاط غضبا:كفاية بقى يا ماما كفاية
الأم وقد لعب الشيطان بعقلها:كفاية ليه هو أنا بقول حاجة غلط؟
وأخيرا ساره تحدثت: كفاية بقى ياماما ما لوش لازمة الكلام ده..اهدى بس ياكريم
الأم بغضب شديد: انتي ما تتكلميش خالص ما تدخليش بيني وبين ابني كنا مبسوطين قبل ما تتجوزيه وتقلبيه عليا
ساره بصوت عالي : مين اللي قالك الكلام الفارغ ده من أول ما اتجوزت كريم وأنا بعاملك زي والدتى وأكتر كمان..عمرك شفتي مني حاجة وحشة؟!! ليه تتهميني بالباطل من غير أي دليل؟؟
الأم بصوت أعلى:الدليل واضح زي الشمس ابني وماعادش بييجى عندي إلا زي الغريب وبنتي وقومتيها عليا كمان وجوزي وواقف في صفك برده..باقي إيه تاني لسه ما عملتهوش 
ساره بغضب تخنقها عبراتها: حرام عليكي حرام هتخربي بيتنا باللي بتعمليه ده انتي لو بتحبي ابنك بصحيح كنتي سيبتيه على راحته وبطلتي تخنقيه وتتضيقي عليه
الأم بغضب شديد: اخرسي قطع لسانك أنا بخنق ابني؟؟ انتي اللي زي الحرباية  بتقلبي على كل لون.. معايا بشكل ومع كريم بشكل أنا غلطانه إني وافقت إن ابني يتجوز واحده زيك واحده كانت ماشية على حل شعرها مع كل واحد شوية
وهنا انفجر كريم غاضبا:كفاية بقى انتي وهي ..كفايه حرام عليكم..سيبوني في حالي بقى..لو راضيت مراتي أمي تزعل ولو رضيت أمي مراتي هتزعل ..اعمل إيه أنا بقى؟ فهموني ؟؟ حرام عليكم حرام اللي بتعملوه فيا ده..
وخرج كريم وأغلق الباب بشده من فرط غضبه حتى اهتز أرجاء المكان من علو صوته..
وهنا انهارت ساره في البكاء وقالت:حرام عليكي والله العظيم حرام..انتي أم انتي ؟ حرام عليكي خربتي بيتنا..شوفتي وصلتي كريم لإيه؟؟ سيبينا في حالنا بقى..
وازداد بكائها ونحيبها فتركتها الأم وخرجت من البيت ونزلت إلى شقتها ودخلت غرفتها وجلست تبكي..
أما كريم فقد خرج إلى الطرقات لا يدري أين يذهب ولا ماذا يفعل مشكلته كبيره..رضا أمه أم وفائه بوعده لزوجته وإسعادها؟؟ وضعه لا يحسد عليه..كاد عقله يجن من كثرة التفكير بغية أن يجد حلا ..فسار لا يدري إلى أين..حتى وجد نفسه أمام مسجد يؤذن لصلاة العشاء فدخل وصلى ثم جلس وحده يبكي ويتضرع إلى الله أن يجد حلا لهذه المعضلة..
فمر الوقت وأرادوا غلق المسجد فخرج ولا يعرف أين يذهب ...سار في الطريق كما أخذته قدماه لساعتين وأكثر..فانتبه للوقت ونظر في ساعته فوجدها الحادية عشرة فرجع عائدا إلى بيته ...دخل البيت وأغلق الباب ببطء فأحست به ساره وقالت: قلقتني عليك يا كريم اتأخرت كده ليه؟
كريم بحزن :معلش سيبيني يا ساره دلوقتي
ساره: طيب مش هتتعشى؟
كريم:ما ليش نفس..عاوز أبقى لوحدي
وتركها ودخل غرفة الأطفال وأغلق الباب فلم تذهب خلفه ساره وفضلت أن تتركه حتى يهدأ ودخلت غرفتها وحاولت النوم ولكنها تقلبت كثيرا على فراشها من كثرة التفكير فيما حدث وكيف تجد له حلا..حتى استطاعت النوم بعد معاناه..
استيقظت ساره مبكرا في اليوم التالى وذهبت إلى عملها واستيقظ كريم وشعر بضيق شديد وأحس بأنه لن يستطيع الذهاب إلى عمله فسوف يفسد كل شئ فطلب من ساره عمل إجازة له في هذا اليوم..ثم خرج يتجول في الطرقات لا يستطبع المكوث في البيت  يخشى أن تذهب والدته إليه فيتشاجر معها ففضل الإبتعاد حتى يهدأ قليلا ويجد حلا أو ترجع أمه عن قرارها..فظل هكذا من شارع إلى مسجد إلى نادي وهكذا حتى الليل..ثم عاد إلى بيته...وجد ساره قد عادت وصنعت الطعام وانتظرته حتى يأكلان معا..دخل كريم فوجد ساره بانتظاره
ساره بخضة: إيه التاخير ده كله يا كريم كنت فين قلقتني عليك؟
كريم بحزن: ما فيش كنت متضايق شوية فقلت أبعد أحسن
ساره: طيب مش هتاكل؟
كريم:ماليش نفس كلي انتي
ساره:مش هعرف آكل من غيرك وانت عارف كده كويس
كريم: بالله عليكي ياساره سيبيني بس دلوقتي مش هقدر آكل
ساره: خلاص وأنا كمان مش واكله
كريم باستسلام:يووه  خلاص ياساره هاكل معاكي 
ساره بابتسامه: ثواني وهحط الأكل
وبالفعل وضعت الطعام وجلسا يأكلان معا وهي تراقبه..يأكل ملعقة ويفكر قليلا ويرفع الأخرى وباله مشغول وهكذا حتى أنهت ساره طعامها وقام..فأوقفته
ساره: انت ما أكلتش كويس ياكريم
كريم: ما قدرتش آكل أكتر من كده
ساره بحزن: خلاص زي ما تحب...على فكرة الباشمهندس أحمد سأل عليك النهارده وقلتله إنك عامل أجازه
كريم : وسألك ع السبب؟
ساره:أيوه وقلتله إنك مشغول شوية..فقالي سلميلي عليه
كريم: الله يسلمك كويس إنك ما قلتلوش حاجه
ساره: أنا ما اقدرش أطلع أسرار بيتي لحد حتى لو لصاحبك
ابتسم كريم لردها وقال: كنت متأكد إني عرفت اختار..ربنا يحلها من عنده
ساره بأمل: ياااارب
وتركها كريم ودخل غرفته ولم يخرج منها بعدها فشعرت بالأسف لحاله ودعت أن يهون الله عليهم هذه الأيام ويجد لها حلا فقد ضاقا ذرعا...
لم يذهب كريم إلى عمله في اليوم التالي واليوم الذي يليه..تغيب 3 أيام متتالية فسأل عليه أحمد في اليوم الثالث فعلم أنه في إجازه فانتابه القلق واتصل به
 أحمد: السلام عليكم
كريم: وعليكم السلام ورحمة الله
أحمد:فينك يا بنى واخد أجازه ليه؟
كريم:مفيش.. شوية مشاكل كده وبإذن الله تتحل وأرجع الشغل تاني
أحمد: مشاكل إيه دي اللي تخليك تاخد أجازة من الشغل 3 أيام ؟ انت عمرك ما عملتها
كريم:أقولك إيه بس يا أحمد
أحمد:كريم مش احنا اخوات؟ ولما تحتاج حاجة أو تقع في مشكلة بتلاقيني جنبك؟
كريم:أيوه ..بس...
أحمد: بس إيه انت شكلك متضايق جدااا قابلني بعد الشغل نتكلم سوا وتفضفضلي ع اللي مضايقك ويمكن أعرف أساعدك ونلاقيلها حل مفيش حاجة بعيدة عن ربنا
شعر كريم أنه فعلا في حاجة ماسة لهذا اللقاء فقد ضاق صدره ويحتاج لأن يبوح بما في داخله حتى يرتاح ولن يجد أفضل من أحمد فكثيرا ما ساعده في حل مشاكل سابقة...
كريم: خلاص موافق..هقابلك فين؟
أحمد: في النادي اللي احنا متعودين نقعد فيه؟
كريم: خلاص ..امتى؟
أحمد ينظر في ساعته ثم يقول: هخلص شغل بعد ساعة وبعدها هروح النادى على طول
كريم: تمام..أنا بره البيت دلوقتي هروح هناك واستناك
أحمد: تمام..يلا سلام عليكم
كريم: وعليكم السلام
انهى أحمد المكالمة معه واتصل على حبيبه ليخبرها بتاخره بعد العمل حتى يقابل كريم
وذهب كريم إلى النادي وجلس في المكان المعتاد لهما الجلوس فيه حتى أتى أحمد وسلم عليه وجلس وحكى له كريم عن المشكلة
أحمد بتعجب:يا خبر!! كل ده انت شايلة لوحدك؟
يتنهد كريم تنهيدة عميقة ليخرج ما بداخلة من أسى ثم يقول: أعمل إيه يعني؟ ما ينفعش أحكي لحد عن الحاجات دي.. أنا حكيتلك بس علشان عارف إنك أمين بتحفظ الأسرار وصديق مخلص بتحبني وبتخاف عليا وممكن تساعدني
أحمد:ده واجب عليا يا كريم ولو ما عملتش كده ما استحقش أبقى صاحبك
كريم: ربنا يخليك ليا...قلي بقى تتحل ازاااااي؟
أخذ أحمد يفكر ويفكر ثم قال: ومراتك رأيها إيه؟
كريم:مراتي مش موافقة على كلام أمي لأنها مش هتقدر تشتغل في بيتين في نفس الوقت مع شغلها وخايفه أمي تقول كلمة فترد عليها وتزعلها فهي حابه تخليها بعيد أحسن
أحمد:ومامتك لسه مصره على رأيها؟؟
كريم: أكيد ...أنا ما كلمتهاش بعد ما تخانقنا أخر مرة.. خفت كلامها يستفزني وأغلط معاها تاني ودي أمي مش هستحمل أزعلها تاني
أحمد:يااااه مشكلة كبيرة فعلا
كريم: مش بقولك...أنا فكرت كتييير بس برده مش لاقيلها حل...لو راضيت أمي على حساب مراتي ..مراتي هتحس إنها مجبرة ومتقيدة وهبقى متضايقة والنبى عليه الصلاة والسلام وصانا عليها لما قال: استوصوا بالنساء خيرا...
ولو راضيت مراتي أمي هتزعل وممكن بكده أكون عاق لها ....دماغي هتشت مش لاقيلها حل خااالص
أحمد:طيب والكلام اللي قالته والدتك ده من أول ما اتجوزتم ولا دلوقتي بس؟؟
كريم: لا..أول ما اتجوزت كانت بتعامل ساره زي سهام بالظبط ويمكن أحسن كمان وساره عمرها ما قصرت في حاجة ناحيتها..لحد الفترة اللي انشغلنا فيها في الشركة من أسبوعين بدأت تلمحلي بالموضوع ده لحد ما قالتهالي صراحة من 3 أيام يا أنا يامراتك
أحمد:يعني ممكن يكون حد وقع بينكم وكبر الموضوع ده في دماغها؟
كريم: أنا قلت كده برده.. لأن الكلام ده جديد على أمى ..حد نجح فعلا يوقع بيننا والشيطان كمل ع الباقي
أحمد:يبقى لو حد أقنع والدتك إنها تصرف نظر عن الموضوع ده ممكن توافق بس اللي يكلمها بقى يدخلها صح بحيث ما تلاقيش مفر وتوافق
كريم: مين بس اللي ممكن يقنعها؟؟ بابا كلمها كتير وكمان سهام أختي وهي راسها وألف سيف ما تتراجع عن رأيها
أحمد:امممم مافيش غير حبيبه مراتي هي اللي ممكن تقنعها هي ست زيها وعندها خبره في الحاجات دي ممكن تقنعها
كريم: د/حبيبه؟
أحمد:أيوه...أنا ياما اتعلمت منها حاجات ما كنتش متخيل إنها تعرفها بس سبحان الله بقيت كده بسببها
ابتسم كريم رغما عنه وقال:ربنا يخليهالك..طيب خد رأيها كده ...ويارب تتحل على إيديها
أحمد:خلاص هقولها وأخليها تكلم مراتك كمان علشان تساعدها وما تقلقش سرك عندها في بير مالوش قرار
اطمأن كريم وقال:مافيش مشكلة
أحمد:يلا بقى اتحلت ياعم اطلبلى عصير بقى
كريم:ههه حاضر..لو سمحت 2 عصير برتقال
أحمد:لا ياعم أنا عاوز مانجه
كريم:هههه معلش خليهم 2 مانجه
وظلا يتحدثان ويضحكان حتى أخرجه أحمد من حزنه وعاد كلا منهما إلى بيته 
عاد أحمد إلى بيته ويظهر عليه القلق والحيرة فرأته حبيبه وتصنعت الغضب 
حبيبه:بقى كده ؟؟ تقولي ساعة واحدة وتتأخر ده كله؟؟
أحمد يهدئها:معلش أصلي كنت قاعد مع كريم شوية والوقت أخدنا
حبيبه:كريم صاحبك برده؟؟ يعني كريم أهم مني؟؟
أحمد يضحك:هههه هنغير ولا إيه؟؟ده كريم
ثم يتبع:سيبك من الكلام ده.. اقعدي بس عاوزك في موضوع مهم
 حبيبة:خير ..قعدت أهو اتفضل قول يا سيدي 
أحمد:كريم عنده مشكلة كبيرة أوي وقلت مفيش غيرك اللي هيحلهالنا
حبيبه بقلق :مشكلة إيه قلقتني؟
أحمد: مامته ياستي عامله معاه ومع مراته مشكلة ومصممة تخليهم يعيشوا معاها في البيت 
حبيبه بعجب: وليه كده؟
أحمد: فاكرة من أسبوعين لما بقيت اتأخر فى الشغل لبعد المغرب..كريم وساره كمان كانوا بيتأخروا وفضل 3 أيام ما يروحش لوالدته ..ومن يومها وهي كل يوم تتخانق معاه 
حبيبه: ياخبر!! وأكيد كانت بتقوله مراتك هي اللي وزتك عليا 
أحمد:بالظبط..هو ده اللي حصل
حبيبه: طيب وساره رأيها إيه؟
أحمد: ساره كانت متفقة مع كريم إنها هتعيش منفصلة عن مامته علشان شغلها مش هيسمحلها تقدر على بيتين..وهي برده مصممة على الوضع ده
حبيبه:ومامته متضايقة  طبعا ومصرة على رأيها وأكيد قالتله يا أنا يا مراتك
أحمد بتعجب:انتي كنتي معاهم ساعة الخناقة ولا إيه؟!!
حبيبه: ههههههه لا طبعا بس المشاكل دي شفت منها كتير والكلام بيتكرر تحس إن الشيطان ماعندوش جديد بس بالرغم من كده ناس كتير بتقع في المشكلة دي
أحمد: والحل دلوقتي؟
حبيبه: طيب كريم رأيه إيه؟
أحمد:كريم رأيه من رأي مراته لأنه وعدها ومش عاوز يخلف وعده ليها لأنها بتتعب فعلا فمش هتتحمل وخايف كمان تغلط مع أمه بالكلام لو قالت كلمة تزعلها..وكمان عاوز يرضي أمه علشان ما يغضبش ربنا ومش عارف يعمل إيه؟
حبيبه:الموضوع ده بدأ بس لما غاب عنها 3 أيام وكانوا كويسين مع بعض قبلها ومامته كانت متقبلة الوضع؟صح؟؟
أحمد:أيوه وكانت بتحب مراته جدا وبتعاملها زي بنتها
حبيبه: انت قلتله إنك هتحكيلي؟
أحمد: أيوه طبعا دي أسرار..قلتله إني هاخد رأيك يمكن تلاقيلنا حل
حبيبه:اممممم هتتحل إزاي يا حبيبه؟ تتحل إزاااى؟؟؟ أقولك سيبلي الموضوع ده أمخمخ فيه كده لأنه مش سهل ده عاوز تحايل وخداع 
أحمد:ههههه شارلوك هولمز يا خواتي؟؟..يلا ياكبير ورينا همتك..ورينا شغل الستات على أصوله
حبيبه: هههههههه بس بقى هاخد مقلب فى نفسي.. الله
أحمد: خد زي ما انت عاوز يا جميل بس بالله عليكي تلا قيلها حل بسرعة  لأن كريم حالته صعبة أوي ومش بيكلم والدته من يوميها وتعاملاته قلت مع مراته خايف حد يفتح الموضوع فيتعصب ويخسرهم
حبيبه: ربنا ييسر بإذن الله...الموضوع ده شكله حد دخل فيه جامد ووسوس لأم كريم علشان تقلب القلبة السودة دي..أنا شامة في الموضوع ده ريحة واحدة ست  
أحمد:ههههههه هما بيتشموا ولا إيه؟ وليهم ريحة كمان؟
حبيبه:بجد يا أحمد أصل الكلام اللي اتقال ده ما يجيش إلا من واحدة ست غيرانة كمان..
أحمد:يا سلام!!  قدرتي تعرفي كل ده من الكلام بس..أنا كان عندي حق بقى لما قلت إن انتي اللي هتحليها
حبيبه:ههههه ربنا هو اللي هيحلها من عنده ويارب أكون أنا سبب فيها
أحمد: ياااارب...مش هنتغدى بقى ولا إيه؟ أنا ميت من الجوع
حبيبه : ههه حاضر ياحبيبي..ثواني والأكل هيتحط
وأحضرت حبيبه الطعام وجلسا يأكلان سويا ثم دخل أحمد لينام قليلا وجلست حبيبه تفكر
حبيبه:الحمد لله إني ما عنديش حماه...أول مرة أحس إنها عدم وجودها نعمة ...الحمد لله..يااارب ساعدني ألاقيلها حل
وظلت تفكر وتفكر وتفكر وتدعوا الله وتستغفر حتى ألهمها الله بفكرة.
الحلقة السابعة والعشرين:
ظلت حبيبة تفكر وتفكر وتفكر وتدعوا الله وتستغفر حتى ألهمها الله بفكرة فاتصلت بساره
حبيبه: السلام عليكم
ساره: وعليكم السلام ورحمة الله وبركاته.
حبيبه:ازيك يا ساره عاملة إيه ياحبيبتي؟
ساره: الحمد لله بخير إنتي اللي عامله إيه في الحمل؟
حبيبه: الحمد لله بخير بقيت في الشهر السابع أهو هانت
ساره:هههه الحمد لله ربنا يكملك على خير
حبيبه: يااارب وعقبالك ياقمر
ساره بحزن:يااارب
حبيبه: بقولك ياساره أحمد قالي ع المشكلة اللي بينكم وبين حماتك وكنت عاوزه آجي أقعد معاكي شوية ..أقدر آجي امتى؟
ساره: أيوه كريم قالي ..ممكن تيجي في أي وقت يا حبيبتي ..لو عاوزه تيجي دلوقتي تعالي
حبيبه: اممم.. خلاص لما أحمد يصحى هجيبه وأجيلكم شوية قولي لزوجك بقى 
ساره: ماشى يا حبيبتي ..منتظراكي
حبيبه:ربنا يكرمك يا قمر..سلام عليكم
ساره: وعليكم السلام ورحمة الله وبركاته
وتوجهت لكريم تخبره
ساره:كريم..د/ حبيبه وجوزها هييجوا عندنا الليلة
كريم: أحمد؟
ساره:أيوه..علشان موضوع ماما
كريم: خلاص هستناهم ..يارب يلاقولها حل
ساره بأمل: يااااارب
وبعد أن استيقظ أحمد أخبرته حبيبه برغبتها في الذهاب إلى ساره فوافق وذهب معها..وفي بيت كريم
كريم:اتفضلوا نورتونا والله
أحمد:شفت بقى ربنا بيحبك إزاي؟؟ شفتني النهارده مرتين
كريم:ههههه طبعا يا عم اللي عنده صاحب زيك ما يشبعش منه
أحمد:أخجلتنى والله...ربنا يكرمك يا كيمو يا حبيبى..انت اللي صحبتك ما تتعوضش
أخذ كريم أحمد في غرفة الجلوس وقدم إليه واجب الضيافة وجلسا يتحدثان..وأخذت ساره حبيبه إلى غرفتها وقدمت لها واجب الضيافة أيضا وبدأ الحوار
حبيبه:بصي ياقمر الموضوع ده شكله داخل فيه واحدة ست حابه توقع بينكم
ساره:كريم برده قالي كده..لأنه عارف مامته كويس..قالي إن ده مش كلامها وهي كمان كانت كويسة معانا قبل ما نتشغل فى الشركة الفترة اللي فاتت
حبيبه: تمام..بقولك: أخت كريم تبقى صاحبتك صح؟
ساره:سهام؟ أيوه
حبيبه:رأيها إيه في الموضوع ده؟ يعني هي معاكي ولا مع مامتها؟
ساره:هي رأيها من رأيي لأنها بتشتغل وحطت نفسها مكاني وكمان عارفاني كويس إني عمري ما هقسي كريم على مامته
حبيبه:تمام.. رني عليها وخليها تيجي هتفيدنا كتير
ساره:مش تفهميني الأول هنعمل إيه؟
حبيبه:ما تستعجليش هتفهمي كل حاجة دلوقتي..رني عليها بس
رنت ساره على سهام وأخبرتها أنها تريدها فصعدت سهام وجلست معهم
حبيبه:ازيك ياقمر..فاكراني؟
سهام: أيوه طبعا..د/حبيبه مرات الباشمهندس أحمد صاحب كريم أخويا
حبيبه: ههه صح كده ..بصي ياقمر كنت عاوزه أعرف رأيك في موضوع كريم وساره ووالدتك
نظرت سهام إلى ساره فطمأنتها ساره حتى تتكلم
سهام:أنا رأيي من رأي ساره وف نفس الوقت مش عاوزه أزعل أمي لأن كريم أخويا برده
حبيبه: تمام..الموضوع ده قالولي إنه جديد ..يعني والدتك بدأتوا من ساعة ما انشغل كريم ومراته عن والدتك..ما تعرفيش والدتك حكت الموضوع ده لحد ولا لأ؟
سهام بتوتر:أأأيوه
حبيبه بتعجل: جميل مين بقى؟
سهام بتوتر وتنظر إلى ساره:أأم سسامح جارتنا
ساره بغضب:إيه؟؟؟ بتقولي مين؟ ما لقيتش إلا الست دي؟
سهام: هو ده اللي حصل
حبيبه: اهدوا بس وفهموني مين أم سامح دي؟
سهام:دي واحدة عاملة مشاكل مع كل الجيران اللي حوالينا وبتوقعهم في بعض وعاملة مشاكل كمان مع مرات ابنها
حبيبه: آآآه قلتيلي..ووالدتك مش عارفه الكلام ده؟
سهام بحزن: المصيبه إنها عارفة وبابا حذرها كذا مره إنها تتكلم معاها بس مش عارفه هي ازاي سمعتلها وصدقتها بالسهولة دي؟
حبيبه: الشيطان يا حبيبتى لعب لعبته ونساها ماضي الست دى وكمان هي لعبت ع الوتر الحساس وخلا كلامها عند والدتك موافق للواقع فصدقتها لأنها شافت كريم فعلا بعد عنها فترة فقالتلها إن مراته هي اللي وزته
سهام: فعلا هي قالتلها كده
حبيبه: طيب ما تعرفيش والدتك قابلتها فين؟
سهام: فى السوق
حبيبه: والدتك بتروح السوق في يوم معين؟
سهام: أيوه يوم الخميس
حبيبه: تمام سيبيها عليا أنا  دي
سهام: طيب فهمينا بس هتعملي إيه؟
حبيبه :هقولك بس قوليلي الأول والدتك كانت عارفه إن كريم بيحب ساره من زمان قبل ما يتجوزها..صح؟؟
سهام: عرفت بعد ما خطبها وحكى لها على حبه ليها وصبره 7 سنين وإنه اشتغل وكون نفسه بسرعة علشان يروح يتقدملها
حبيبه: جميل..ركزوا معايا بقى في اللي هقوله ...
ـــــــ 
ونزلت سهام ...ثم استأذن أحمد وزجته للذهاب وبعد خروجهم حكت ساره لكريم ما قالته حبيبه ودعوا الله أن ييسر لهم أمرهم...
فى اليوم التالى  ...بعد عودة كريم وساره من عملهما اتصل كريم على سهام لتصعد عنده حيث إنه لم يمر على والدته وبالفعل صعدت عنده..وبعد ربع ساعة نزلت سهام وجلست في الصالة يبدوا على وجهها الضيق فقلقت الأم وسألتها
الأم:خير يا سهام كريم كان عاوزك في إيه؟
سهام بضيق : كان بيتخانق مع مراته وبيحكمني بينهم
الأم: بيتخانق؟!!! ليه؟
سهام: على حاجات هايفة عمال يتلكك لساره 
الأم:ليه كده؟
سهام: ما تفهميش ..ده حتى اتخانق معايا أنا كمان وزعقلي فسيبته ونزلت
حزنت الأم لسماعها هذا الكلام فهى تتمنى سعادة ابنها..وجلست باقي اليوم حزينه
وفي اليوم التالي ..ذهب كلا من كريم وساره إلى عملهما وذهبت الأم إلى السوق بعد الظهيرة..ذهبت حبيبه إلى والدتها ثم ذهبا إلى السوق ..وهناك قابلت حبيبه ووالدتها أم كريم
حبيبه:سلام عليكم..ازي حضرتك يا طنط
أم كريم:وعليكم السلام..الحمد لله ازيك يا بنتى؟ وأخبار أحمد جوزك إيه؟
حبيبه:الحمد لله كلنا بخير..أعرفك يا طنط..ماما..وتوجهت لأمها:ماما ..طنط سميحة أم كريم صاحب أحمد جوزي
أم حبيبه:أهلا أهلا ازيك يا أم كريم..أحمد جوز بنتي حكالي عن كريم وقالي إنه جدع أوي ..أخباره هو ومراته إيه؟
تغير وجه أم كريم ثم استعادت ابتسامتها سريعا وقالت:الحمد لله كلهم بخير
أم حبيبه:أحمد بيشكر فى كريم أوي كل اما يتكلم عنه.. بيقول عليه صاحب صاحبه وبيشكر في أخلاقه وذوقه وبيقول إنه عرف يختار..ساره مراته معاهم في الشغل بيقول عليها مثال للأخلاق والأدب
ابتسمت أم كريم وقالت:وكريم بيشكر فى أحمد جامد لأنه جدع جدا كان واقف معاه وقفة راجل قبل جوازه وكان بيروح معاه كل المشارير علشان يخلص جهازه علشان يتجوز
أم حبيبه:ربنا يخليهم لبعض ..بس تعرفي يا أم كريم انتي ربنا بيحبك ..فتعجبت أم كريم فأكملت أم حبيبه:علشان كريم ابنك ساكن فى الشقة اللي فوقك وما شاء الله بيشتغل في شركة محترمة مرتبه كويس ما تخليهوش يفكر يسافر بره..مش زي خالد ابني بيقولي إنه أول ما يخلص كليته هيدور على شغل ولو ما لاقاش هيسافر بره على طول ولما ييجى يتجوز هيدور على مكان يليق بيه ماهو مهندس بقى ..وأنا كل أما يقولي الكلمتين دول وأنا دمي يفور وكل أما أفكر في الموضوع ده قلبى ينقبض..ابني الوحيد يعيش بعيد عني ؟؟ ده أنا ما استحملش..بس أنا ممكن أوافق إنه يشترى شقه بعيد عننا هنا في مصر ولا إنه يسافر بره.. إنما يسافر بره؟؟ ما أقدرش ..أنا بحب ابنى يبقى جنبي على طول بس باتمنى سعادته أكتر ..حتى لو بعيد عني...
صدمت أم كريم من كلامها وفكرت قليلا..فعلا ابنها يعيش فوقها ويمر عليها كل يوم ولم يفكر في السفر بالرغم من غلاء المعيشة ولم يسكن بعيدا عنها في مكان يليق به...لم لا ترضى بكل هذا وتطمع في المستحيل؟؟؟
أم حبيبه:أم كريم..روحتي فين؟
أم كريم:ها...معاكي بس افتكرت حاجة
أم حبيبه: معلش إن كنت عطلتك
أم كريم:لالا ولا عطلة ولا حاجة..أنا مبسوطة أوي إني اتعرفت عليكي
أم حبيبه:أنا أكتر والله..بإذن الله ربنا ييسر ونتقابل تاني ويمكن نيجي نزوركم كمان 
أم كريم:ياريت ..ده حبيبه غالية علينا أوي وجوزها كمان
حبيبه:ربنا يكرمك يا طنط..ربنا يديم بنا المحبة دايما.. سلميلي على سهام وساره كتيييير وقولي لساره إني باعتذرلها لأني ما زورتهاش من فترة طويلة لأن أحمد كان بيتأخر في الشغل لبعد المغرب فما كانش ينفع آجي من غيره..حضرتك عارفه الحمل ومشاكله..وقوليلها بإذن الله هاجي أزورها قريب..نستأذن احنا بقى ياطنط ونسيب حضرتك تكملي شراء
ابتسمت أم كريم وقالت:إذنك معاكي يا حبيبتي ..اتفضلوا
حبيبه:سلام عليكم
أم كريم:وعليكم السلام ورحمة الله
وتركتهم أم كريم وذهبت للتسوق..
حبيبه:تفتكري يا ماما اقتنعت بكلامك؟
أم حبيبه:لو كنتي شفتي وشها بعد كلامي معاها كنتي عرفتي
حبيبه:شفته وحسيت إنها اتأثرت..
أم حبيبه:وده فعلا اللي أنا حسيته...ربنا يصلح بينهم ويبعد الشيطان عنهم
حبيبه: يااااارب 
واشتروا ما يحتاجونه وعاد كل منهم إلى بيته..وعادت أم كريم إلى بيتها وجلست تفكر في كلام  حبيبه وأمها..
عاد كريم وساره من عملهم وتناولوا غدائهم ثم أعدت ساره حقيبتها و رنت على سهام وصعدت إليهم ..وبعد قليل نزلت ساره مسرعة وأقدامها تسبقها وسهام  تنزل ورائها وبصوت عالي تقول: استنى بس يا ساره..كل حاجة هتتحل 
ساره بصوت أعلى:سيبيني يا سهام أخوكي خلاص ما بقاش عاوزني خليه قاعد جنبكم أنا رايحة بيت بابا ولو لسه باقي عليا ييجي ياخدني من هناك بس ساعتها بقى هيبقى بشروطي
وخرجت ساره وذهبت إلى بيت أهلها يبدو عليها الغضب والحزن  فدخلت على غرفتها مباشرة وأغلقت الباب وطلبت من أسرتها ألا يكلمها أحد حتى تهدأ..
ـــــــ
أما سهام فقد دخلت بيتهم وهي تؤفف وتهمهم بكلام من الغضب فقلقت والدتها وسألتها
الأم:إيه اللي حصل يا سهام؟ أنا سامعة صوت ساره كانت عماله تزعق وتقول أنا رايحة بيت أهلى.. إيه اللي حصل؟ هي اتخانقت تاني مع كريم؟
سهام بضيق:أيوه يا ماما كريم اتخانق معاها خناقة لرب السما وقعدوا يشدوا قصاد بعض فلمت هدومها وطلبت الطلاق
الأم بزعر:طلاق؟؟!!!
سهام بحزن:أيوه ياماما ومصممة كمان
الأم:وليه ده كله دول بيحبوا بعض من زمان
سهام:علشان....علشان....
الأم:انطقي علشان إيه؟
سهام بسرعة: علشان كريم قالها تنزل معاكي كل يوم 
صدمت الأم من كلامها فلم تكن تتوقع أن هذا الموضوع سوف يفرق بين ابنها وزجته ..ظنت أنه سيطيعها وزوجته لن تعترض ولم تكن تتخيل أن يكون خراب بيت ابنها الوحيد على يديها
خرج الأب من غرفته حيث كان يصلى بعدما سمع الأصوات العالية..
الأب:إيه اللي حصل؟ إيه الصوت العالي والخبط اللي كان شغال ده يا سهام؟
سهام:أصل...أصل ساره يابابا سابت البيت وطالبه الطلاق
صعق الأب من الرد فقال مسرعا:ليه كده هي اتخانقت مع كريم ولا إيه؟
سهام: أيوه يابابا
الأب:ليه؟
سهام: علشان موضوع نزولها هنا معانا وكريم أصرإنها تنزل وهي رفضت وقالتله إنه رجع فى وعده ليها وقالت مش نازله..فاتنرفز عليها وشدوا قصاد بعض ولمت هدومها ومشيت
الأب:ياخبر!!! ثم توجه بعصبيه إلى وزجته:عاجبك كده يا سميحة ؟؟ خربت بيت ابنك بإيديكي..خربتيها وقعدتي على تلها..البنت ما شفناش منها حاجة وحشه واتهمتيها بالباطل ووقفتي ابنك بينك وبينها يا إما يرجع في كلمته ووعده ليها علشان يرضيكي يا إما يعصيكي ويبقى راجل أدام مراته..ارتحتي دلوقتي ؟؟ دي السعادة اللي بتتمنيها لابنك الوحيد ؟؟
وتوجه لسهام قائلا:وأخوكي فين دلوقتي؟
سهام: فوق قافل على نفسه
الأب:تعالي أما نشوفه.. زمان حالته صعبة أوي
الأم:أنا جاية معاكم
نظر لها الأب بضيق ولكنها ردت:أنا لسه أمه برده..لازم أطمن على ابني
صمت الأب وصعد وخلفه زوجته وسهام ودخلوا الشقة ونادى: كريم..كريم
رد كريم بغضب  من غرفته المغلقة: مش عاوز أشوف حد سيبوني في حالي بقى 
الأم:افتح بس يا حبيبي ما ينفعش اللي انت عامله في نفسك ده؟
كريم بغضب:مش عاوز أشوف حد مش عاوز أكلم حد
الأب:اهدى بس يا كريم وبإذن الله كل حاجة هتتحل افتح بس
كريم بعصبيه:تتحل؟ هتتحل ازاي؟؟ مش فاتح ومش عاوز أشوف حد خالص.. سيبوني في حالي بقى عاوزين مني إيه؟
الأب موجها كلامه لزوجته:يلا يا أم كريم ننزل دلوقتي يلا سهام هنسيبه لما يهدى خالص وبعدين هكلمه ونشوف حل للموضوع ده
الأم:أنا مش هقدر أسيب ابني في الحالة دي ..أنا مش هنزل
الأب بحزم:ماينفعش انتي بالذات تستني هنا ..ثم تلطف في الحديث: لما يهدى هيبقى كويس بإذن الله يلا نسيبه دلوقتي علشان ما يتعصبش أكتر والموضوع يكبر
استسلمت سميحه لكلام زوجها ونزلت ومعهم سهام..
نزل الأب ودخل غرفته يفكر في حل للموضوع ونزلت الأم وجلست تبكي على حال ابنها وحاولت سهام أن تقترب منها لتهون عليها ولكن الأم أبعدتها وطلبت منها أن تتركها وحدها..فتركتها ودخلت غرفتها وأغلقتها واتصلت على كريم
كريم:أيوه يا ساره ماما وباباعاملين إيه؟
سهام:ماما قاعده بتعيط في الصالة وبابا دخل أوضته 
كريم:يا حبيبتي يا ماما
سهام: معلش ياكريم هنستحمل شوية علشان تبطل تسمع كلام أم سامح تاني 
كريم:أم سامح؟؟ جارتنا؟
سهام بحزن:أيوه 
كريم:مش دي الست اللي عاملة مشاكل مع الجيران ومع مرات ابنها
سهام: أيوه هي
كريم:آآآآه ...يعني هي اللي وقعت بيني وبين أمي؟ وأمي صدقتها؟
سهام:هو ده اللي حصل بقى
كريم:الست دي إيه؟ ما حدش عارف يلمها خالص؟؟ بس الغلط مش عليها..الغلط على ماما اللي صدقتها ونسيت كل حاجة حلوة بيننا ..ونسيت ماضي الست دي
سهام:بالله عليك بقى يا كريم ما توجع قلبي
كريم:مش قصدي والله يا سهام بس أنا مش مصدق إزاي ماما تسمع كلامها عمياني كده من غير دليل؟ وبابا عرف حاجة عن الموضوع ده
سهام:لا طبعا ما يعرفش إنها السبب ..ده ممكن يبقى فيها طلاق ماما
كريم:خلاص بابا مش لازم يعرف حاجة..طيب هو عمل مع ماما إيه بعد الخناقة دي؟
سهام: ربنا بعتهولنا يقف معانا فضل يأنب في ماما ييجي ساعة ويقولها انتي السبب انتي اللي خربتي بيت ابنك ..
كريم:الحمد لله إنه معانا ..يارب ماما تفوق بقى
سهام: يااارب
الحلقة الثامنة والعشرون:
كريم: بس تصدقي ياسهام.. البيت فضي عليا ومش طايق اقعد فيه
سهام:معلش يا حبيبي اصبر شوية كلها يومين وساره ترجع بيتها على طول وما تخرجش منه أبدا
كريم:ياااارب ..انتي مش عارفه أنا بحبها قد إيه ومش هقدر أبعد عنها خالص أنا ممكن يجرالي حاجة لو سابتني فعلا 
سهام:بعد الشر عليك يا روميو.. ما تقولش كده ربنا ييسر الأحوال ويحلها من عنده
كريم: ياااارب..اوعي تنسيني يابت..تيجي تبصي عليا من وقت للتاني علشان مش هقدر أشوف ماما خالص اليومين دول لأن ساعتها ممكن أخسر مراتي للأبد
سهام :لالالالا بالله عليك اثبت كده ..وأنا ياسيدي مش هسيبك خالص كل ساعة هنطلك
كريم: نطيلي كل دقيقة ياستي..ولا يهمك
سهام: طيب هسيبك أنا دلوقتي علشان ورايا تصحيح 
كريم:التصحيح أهم من أخوكي ماشي ماشي 
سهام:هههههه أخويا على عيني وعلى راسي بس العيال كده هيضيعوا لازم ألحقهم
كريم:ههههه طيب يا أختي ..روحي الحقيهم قبل مايضيعوا...سلام
سهام:سلام
وأنهت سهام عملها وخلدت للنوم..وفي صباح اليوم التالى استيقظت سهام وخرجت من غرفتها فوجدت أمها تجلس حزينة فى الصالة فتعجبت وكلمتها
سهام:ماما ..انتي صاحية من امتى؟
الأم بحزن:من امتى؟؟ أنا ما نمتش أصلا
سهام بتعجب:ما نمتيش؟ ازاي يعني؟
الأم:ازاي يجيلي نوم وأخوكي في الحالة دي؟
سهام:بكره يهدى وترجع الماية لمجاريها
الأم:ازاي بس؟؟ دي وصلت للطلاق
سهام: الحل في إيدك انتي يا ماما...ترجعي ساره لبيتها وكريم يعيش سعيد.. انتي عارفه هو بيحبها قد إيه وما يقدرش يستغنى عنها ..ده ممكن يجراله حاجة 
الأم بخضة:لالالالا بعد الشر يجراله إيه بس
سهام:يا أمى ده فضل يحبها 7 سنين ..عارفة يعني إيه 7 سنين في عذاب ومنتظر اللحظة اللي يقدر يصارحها فيها بحبه..وبعد ما خلاص اتجوزوا يبقى دي أخرة الحب يتطلقوا علشان مشكلة ما لهومش ذنب فيها؟
الأم:تقصدى إيه؟ إن أنا السبب؟
سهام:ما أقصدش حاجة ياماما انتي عارفه كريم بيحبك أد إيه وعمره ما يقدر يستغنى عنك ..إنتي أمه ..ومش هيسمح لحد يبعده عنك...وساره كمان بتحبك أوي وبتعاملك أحسن من والدتها كمان وعمرها ما غلطت فينا وشايلاكي في عينيها ودايما بتوصي كريم عليكي.. ويكفي إنها مريحاه ومبسوط معاها..يبقى ازاي تسمعي كلام واحده بقى معروفة إنها عاملة مشاكل مع المنطقة كلها ومع مرات ابنها نفسها...
لم تستطع الأم الرد ..سهام محقة فيما تقوله فلا دليل على ما تدعيه الأم..فأكملت سهام:فكرى ياماما في كلامي ده كويس قبل ما تخسري كريم للابد...
وتركتها ودخلت الحمام..والأم جالسه حزينه يكاد الهم يقتلها ...تفكر في كلام سهام ..ويبدوا أنها بدأت تقتنع تحتاج إلى دقة بسيطة لتتحرك...
أحضرت سهام الإفطار لهم ..وأخذت بعضا منه لكريم فهو لن يستطيع النزول وصعدت إليه..ودقت الباب
نظر كريم من العين السحرية ورأى سهام ففتح وأدخلها
سهام:سلام عليكم..عامل إيه يا كيمو دلوقتي؟
كريم:وعليكم السلام..الحمد لله ..إيه ده فطار ليا؟
سهام:طبعا أمال هسيبك كده من غير أكل
كريم: ربنا يخليكى ليا..ماما عاملة إيه دلوقتي؟
سهام:لسه زعلانه وما نامتش طول الليل
كريم بحزن:يا خبر....
سهام:ما تقلقش أنا اتكلمت معاها دلوقتي وشكلها كده اقتنعت وفضلها تكه وتيجي تصالحك وتصالح مراتك
كريم:يعني هنكمل الخطوة الباقية؟
سهام:لازم نكملها هي دي بقى اللي هتفوق ماما لما تحس إن انت خلاص هتضيع منها
كريم:تمام...بلاش تقوليلها دلوقتي خليها تاكل الأول أكيد ما أكلتش حاجة من امبارح..خليها بعد الجمعة
سهام:خلاص ياسيدي...يلا بقى علشان تفطر
كريم:ما تقعدي تفطري معايا تفتحي نفسي شوية
سهام:ماهو لازم أفتح نفس الناس اللي تحت دي كمان
كريم:خليكي جدعة بقى وافطري معايا إن شلا نص بطن
سهام:هههه حاضر
وجلست سهام تأكل معه ولم تشبع ولكنها جلست حتى ينهى طعامه ثم نزلت ونادت على والدها ووالدتها لتناول إفطارهم ولكنهم أبو ...فأصرت أن يأكلوا وظلت تحاول معهم حتى وافقوا وتناولوا الإفطار سويا..
ذهب الأب لأداء صلاة الجمعة في المسجد المجاور ونزل كريم إلى مسجد آخر حتى لا يقابل والده وظل يبحث عنه والده في المسجد فلم يجده..فأدى صلاته وعاد إلى منزله حزينا..عاد كريم إلى شقته واتصل على سهام فصعدت إليه
كريم:يلا يا سهام مستعدة للخطوة الحاسمة؟
سهام بقلق:مستعدة وربنا يستر
كريم:يلا انزلي قوليلهم.. وربنا معانا
سهام: يااارب
ونزلت سهام وهي تدعو الله أن تسير الامور كما خططوا لها..
دخلت سهام البيت وبصوت عالي مزعور:ماما بابا 
فزعوا من صوتها وردوا معا: فيه إيه؟
سهام بغضب: الحقوا كريم بيقول إنه هيسافر وهيسيب الشركة خااالص
فزعت الأم وقالت:بتقولي إيه؟ ليه؟
سهام : بيقول هو خلاص ما بقالوش حاجة هنا مراته وهيطلقها ومش هيعرف يروح الشغل لأنه هيشوفها هناك فهيسيب الشركة ويدور على عقد عمل بره مصر
بدأت الأم بالبكاء في حين قال الأب: انتي بتقولي إيه ؟هو اللي قالك كده؟
سهام بغضب: أيوه
الأم: لألأ كريم مش هيسافر
الأب:اهدي بس وتعالي نشوف إيه الكلام اللي بيقوله ده
صعدوا جميعا شقة كريم.. فتحوا باب الشقة وكان كريم جالس في غرفته الموصدة
الأم وهي منهاره:كريم يا حبيبي انتي عاوز تسافر وتسيبني ليه يا حبيبي افتح الباب وكل حاجة هتتحل
الأب: افتح بس يا ابني وخلينا نتفاهم..ما تتسرعش 
حزن كريم جدا من حال والده ووالدته وود لو يفتح لهم ويخبرهم أن هذا لن يحدث ولكنه تمالك نفسه حتى يرى كيف ستصير الأمور
الأم وقد هدأت قيلا وبعد تفكير:افتح يا حبيبىي وكل حاجة هتتحل ..هترجع مراتك ومش هتسافر وهترجع شغلك ولو عاوز تسكن في شقه بره بس هنا في مصر أنا موافقه المهم تبقى سعيد....و بصوت يخنقه البكاء قالت :أنا أسفه يا ابني..أنا السبب في ده كله أنا اللي سمحت لنفسي أصدق حد عاوز يخرب عليا
تعجب الأب من قولها فقال بسرعة: حد مين اللي عاوز يخرب علينا؟
أدركت سهام الأمر بسرعة ونظرت إلى والدتها وقالت: الشيطان يابابا هو فيه غيره اللي عاوز يخرب علينا
الأم وما زالت تبكى:أنا اللي غلطانه إني سمعت كلامه وخربت بيت ابني بإيدي..سامحني يا ابني إني شكيت فيك وفي مراتك 
لم يصدق كريم ما يسمعه وكذا سهام ففتح الباب ببطء وهنا ضمته أمه إلى صدرها وقالت: ما تعملش فيا كده تاني 
تركها كريم وجلس على الأريكة وأعطى لهم ظهره فهو لم يتحمل رؤيتهم على هذا الحال
جلسوا جميعا خلفه وسهام أمامه
الأب:انسى بقى يا حبيبى كل الكلام اللي انت قلته ده وكل حاجة هتتصلح خلاص هنرجع مراتك وترجع لشغلك زي الأول وأحسن
الأم:أيوه يا حبيبي 
كريم بصوت حزين: وساره هترضى ترجع بعد اللي حصل وبعد الكلام اللي أنا قلته 
الأم:ما تقلقش يا حبيبي أنا هروح أكلمها بنفسي وأعتذرلها لأني فعلا غلطت في حقها وقلت كلام ما ينفعش يتقال...بعد ما هديت وفكرت في كل اللي حصل عرفت إني كنت غلطانه وإن مراتك لو لفيت الدنيا مش هلاقي أحسن منها تبقى مرات ابني 
ابتسمت سهام وقالت: الكلام ده من قلبك ياماما ولا بتهدي الموضوع بس؟
الأم: لا يا حبيبتي من قلبي ..افتكرت كل اللي كانت بتعمله علشاني لما كانت بتساعدني من غير ما اطلب ولما نزلت تجيبلي الدوا لما كنت تعبانة من غير ما أقولها وكانت بتسألنى كل يوم أخدته ولا لأ ...وكانت بتجيلي قبل كريم تطمن عليا قبل الشغل وبعده وكانت لما تعمل حلويات على طول كانت بتنزلنا..ويوم...يوم الخناقة غلطت فيها وقلتلها كلام جارح وهي كانت غضبانه ..كان ممكن ترد عليا بكلام زيه وما حدش كان هيعاتبها بس هي ما ردتش..وبعد كريم ما مشي عاتبتني بهداوة وما شتمتنيش ولا حتى طردتني من بيتها..دلوقتي بس عرفت قيمتها وياريت تسامحني
فرح كريم جدا وابتسم ونظر إلى سهام التي ابتسمت هي أيضا ..فأخيرا قد نجحت الخطة..
#نظر كريم إلى أمه بابتسامة وقال: يعني خلاص يا أمي عرفتي إنك كنتي ظالماها ؟
الأم:عرفت يا ابني بس ياريت ما يكونش بعد فوات الأوان
كريم: طيب...وموضوع إننا نسكن معاكم ده؟
الأم تطمئنه: خلاص يا حبيبى براحتكم..لو مش عاوزة تنزل خالص أنا راضية ولو حابب تاخد شقه بره بس تيجي تزورنى كل فتره أنا برده موافقه.. المهم تبقى مبسوط يا حبيبي
قبًل كريم يد والدته وعانقها وقال: ربنا يخليكي ليا يا أحسن أم في الدنيا وأنا ما اقدرش أستغنى عنك أبدا ..هنسكن هنا زي ما احنا وهنبقى زي الأول وأحسن بإذن الله هنطل عليكم قبل الشغل وبعده ونقضي يوم الأجازة سوا
الأم بسعادة:وأنا موافقة يا حبيبي..بس ياريت مراتك توافق
سهام:ساره طيبة وبإذن الله هتوافق وأنا مستعدة أروح مع كريم دلوقتي نجيبها 
الأم:ياريت ياسهام
كريم:طيب انزلي غيري هدومك بسرعة
ونزلوا جميعا ودخلت الأم غرفتها وهمست سهام في أذن كريم:ما تقولش حاجة لساره خليها مفاجأه..فأومأ برأسه أن نعم ثم  دخلت غرفتها فسمعت هاتفها يرن فوجدتها حبيبه
سهام:سلام عليكم
حبيبه :وعليكم السلام ورحمة الله طمنيني ..آجى ولا إيه؟
سهام: لا خلاص مالوش لزوم تيجى الحمد لله الدنيا اتظبطت
حبيبه بسعادة بالغة:بجد!!! ازاي؟
وحكت لها سهام ما حدث
حبيبه:أنا مش مصدقة..الحمد لله
سهام:أنا اللي لحد دلوقتي مش مصدقة اللي حصل ومش عارفه أشكرك ازاي
حبيبه:ياحبيبتي هتشكريني على إيه ؟ على واجبي!!! ..ساره صاحبتي وما أرضلهاش أن بيتها يتخرب وكريم صاحب أحمد المقرب..ازاي أشوفهم فى محنه وما اساعدهمش؟؟؟
سهام:ربنا يسعدك يااارب ويوفقك دايما ويجعله في ميزان حسناتك
حبيبه: ربنا يكرمك ياقمر...قلتي لساره ولا لسه؟
سهام:لسه ..قلت أعملهالها مفاجأه
حبيبه:هتبقى أحلى مفاجأه..ساعة ما ترجع بيتها كلميني علشان آجي أطمن عليها 
سهام:بإذن الله يا حبيبتي..معلش هقفل دلوقتي علشان مستنيني بره علشان نروحلها
حبيبه:اتفضلي يا حبيبتي..مع السلامة
سهام: الله يسلمك
ووقفت سهام تتذكر خطة حبيبه...
فلاش باك:
الخطة كالتالي:ساره هتروح عند والدتها يومين وتروح سهام تقول لوالدتها إن كريم اتخانق مع ساره خناقة كبيرة وهي سابت البيت وطالبه الطلاق..
ساره بخضة:طلاق ؟؟!!!
حبيبه: استني بس اسمعيني لللآخر ده مش حقيقي ..أنا عاوزه أبين لوالدة كريم إنها خربت بيته باللي عملته ده..وبعدين تاني يوم تروح سهام تقول لمامتها إن كريم بيفكر يسافر بره لأنه خلاص ما لوش قعاد في مصر هيطلق مراته ومش هيقدر يروح الشركة لأنه هيشوفها هناك  ..بالتالي والدتك هتزعل علشانه وهتحاول تكلمه وتراضيه علشان ما يسافرش 
من الناحية التانية هروح أنا ووالدتى السوق وأقابل مامت سهام على إنها صدفة وأخلي مامتي تقولها كلمتين في الموضوع ده إن هي في نعمة عن كريم ساكن فوقيها ومش بيفكر يسافر زي خالد أخويا مثلا...الموضوع ده قبل تمثيلية خناقة كريم وساره بالنهار مثلا..تاني يوم سهام تقولها إن كريم بيفكر يسافر وآجي أنا آخر النهار على إني جايه أزور ساره وأدخل أسلم عليها وقولها كلمتين برده عن ساره حلوين وإن كلنا بنبعد عن أهلنا بعد ما نتجوز زي ما حصل معاهم زمان وهكذا وسهام بعد كده تنصح والدتها وتشكر في ساره وتفكرها بماضيها معاها وإنها بتحبها وكانت بتعاملها زي والدتها ف إزاي تفكر إنها ممكن تعمل كده وتسمع كلام واحدة بتحب توقع بين الناس ..لو الخطة دي نجحت هتلاقي مامتك يا سهام طالعة بنفسها تصالح كريم وتقوله :رجع مراتك وخليك براحتك في بيتك ولو مش عاوزها تنزل خالص ما تنزلش المهم عندي سعادتك..
سهام:أما فكرة!! بس ماما هتزعل أوي من موضوع طلاق كريم وسفره ده ..ممكن يجرالها حاجه
حبيبه: مالهاش حل غير كده يا حبيبتي..لازم والدتك تحس إن كريم خلاص بيضيع منها وإنها لما حاولت تقيده جنبها خلته يطير من إديها ..وربنا يستر بقى..إيه رأيك يا ساره؟
ساره تفكر:اممم مش عارفة ؟ بس فكرك هتدخل عليها اللعبة دي
حبيبه: هي ست كبيرة وما دام عارفين نقطة ضعفها خلاص بإذن الله هنقدر عليها وتقتنع
ساره: إيه رأيك يا سهام؟
سهام: أنا موافقه وحاسة إن ماما هتقتنع بالطريقة دي لأنها بتحب كريم جدااا ومش هتستحمل يبعد عنها يوم مش سنين بره وبرده مش هتحب تدمرله حياته مع مراته
ساره: أمري لله موافقة..هننفذ الخطة دي امتي؟
حبيبه:من بكرة بإذن الله.. سهام تقول لمامتها إن فيه مشاكل بين ساره وكريم ويوم الخميس أقابلها أنا وماما في السوق وبعدين تكملي الباقي..عاوزاكي يا سهام كل شوية تمدحي في ساره أدامها وإنها بتحبها وإن كريم مش عاوز يزعل مامته وفي نفس الوقت مش عاوز يرجع في كلمته..وتكرهيها في أم سامح دي وتفكريها بعمايلها..وطبعا الزن ع الودان أمر من السحر  
سهام: هعمل اللي أقدر عليه بإذن الله
حبيبه:ربنا يعينك يا حبيبتي ..وانتي نازلة دلوقتي أكيد مامتك هتسألك كنتي بتعملي إيه هنا..قوليلها كان فيه مشكلة بين ساره وكريم وكانوا بيحكموكي وما تقوليش تفاصيل
سهام: تمام
حبيبه: وانتى يا ساره تقولي لجوزك ع الخطة دي بالتفصيل علشان ما يغلطش في أي حاجة وتبوظ وربنا يستر
ساره:حاضر ربنا ييسر
أرض الواقع:
فاقت سهام من شرودها وأبدلت ملا بسها بسرعة وخرجت مع كريم إلى بيت ساره واستقبلتهم الأم
أم ساره:اتفضلوا 
وعندما جلسوا قالت أم ساره بحزن:إيه اللي حصل بينك وبين ساره يا كريم ؟؟ جاية زعلانه ومعاها شنطة هدومها وقافلة على نفسها من امبارح مش راضية تكلم حد..
سهام: هتفهمي كل حاجة ياطنط بس قوليلي ساره فين؟
أم ساره:في أوضتها
سهام: كنت عاوزه أتكلم معاها شوية؟
أم ساره: ثوانى هندهالك ....وهمت أن تقوم فأوقفتها سهام
سهام: خليها أنا هدخلها عاوزه أتكلم معاها شوية لوحدنا
أم ساره:اتفضلي

الحلقة التاسعة والعشرون:
ذهبت سهام تجاه غرفة ساره ودقت الباب..كانت ساره مستلقية على فراشها ولكنها مستيقظة فسمعت الدق وسمعت صوتا يقول: افتحى يا ساره أنا سهام
فزعت ساره وهبت من مكانها وقالت: سهام!! إيه اللي جابها هنا دلوقتي ؟؟ ما قالتليش إنها جايه..فيه إيييه!!
أخرجها من تساؤلاتها دق سهام على الباب مرة أخرى.. وقالت:افتحي يا حبيبتي عاوزه أتكلم معاكى شوية 
فتحت ساره وأدخلتها وقالت: خير فيه حاجة؟ كريم جراله حاجة؟ 
سهام:ههههه مالك مخضوضة كده ليه؟ مافيش حاجة حبينا نعملك مفاجأه
تعجبت ساره وقالت: مفاجأة إيه؟
سهام: ماما يا ستي عرفت غلطها واعترفت بكده أدامنا كلنا وقالت لكريم روح صالح مراتك
لم تستوعب ساره ما تسمعه فسألتها: انتي بتتكلمي بجد؟؟
سهام:آه والله باتكلم بجد لو مش مصدقاني افتحي الباب بالراحة هتلاقي كريم قاعد بره مستنيكي
فتحت ساره الباب ببطء ونظرت فوجدت كريم يجلس مع والديها..فأغلقت الباب وقالت: الحمد لله.الحمد لله أنا مش مصدقة اللي أنا باسمعه..احكيلي بقى بالتفصيل إيه اللي حصل
سهام: دي مهمة كريم بقى..أنا قلت أدخلك كأني باقنعك يعني إننا جايين نصالحك وإنك تسمحي لكريم يدخل 
ساره:هههههه محبوكة فعلا..خلاص خلي كريم يدخل
سهام: هههه من عيوني هاخرج واطلب من والدك يدخله
وخرجت سهام وطلبت من والد ساره أن يدخل لها كريم فوافق ودخل
كريم:إيه رأيك في المفاجأة الحلوة دي؟؟
ارتمت ساره في أحضانه وقالت:أحلى مفاجأه..اقعد واحكيلي بقى إيه اللي حصل
وحكى كريم الحوار الذي دار بينهم وبين أمه..فقالت ساره: الحمد لله إن ماما فهمت وعرفت إننا بنحبها 
..حبيبه دي عبقرية قدرت تفهم ماما وتعمل الخطة دي والحمد لله نجحت بتفوق كمان..مش عارفه أشكرها ازاي
كريم:سهام قالتلي إنها شكرتها بالنيابة عنك يا ستي
ساره: بجد!! هي كلمتيها؟
كريم: د/حبيبة هي اللي كلمتها كانت بتطمن علشان تيجي وتكمل بس سهام طمنتها إنها نجحت خلاص وقالتلها إنها تكلمها ساعة ما ترجعي بيتك علشان تيجي تطمن عليكي
ساره: فيها الخير والله أنا مش عارفه أكافئها ازاي..احنا لازم نعملها حاجة نكافئها بيها ع اللي عملته معانا..أنا كنت خايفة للخطة ما تنفعش ..
كريم: الحمد لله ..انتى تروحي بس الأول وبعدين نفكر هنكافئها ازاي..يلا بقى ماما وبابا مسنيينا في البيت..البيت فاضي من غيرك...أنا هخرج أقعد معاهم لما تجهزي
وخرج كريم وجلس معهم..
أم ساره:مش هتقولولي بقى إيه اللي حصل ياكريم؟
سهام: خلاص اتصالحنا ياطنط مالهاش لزمة نفتح في الماضي ..خلينا ننسى اللي فات ونفتح صفحة جديده
ابتسمت أم ساره وقالت: ماشي بس هتتغدوا معانا النهارده..أبوساره زمانه جاي ونتغدى سوا..مش هقبل أعذار
كريم:معلش يا ماما مرة تانية بإذن الله ..بابا وماما قلقانين في البيت وعاوزين يتطمنوا
أم ساره:خلاص يابني براحتكم بس لازم تجيبهم معاك وتيجوا تتغدوا معانا
كريم:بإذن الله 
وخرجوا جميعا متجهين إلى بيتهم
وفى بيت والد كريم..الأب:خلاص بقى يا بنتي هننسى اللي فات ونبدأ صفحة جديدة
ابتسمت ساره وقالت: خلاص يابابا
أم كريم:ياريت تسامحيني يابنتي ..ربنا يجازيه الشيطان اللي وقع بينا
ابتسمت ساره وقالت:وأنا ما أقدرش أزعل منك ياماما
وعانقتها ثم قالت الأم: يلا يا كريم خد مراتك واطلعوا على شقتكم علشان تستريح
ابتسم كريم وأخذ زوجته وحمل عنها الحقيبة وصعدا شقتهما
كريم:الحمد لله على سلامتك يا حبيبتي نورتي بيتك
ساره:الله يسلمك يا حبيبي أنا مش مصدقة إن خلاص هنعيش حياتنا طبيعي زي الأول وترجع الماية لمجاريها 
كريم:ولا أنا والله لحد دلوقتي..د/حبيبه أنا مش عارف أشكرها ازاي ع اللي عملته معانا لولاها الله أعلم كان إيه اللي هيحصل أنا كانت دماغى خلاص هتشت من كتر التفكير 
ساره : الحمد لله ربنا ستر فاكر ليلة ما مشيت واتخانقنا كنت زعلانه أوي كنت حاسه إني غضبانه بجد بس مكالمتك هي اللي طمنتني
فلاش باك:
كريم: ها طمنيني حد كلمك في حاجة
ساره: لا.. الحمد لله..أنا دخلت أوضتي وقفلت عليا وقلتلهم ما حدش يكلمني دلوقتي
كريم: طيب وهتعملي إيه؟ هتقوليلهم إيه؟
ساره: مش عارفة..بس ..ممكن أقولهم زعلانه شوية ولما اهدى هروح ومش هقولهم تفاصيل..بس لازم أمثل عليهم إننا زعلانين علشان لو باباك أو مامتك كلم حد من أهلي تبقى محبوكة
كريم: معلش ياحبيبتي انتي عارفة إن خروجك من البيت ده مش سهل عليا بس..
ساره تقاطعه:أنا مقدره يا حبيبي ..ولا يهمك..المهم الخطة تنجح 
كريم: ياااااارب
أرض الواقع:
كريم: الحمد لله على كل شئ
ساره:الحمد لله..سهام زمانها هتكلم د/حبيبه دلوقتي وهتيجي هي والباشمهندس أحمد علشان يهنونا
كريم:طيب احنا لازم نعملهم حاجة
ساره :هما أكيد اتغدوا أنا ممكن أعمل حلويات بسرعة وعصير 
كريم:تمام..بس هتعبك كده
ساره:مفيش تعب ولا حاجة علشان خاطر حبيبه
كريم:طيب يلا نجهز كل حاجة وأنا هساعدك
وبدؤا فى تجهيز الطعام..
واتصلت سهام بحبيبه وأخبرتها بعودة ساره فأخبرت حبيبه أحمد بهذه البشرى وطلبت منه زيارتهما فوافق واتصل على كريم وأخبره..وبالفعل ذهبوا لزيارتهم بعد المغرب
حبيبه وهي تعانق ساره: الحمد لله على سلامتك ياقمر نورتى بيتك
ساره:ربنا يكرمك ده بفضلك انتي طبعا 
حبيبه: الفضل كله لربنا يا عسل وأنا بس كنت سبب 
ساره: اتفضلي يا حبيبتي
حبيبه وبعد دخولها غرفة ساره:الله سهام كمان هنا!!!
سهام:طبعا كان لازم آجي أرحب بيكي بنفسي
حبيبه:هههههه ربنا يكرمك يا حبيبتي..احكيلي بقى ياساره حماتك قالتلك إيه؟
ساره: اعتذرتلي وقالتلي ارجعي بيتك واعملي اللي انتي عاوزاه لو حابة تنزلي انزلي ولو مش عاوزه براحتك
حبيبه: جميل وانتي هتعملي إيه؟
نظرت ساره إلى سهام وقالت:هانزل زي الأول مرتين في اليوم ويوم الأجازة هنقضيه بين هنا وعند أهلي ولو احتاجتني في أي وقت هتلاقيني تحت رجليها 
ابتسمت سهام ثم نظرت إلى حبيبه وسألتها:إلا قوليلي انتي ازاي عرفتي إن حد وقع بين ساره وبين ماما؟ وازاي قدرتي تفهمي ماما وتعملي الخطة دي وتنجح النجاح المهول ده؟
حبيبه:ههههه الحمد لله ده بتوفيق من ربنا أولا..ثانيا:الكلام اللي قالته مامتك ده ما يجيش إلا من حد غيران وبما إن مامتك كانت بتعامل ساره كويس قبل موضوع الغياب ده يبقى أكيد حد دخل في الموضوع ..وشفت قصص زي دي كتير قبل كده...أما ازاي قدرت أفهم مامتك فهي تشبه مامتي كتير في حبها لابنها وتصرفاتها كمان فعرفت إني لازم أدخلها من الحتة دي وأحسسها إنها هتخرب على ابنها ومستقبله هيضيع ويخسر مراته كمان حب عمره اللي تعب علشان يتجوزها ..والدتك لو بتحب كريم بصحيح عمرها ما هتوافق إنها تكون السبب في كل ده وتكون سبب تعاسته فساعتها هتفوق وترجع لعقلها..
سهام: بجد انتي عبقرية قدرتي تفهمي الحاجات دي ازاي بالرغم من سنك الصغير؟
حبيبه: كنت باقرأ كتب وبشوف برامج عن الحاجات دي وازاي إنك تعرفي تتعاملي مع الناس بمختلف طباعهم وتفهميهم كمان
ساره: انتي لازم تعلمينا
سهام: أيوه مش هنسيبك غير لما تعلمينا
حبيبه:ههههههه مع الوقت هتتعلموا الحاجات دي واللي هقدر أفيدكم بيه هقولكم عليه
ساره: بجد أنا مش عارفه أشكرك ازاي؟ جميلك ده هيفضل في رقبتنا أنا وكريم مدى الحياه ومش هنعرف نوفيهولك كمان
حبيبه: يا حبيبتي جميل إيه؟ أنا ما عملتش غير الواجب ..انتي صاحبتي وكريم صاحب أحمد ..ازاي أشوفكم في مشكلة من غير ما أساعدكم..وكمان كريم جوزك صعب عليا أوي..حب عمره خلاص كان هيضيع من إيديه يا إما كده يا إما يغضب ربنا ويعق والدته وأنا ما أرضاش لكم كده..انتي عارفه أنا تعبت جدا علشان توصل علاقتنا أنا وأحمد للدرجة دي ..افتكرت أحمد وقلت لو كان ضاع من إيدي مش عارفه كان هيجرالي إيه..ما قدرتش أستحمل الفكرة أصلا وبالتالى ما قدرتش أتحملها عليكي انتي وكريم
ساره بسعاده تكاد تدمع لها عيناها: بجد انتي صديقة راااائعة ربنا كرمني بيها..ربنا يخليكم لبعض ويسعدكم يارب
وعانقت ساره حبيبه ثم انضمت لهم سهام وبدؤا في البكاء يحاولون استبعاد هذه الفكرة من عقولهم فهم جميعا لن يتحملوها
هدؤا وجلست كل واحدة مكانها ثم قالت ساره: إيه؟ مش هتاكلي الحلويات وتقوليلي رأيك ولا إيه؟ أنا عاملاهم مخصوص عشانك
حبيبه تمسح دموعها: هههه أكيد هيبقوا طعمين جدا من قبل ما أدوق...ما كانش له لزوم تتعبي نفسك 
ساره: انتي بتقولي إيه؟ دي أبسط حاجة ممكن أقدمهالك بعد اللي عملتيه معانا...لو ما تعبتش علشانك هتعب علشان مين؟ علشان سهام مثلا؟
سهام: نعم نعم وليه ماتتعبيش علشان سهام؟
أدركت نفسها ساره وقالت:سهام؟ سهام دي حبيبتي ...ده انتي في الحتة اللي ع الشمال ياروحي..
سهام بمزاح:أيوه كده اتظبطي
وضحكوا جميعا استمتعوا بالحديث سويا ...سمع أحمد من كريم الحكاية كلها فسعد جدا له وظلا يتحدثان ويضحكان حتى مر الوقت سريعا واستأذن هو وزوجته للذهاب على أمل زيارتهم مرة أخرى ....
تمر الأيام وعاد الإستقرار إلى حياة كريم وساره وعادت أم كريم تعامل ساره كما تعامل سهام بل أفضل ..وعاد خطيب سهام من عمله وذهب لزيارة سهام  وتحدث مع والدها لتحديد ميعاد الزواج فتشاوروا فى أمرهم وحددوا ميعاده بعد شهر وإتمام العقد بعد يومين..تم إتمام عقد القران ..وكل يوم كانت تذهب ساره مع سهام لتشتري ما يلزمها لزواجها وأحيانا تذهب معهم حبيبه وأحيانا لا تستطيع بسبب حملها فى الشهور الأخيره...تمر الأيام وتتزوج سهام وتسافر مع زوجها إلى العريش ليعيشا هناك ..وتشعر أم كريم بالغربة بعدها..وفي يوم جلست تبكي 
ساره: مالك ياماما بتعيطي ليه ؟
أم كريم: سهام وحشتني أوي ما كنتش أتوقع إن بعدها هيأثر فيا أوي كده 
ساره: هي دي سنة الحياة يا ماما ..وطول ما هي سعيدة احنا كمان هنكون سعداء
أم كريم:عارفة..بس الفراق صعب أوي وكمان ساكنه في محافظة تانية وبعيدة مش سهل عليا أروحلها
ساره: ما تقلقيش عليها ..وهي كمان قالت إنها هتيجي تزورنا هي وجوزها كل أسبوعين زي ما هتزور أهل جوزها..وهي لسه متجوزة من أسبوعين بس.. لحقت توحشك ياماما؟
أم كريم:دي بنتي الوحيدة ..لما يبقى عندك أولاد هتحسي باللي أنا حاساه دلوقتي
شعرت ساره بألم في قلبها وتغيرت ملامحها عند سماعها هذه الكلمات فرأتها حماتها وتداركت الأمر 
أم كريم: والله يا حبيبتي ما أقصدش حاجة أنا عارفة إن ده قدر ربنا وبإذن الله ربنا هيرزقك انتي وكريم بالذرية الصالحة قريب..أنا واثقة في ربنا...اللي أقصده بس إن الضنا غالي
ابتسمت ساره وقالت: ولا يهمك يا أمي الحمد لله على كل حال..
شعرت ساره دوار بسيط وتقلبات في معدتها وذهبت مسرعة إلى الحمام فتقيأت كثيرا وذهبت خلفها حماتها
أم كريم: مالك يا حبيبتي ؟ انتي زعلتي مني ولا إيه؟ والله ماكانش قصدي
ساره تحاول الكلام ولكن معدتها تؤلمها بشده: ععارفة والله ياأمي..بس بطني وجعاني أوي 
أم كريم: يا حبيبتي..هكلم كريم بسرعة ييجي يوديكي للدكتور
واتصلت بكريم ونزل مسرعا وأخذها وكشف عليها فبشرتهم الطبيبه بأن ساره حامل
لم تصدق ساره ما تسمعه في حين أن كريم صدع بصوت يملؤه البكاء:الحمد لله.. الحمد لله
وخر ساجدا وبكت ساره من شدة الفرح وودت لو استطاعت السجود هي أيضا ولكنها متعبة ..وشكر كريم الطبية وكتبت الطبيبة لساره أدوية ستحتاجها في هذه الفترة وأخذها وعادا إلى البيت
أم كريم:طمني يا ابني الدكتورة قالت إيه ؟
كريم بسعادة بالغة: ساره حامل يا أمي أخيرا هبقى أب...هكبرك يا ست الحبايب
الأم تكاد تطير من الفرحة: بجد..أحمدك يارب كنت لسه بقولك يا حبيبتي أنا واثقة في كرم ربنا..الحمد لله ربنا طمنا عليكي بسرعة أوي كمان
ساره:أنا مش مصدقة يا أمي...الحمد لله
الأب بعدما سمع الخبر:ألف مبرووك يا حبيبي ربنا يكملها على خير ..الحمد لله أخيرا هشوفلي حفيد
كريم:ربنا يخليك لينا بابابا يا حبيبي ويطولنا في عمرك وتشيله وتربيه على إيديك وتجوزه كمان 
الأب:ياااااااااه وأجوزه كمان طيب قول أشيلة وألعب معاه الأول؟
كريم: دا انت هتشيله وتلعب معاه وتوديه المدرسة والجامعة وتجوزه برده
الأب:ههههه ربنا يسعدك يا حبيبي
الأم موجهة كلامها لساره: بصي بقى يا حبيبتي..من هنا ورايح انتي مش هتعملي حاجة في البيت خالص أنا اللي هعملك الأكل وأطلعهولك كمان والواد كريم ابني ده هينضفلك الشقة ويغسل الهدوم ..ولا عندك اعتراض ياكريم؟
كريم: لالا أنا أقدر أقول كلمك بعد كلمتك ياماما؟؟ تمام يا فندم..أوامرك ستنفذ
ساره: ههههه أنا كده هتعبكم معايا أوي ياماما.
الأم: ولا تعب ولا حاجة..انتي ياما تعبتى علشانا جه اليوم اللي نتعب احنا بقى ..وما تقلقيش على قلبنا زي العسل
كريم:أيون ..عسل وسكر كمان..المهم تقوميلنا انتي  بالسلامة وتجيبيلنا النونو اللي نلعب بيه...يااااه أخيرا هبقى أب ...أخيرا هبقى أب ...
ضحك الجميع من أسلوبه الطفولى وقال الأب:ههههه مش عارف انت هتبقى أب ازاي؟ ربنا يكملك بعقلك وما تجننش الواد 
ضحك الجميع واطمأنوا على ساره ثم صعدت شقتها لتستريح..واتصلت ساره بوالدتها وأخبرتها وأخبرت أباها فسعدوا لها جميعا وهنؤها وأعطت لها الأم بعض النصائح التي ستفيدها في هذه الفترة..ثم اتصلت بحبيبه وأسماء وأخبرتهم فسعدوا لها جميعا وتمنوا لها السلامة..اتصل كريم بسهام وأخبرها ففرحت جدا بهذا الخبر وكلمت ساره وهنأتها بنفسها ووعدتها بزيارة قريبة لتهنأها وجها لوجه...
مرت الأيام ...وفي صباح يوم الجمعة وقد مر على حبيبه أسبوعان من شهرها التاسع .. قامت حبيبه من نومها على ألم شديد في بطنها..أحست بأنها آلام المخاض..فأيقظت أحمد
حبيبه بصوت متألم: أأحمد..أحمد
قام أحمد فزعا وقال: خير مالك يا حبيبه؟
حبيبه:ألم شديد في بطني مش قادرة أستحمل حاسه إني خلاص هولد..آآآآآآآه
الحلقة الثلاثون (الأخيرة):
أحمد:حبيبه..خلاص هاخدك ونروح المستشفى على طول ونكلم الدكتورة في الطريق
ساعد أحمد حبيبه في تغيير ملابسها وأخذ حقيبة كانت حبيبه قد أعدتها لهذا اليوم ..وركبا سيارتهما واتصل بالطبيبة فأخبرته بأن ينتظرها في المستشفي...وصل أحمد وأدخلت الممرضة حبيبه في غرفة  ثم اتصل أحمد بعبد الرحمن والد حبيبه وأخبرهم بعنوان المستشفى واتصل بعمه أيضا..ثم بعد قليل جاءت الطبيبه وفحصتها
الطبيبة:دي فعلا آلام الولادة بس الرحم مش فاتح غير شوية صغيرين هنستنى شوية لما يفتح أكتر والطلق يحمى علشان بإذن الله تولدي طبيعي..أنا هشوف المرضى الباقيين وفيه ممرضة أدام الأوضة هتتابع حالتها وتشوفها كل شوية ولما يحين الأوان هتكلمني..
أحمد:شكرا يا دكتورة
الطبيبه: بتشكرني على إيه ده واجبي ..بعد إذنكم
ومسك أحمد يد حبيبه بشدة وقال: ما تقلقيش يا حبيبتي أنا جانبك أهو مش هسيبك 
حبيبه وهي تتألم: ما تسيبنيش يا أحمد أنا محتجالك جنبي..الألم فظيع مش قادرة خلاص
جلس بجانبها ووضع رأسها على صدره ومسك يدها وقال:معلش حبيبتي استحملي شوية هانت علشان تولدي طبيعي بإذن الله 
حبيبه:ماما فين انت ماكلمتهاش ولا إيه؟
أحمد:كلمت باباكي وقالي مسافة السكة وكلمت كمان عمي علشان مرات عمي وليلى يبقوا معاكي 
حبيبه:ياااارب..يااااارب ..ياااااااااارب
أحمد:أيوه كده يا حبيبه استعيني بربنا وما تنسيش تدعيلي وانتي بتولدي
ابتسمت حبيبه برغم آلامها:هههه ..آآآآه..أنا في إيه ولا في إيه؟ 
أحمد بحزن مصطنع: يعني مش هتفتكريني خالص كده وانتي بتولدي؟ هو أنا مش أبو الواد ولا إيه؟
حبيبه: هو أنا أقدر أنساك أبدا....يارب هون عليا..
ضمها أحمد بشده ووضع يده على رأسها وأخذ يرقيها بآيات من كتاب الله:خواتيم سورة البقرة (سبع مرات)..آية الكرسي (سبع مرات)..سور الفاتحة( سبع مرات)...سورة الإخلاص والمعوذتين (سبع مرات)..ثم دعا بهذه الأدعيه: أسأل الله العظيم رب العرش العظيم أن يشفيكى(سبع مرات)..بسم الله أرقيكي من كل شئ يؤذيكي ومن شر عين كل حاسد الله يحميكي بسم الله أرقيكي (سبع مرات) وأخذ يكررهن حتى وصل الجميع ودخلت أم حبيبه وحنان وأم ليلى وليلى وجلسوا معها وظل عبد الرحمن بالخارج لم يتحمل أن يرى ابنته في هذه الحالة..وقف معه إبراهيم وخالد وأسامه زوج ابنته..
استأذن أحمد وحاول ترك يده من يد حبيبه إلا أنها ظلت ممسكة بيده بشدة فقال: اطمني يا حبيبتي أنا هقف بره مش هابعد ..هروح بس أصلي الجمعة ومش هتأخر مش انتي اللي كنتي بتوصيني على الصلاة وبتقوليلى ما أفرطش فيها
نظرت حبيبه إليه وابتسمت برغم آلامها وتركت يده ببطء فقبل جبينها وقال لحماته: أنا هروح أصلي ياماما لو فيه حاجة كلميني أو اتصلي ببابا.. وخرج..وظلت عينا حبيبه متعلقة به وهو كذلك حتى خرج وأغلق الباب.. وفي الخارج لم يتمالك أحمد نفسه ولم تحمله قدماه فسقط على الأرض جالسا فأدركه خالد ووالده وإبراهيم
إبراهيم:مالك يا ابني؟ خد بالك..
خالد:امسك نفسك شوية ياأحمد أمال احنا نعمل إيه؟
أحمد والدموع تتساقط من عينه كالمطر:مش قادر يا خالد مش قادر أستحمل أشوفها بالمنظر ده
رجع أسامه إلى الخلف فهو لم يتحمل رؤية أحمد على هذه الحالة..إنه يتذكر جيدا كيف كان حال حنان عند ولادتها وكيف كانت آلامها ومعاناتها  حتى إنه قرر ألا ينجب مرة أخرى من شدة ما حدث مع زوجته..
إبراهيم: معلش يا ابني كل واحدة حامل معرضة لكل ده لما تيجي تولد
أحمد: لو كنت أعرف إن الولادة هتبقى صعبه بالشكل ده ما كنتش فكرت أخلف أصلا
عبد الرحمن وهو متماسك قدر استطاعته: ده كلام وخلاص ..انت كنت فاكر إن العيال بتيجي بالساهل؟ ماهو لازم نتعب فيهم علشان نعرف غلاوتهم
أحمد وقد ازداد في البكاء: بس حبيبه تعبانه أوي..أنا كنت ماسك نفسي بالعافيه قدامها علشان ما تنهارش أكتر
عبد الرحمن:ادعيلها يا ابني ربنا يقومها بالسلامة ويسهل لها أمرها
أحمد: ياااااااارب ...ياااااارب
سمعوا جميعا أذان صلاة الجمعة فقال ابراهيم: يلا بينا يا ابني نروح نصلى وندعيلها
قام أحمد وهو لا يشعربقدماه وأسنده عمه وحماه وخالد معهم وأسامه وذهبوا جميعا إلى المسجد بجوار المستشفى...
دخل أحمد المسجد وصورة حبيبه لا تفارق خياله صلى ركعتين تحية للمسجد وجلس في ركن وحده يدعوا لها ويبكي ويدعو ويبكي حتى صعد الإمام على المنبر وبدأ الخطبة...وكانت تتحدث عن الصبر فحاول أحمد أن يطرق سمعه لأنه أحس أنها رسالة من ربه  إليه 
قال الإمام: قد أمرنا الله سبحانه وتعالى بالصبر في القرآن كما أمر به نبيه صلى الله عليه وسلم..فقال تعالى مخاطبا نبيه:"واصبر وما صبرك إلا بالله ولا تحزن عليهم ولا تك فى ضيق مما يمكرون"..
وقال تعالى مخاطبا المؤمنين"يا أيها الذين ءامنوا اصبروا وصابروا ورابطوا واتقوا الله لعلكم تفلحون"..
وقال تعالى:" واستعينوا بالصبر والصلاة وإنها لكبيرة إلا على الخاشعين"..
وبشر سبحانه الصابرين بقوله تعالى:"ولنبلونكم بشئ من الخوف والجوع ونقص من الأموال والأنفس والثمرات وبشر الصابرين.الذين إذا أصابتهم مصيبة قالوا إنا لله وإنا إليه راجعون .أولئك عليهم صلوات من ربهم ورحمة وأولئك هم المهتدون"...
وقال تعالى"إنما يوفى الصابرون أجرهم بغير حساب"..
أترون كيف هي عاقبة الصبر..يقولون أن الصبر مر كالعلقم ولكن عاقبته أحلى من العسل..فلم تنتشر الدعوة الإسلامية إلا بالصبر على الاذى ولن ننال الدرجات العالية في الجنه إلا بالصبر على الطاعات والصبر عن المعاصى واتقاء الدنيا والصبر على الإبتلاء...
نزلت هذه الأيات على قلب أحمد بردا وسلاما..فجعل يدعو وهو يبكى: يااارب ارزقنى الصبر..يارب ارزقني الرضا بقضائك..يارب أنا عارف إن قدرك كله خير ولو...ولو..اخترتها النهارده أو اخترت ابنى...هصبر..وهرضى....بس يااارب انت كريم ورحيم..أرجوك قومهالى بالسلامة وابنى كمان..يارب هي اللي كانت السبب في قربي منك بعد توفيقك..هي صحبتي الصالحة اللي بتعني على طاعتك ....يارب مش عاوز أحس بالوحدة تاني ..عوضتني بيها يارب عن حنان أمي  وعن حكمة أبي....ياااااارب يااااااارب يااااارب رحماك بعبدك ...وظل يبكي حتى بدأ الإمام فى الدعاء والجميع يؤمنون خلفه وأقيمت الصلاة...
انتهى الجميع من الصلاه وخرجوا وأخرج أحمد هاتفه الذى حوله على وضع الصامت أثناء الخطبة والصلاة فوجد ثلاث مكالمات من حماته فارتعب وقال لحماه:بابا...ماما اتصلت بيا 3 مرات أكيد فيه حاجة
أخرج عبد الرحمن هاتفه ووجدها أيضا قد اتصلت به: وأنا كمان..يلا بينا
فأسرعوا عائدين إلى المستشفى واتجهوا إلى غرفتها فدخل أحمد فلم يجد حبيبه ولم يجد أحدا..فانقبض قلبه وفزع وبدأ ينادي كالمجنون على الممرضة فأخبرته بأن حبيبه دخلت العمليات لأنها تضع الآن..وأشارت إلى آخر الردهة..
فأسرعوا إلى هناك ووجدو النساء جميعا يجلسن أمام الغرفة ...أم حبيبه تبكي وتدعو وليلى وحنان كذلك..وأم ليلى متماسكة قدر استطاعتها حتى تهدئهم..فأقبل أحمد على زوجة عمه وحماته وسألهم: هي في العمليات من امتى؟
فردت زوجة عمه:من ربع ساعة..فجأة زاد الطلق أوي وقعدت تصرخ وتنادي عليك فالممرضة طلبت الدكتورة وجات كشفت عليها وقالت إنها هتولد خلاص فدخلتها العمليات على طول..واتصلنا بيكم..
 لم يتمالك أحمد نفسه فسقط على الأرض جالسا والدموع تنهمر من عينيه كالسيل وهو يردد: يااارب يااارب..فأسرع إليه الرجال : أحمد!!!
إبراهيم:تماسك شوية يا أحمد ما تعملش زيهم 
أحمد: مش قادر ياعمي مش قادر
وانفرط الأب وخالد وأسامة فى البكاء فلم يتحملوا رؤية أحمد..وحاول إبراهيم تهدئتهم وأمسك دموعه هي الأخرى حتى  يستطيع تهدئتهم..وجلس بجانبهم وقال لهم: ادعولها كتير..
وجلسوا يدعون وخالد يسير أمام الغرفة ذهابا وإيابا يدعو لحبيبه..حتى خرجت الممرضة فجأة وقالت: مبروك المدام جابت ولد زي القمر..فين هدومه علشان نلبسهاله؟
توجه خالد إلى أحمد وسأله: فين هدوم البيبي يا أحمد؟
أحمد وقد فاق من الصدمة قليلا : في الأوضة..جنب السرير
ذهب خالد مسرعا إلى الغرفة وأحضرهم وأعطاهم للمرضة وبعد قليل خرجت ومعها عمر طفل جميل يشبه حبيبه فقالت: باباه فين؟
فقال خالد:قوم يا أحمد شيل ابنك..
فقام أحمد  ترتعد فرائسه وترتعش يداه وهو يحمل ابنه وينظرإليه غير مصدق أنه أخيييرا قد أتى إلى الدنيا ..فحمله منه والد حبيبه وأذن في أذنه اليمنى وأقام في اليسرى ...ثم قالت الممرضة: ودوه الحضانه في الدور الرابع وتاخدوه بعد ساعتين..
أخذه عبد الرحمن وترك أحمد أمام الغرفة ينظر إلى ابنه وهو يبتعد عنه حتى أفاق وسأل الممرضة قبل دخولها: وحبيبه أخبارها إيه؟
الممرضة: هي بخير الحمد لله ..ولدت طبيعي ودلوقتي الدكتورة بتقفلها..وهتخرج بعد ربع ساعة
طمأنت أحمد هذه الكلمات إلا أن قلبه يخبره شيئا آخر ..فاستعاذ بالله من الشيطان وقال: الحمد لله..
وجلسوا ينتظرون خروج حبيبه..فمرت ربع ساعة ..ثم ربع ساعة أخرى..وأحمد يزداد قلقا ويدعوا:يااارب احفظهالي ياارب تقوم بالسلامة يااارب أرجووووووك...ياارب يااارب ياارب
ثم خرجت الممرضة تطمأنهم أنها ستخرج حالا فسألها أحمد:هي اتأخرت كده ليه؟
الممرضة: أصلها نزفت شوية بعد الولاده بس الحمد لله ربنا ستر ..هي هتطلع دلوقتي على أوضتها 
ودخلت الممرضة وبعد دقائق بسيطة مرت عليهم كأنها دهرا...خرجت حبيبه بين الوعي والإغماء فارتعب أحمد وسأل الطبيبي التى خرجت معها : هي مالها يا دكتورة؟
الطبيبه تطمئنه: ما تقلقش هي بقت كويسة ده بس من تعب الولادة وهتفوق في خلال ساعة بإذن الله..هنوديها أوضتها دلوقتى ونعلقلها محاليل وعلاج وبإذن الله هتروح على بالليل
أخذتها الممرضات إلى غرفتها وبجانبها أحمد وخالد وخلفهم البقية مع الطبيبة...دخلت الغرفة ونقلوها على فراشها..وأعطت الطبيبه  للممرضة التعليمات وطمأنتهم وخرجت ووعدتهم بأنها ستأتى لتطمئن عليها مرة أخرى..
جلس أحمد بجانبها ممسكا يديها وعيناه تذرفان بالدموع يحاول التماسك لأن حبيبه بدأت تستفيق ولكن رؤيتها لاتزال غير واضحة..
حبيبه بتثاقل: أأأححمد
مسح أحمد دموعه ورد عليها والجميع حولها:أيوه يا حبيبتي أنا جنبك أهو
حبيبه: عمر فين؟ ابني فين؟
أحمد:في الحضانة ما تقلقيش عليه..زي القمر 
حبيبه: شبهك يا أحمد صح؟
أحمد: لا يا حبيبتي شبهك تمااام
حبيبه: ماما فين وبابا وخالد سابوني لوحدي ليه؟
فردت الأم: احنا هنا جنبك يا حبيبتي
الأب: الحمد لله على سلامتك يا حبيبتي 
خالد: أنا أقدر امشي من غير ما أطمن عليكي وعلى عمر
حبيبه: وحنان جات ولا لأ؟
حنان وهي تحاول أن تتحدث بصوت طبيعي :أنا هنا أهو يا حبيبتي وحنين كمان جاية تتطمن عليكي وتقولك الحمد لله على سلامتك يا خالتو
حبيبه: الله يسلمك ويسلمها.
وبدأت تستفيق حتى أصبحت طبيعية ومرت الساعتان وأحضر خالد عمر من الحضانة وأعطاه لحبيبه..
أخذته حبيبه وضمته إلى صدرها وقبلته وجلست تنظر إليه:أخيرا شفتك يا حبيبي..بس ليه ما طلعش شبهك يا أحمد؟
أحمد:هههه لأن أنا بحبك أكتر علشان كده طلع شبهك
قالت أم حبيبه وهى تضحك: هههه يا حبيبتي ده هيقلب كذا شبه لحد أما يوصل سنة ويثبت ..مرة هتلاقيه شبهك ومرة شبه أحمد ومرة شبه جدوا مرة جدتوا ومره حد تاني خالص
خالد: وليه بقى مش هيبقى شبه خالو؟
ضحك الجميع وقالت الأم: وممكن يبقى شبه خالو
ليلى : هتسميه عمر برده؟
نظرت حبيبه إلى أحمد الذى ابتسم لها وقالت: أيوه هسميه عمر..علشان يبقى زي سيدنا عمر بن الخطاب
ليلى: ربنا يحفظهولك ويطلع زيه بإذن الله
وكلما تكلمت ليلى أحس خالد بأن قلبه ينبض من شدة الفرح فحاول أن يتماسك ولا يظهر شئ..
أحمد:بإذن الله حبيبه تقوم بالسلامة كده ونعمل عقيقة
عبد الرحمن:بإذن الله ..وأنا عليا نصها
إبراهيم: وأنا عليا النص التاني
أحمد: يا سلام..هو أنا مش أبوه ولا إيه؟؟ وأنا هشيل إيه بقى؟
ابراهيم:ههههه انت كفاية عليك تشيله
ضحكوا جميعا ثم قال أحمد بجدية:لا بجد ياعمي ما ينفعش كده
إبراهيم: إيه هو اللي ما ينفعش أنا جدوا ياولد
عبد الرحمن: وأنا جدوا التاني ..ولا انت نسيت؟
أحمد بعد تفكير ومع اصرارهم: بصوا بقى بما إنكم مصممين..هنتقسم في العقيقة احنا التلاتة ..وده آخر كلام عندي ومش هقبل بحاجة تانية..قلتوا إييييه؟؟؟
نظر ابراهيم إلى عبد الرحمن الذي ضحك وقال انت خليتلنا حاجة نقولها..خلاص موافقين
إبراهيم: موافقين يا سيدي
أحمد:أيوه كده...هنعمل أكل كتيييير ونعزم الأصحاب والقرايب والحبايب ونوزع ع الفقراء كمان
ابتسمت حبيبه وقالت:بإذن الله
قبل أحمد جبينها وقبل ابنه وظل ينظر إليه كأنما يريد أن يطبع صورته في عقله.. 
في نهاية اليوم أتت الطبيبه وكشفت على حبيبه وأذنت لها بالخروج وكتبت لها على علاج وأعطتها تعليمات لابد منها في الأيام القادمة...أخذها أحمد في سيارته ومعهم أمها وحنان التي تحمل عمر..وتبعهم البقية في تاكسي إلى بيت حبيبه..
أم حبيبه تحدث زوجها:أنا هفضل مع بنتي لحد أما أطمن عليها وتقوم بالسلامة
عبد الرحمن: خلاص براحتك وأنا هبقى آجي أزوركم كل يوم بإذن الله وهتصرف أنا وخالد ونقضيها دليفري
حنان: ههههه دليفري!! وأنا رحت فين يا سى بابا؟
عبد الرحمن: انتي هتاخدي بالك مننا ولا من بيتك؟
أسامة: مننا احنا الإتنين ..دا انتوا الخير والبركة..ولو عاوزينا نيجي نقعد عندكم الفترة دي ما عنديش مانع
عبد الرحمن: ربنا يخليك يا ابني..خليكم في بيتكم زي ما انتم بس ابقوا تعالوا بصوا علينا
عاد الجميع إلى منازلهم وظلت الأم مع حبيبه ترعاها واتصلت حبيبه بساره تخبرها ففرحت لها جدا وأخبرتها أنها ستزورها هي وأسماء وسهام في أقرب وقت 
ظلت أم حبيبه معها في بيتها ترعاها هي وابنها وليلى وأمها يزورونها كل يوم وكذلك أتت ساره وأسماء لزيارتها في اليوم التالي لعودتها إلى بيتها واعتذرت عن سهام التي لم تأتي ووعدت بأن تأتي في العقيقة..
مر أسبوع وتحسنت حبيبة وأصبحت تتحرك بحرية بمفردها لذلك دعوا الأقارب والأحباب والأصدقاء لتناول طعام العقيقة..كان ذلك يوم الجمعة التالية..جاء الطاهي من الصباح الباكر وطهى أصنافا وأشكالا من الطعام وكانت ليلى  وحنان معه ليساعدوه وخالد يأتي لهم بالطلبات ..وحضرت ساره وسهام وأسماء أيضا بعد الظهيرة ليساعوا حبيبه في عمل الزينة للحفلة ومعهم ليلى..وعندما أنهى الطاهى الطعام أعد أطباقا منوعة كما طلب منه أحمد.. وأخذها هو و خالد ليعطوها للفقراء وذلك في عصر ذلك اليوم..ثم أخذ أحمد طبقين وذهب بهم إلى السوق ..أحدهما لعم إبراهيم الكفيف والآخر لروان ووالدتها اللذان سعدا بالخبر جدا وأصرا على الذهاب مع أحمد وتهنئتها فركب عم إبراهيم وروان ووالدتها معه في السيارة وعاد إلى البيت
دخل أحمد على حبيبة وأخبرها بمقدمهم
حبيبه: بجد؟ عم ابراهيم وروان بره؟
أحمد:أيوه ..عاوزين يدخلوا يسلموا عليكي
حبيبه: طيب هاتلي الخمار ده يا أحمد أما ألبسه وبعدين دخلهم
أعطى أحمد لحبيبه خمارها فارتدته ثم أذن لهم بالدخول وبقى معهم
عم إبراهيم:سلام عليكم ألف مبرووك يا بنتى ربنا يخليهولك يارب(وأعطاها هدية)
حبيبه: الله يبارك فيك ..ربنا يكرمك يا عم ابراهيم..تعبت نفسك ليه بس؟
عم إبراهيم:لاتعب ولا حاجة دي حاجة بسيطة من اللي انتي عملتيه معايا أنا مش عارف أكافئك ازاي لحد دلوقتي؟
حبيبه تبتسم ثم تقول:أنا ما عملتش غير الواجب ..مالوش لزوم بقى الكلام ده ربنا يعينك ياارب ويسعدك
عم إبراهيم: ربنا يحفظك يا دكتورة ويبارك لك في ابنك..سميتيه إيه؟
حبيبه:عمر
عم ابراهيم:الله ..اسم جميل ربنا يبارك لك فيه ويطلع حافظ لكتاب الله(واقترب منه فقربه له أحمد حتى يقبله من جبينه)
حبيبه:ياااارب 
ثم توجهت لروان:ازيك يا روان عامله إيه يا حبيبتي؟
روان:الحمد لله يا طنط حمد الله على سلامتك..أمور أوى النونو ده شبهك خالص..ممكن أبوسه؟
حبيبه:ههههه أيوه يا حبيبتي ..بس بالراحة عليه علشان لسه صغنن
روان وهي تعطيها هدية:حاضر هاخد بالي ..اتفضلي...ثم قبلته
حبيبه:إيه ده ياروان؟
روان:هدية صغنونه علشان النونو
حبيبه موجهة كلامها لأم روان:ليه بس كده يا أم روان؟ تعبتي نفسك ليه؟
أم روان: ياحبيتي خيرك سابق وبعدين دي حاجة بسيطة روان هي اللي أصرت إنى أجيبها لعمر ..هتكسفيها؟
حبيبه مبتسمه:ههه لا مش هكسفها ...أخذت حبيبه روان في حضنها وقالت:شكرا يا حبيبتي 
روان:الشكر لله ياطنط...ممكن أطلب من حضرتك طلب؟
حبيبه:اتفضلي يا حبيبتي؟
روان: ممكن آجي ألعب معاه في يوم الأجازة
رد أحمد:تيجي في أي وقت ياحبيبتي بس هتاخدي بالك منه زي أخوكي الصغير كده وتبقي تحفظيه القرآن؟
روان بسعاده:الله ..أيوه طبعا هاخد بالي منه وهحفظه السور اللي أنا حفظتها علشان يبقى شاطر زيي
ضحك الجميع ..وأراد عم ابراهيم وأم روان العودة إلى بيوتهم ولكن أحمد أصر على مكوثهم لحضور الحفلة ..فلم يستطيعوا الرفض ..ظلت روان مع عمر تلعب معه وتقبله وتحمله أحيانا بمساعدة حبيبه..
جاء الليل واجتمع الأهل والأحباب وأكل الجميع ووزع البنات على الأطفال الحلوى والشموع وأكياس للسبوع ..
وفي وسط هذا الحفل والأناشيد استأذن خالد ودخل على حبيبه يهمس فى أذنها..
خالد:ألف حمد الله على سلامتك ياقمر ربنا يباركلك فيه ماشاء الله شبهك تمام
حبيبه:هههه الله يبارك فيك يا حبيبى عقبال ما نفرح بيك كده وأشيل عيالك
خالد:هههههه.....احم..كنت عاوز آخد رأيك في الموضوع ده
حبيبه:إيه ؟ خلاص قررت تتجوز؟
خالد:ههههه مش للدرجادي بس كنت عاوز أخطب ليلى؟
حبيبه مبتسمة فقد توقعت ذلك:بس انت لسه ما خلصتش كلية؟
خالد: ما أنا عارف...علشان كده مش هخطبها دلوقتي..أنا عاوز بس أكلم عمي إبراهيم في الموضوع ده أشوف رأيه إيه علشان أبقى مطمن وممكن أول ما أخلص  أخطبها رسمي..أصلي سمعت إن بيجيلها خطاب وخايف تروح مني
حبيبه: عاوز تحجزها يعني؟ 
خالد: مش بالظبط..بس عاوز أقول لعمي إني ناوي أخطبها بحيث لو وافقت تدخل حد أروح أتقدم على طول
حبيبه: بس ليلى مش بتفكر في الموضوع ده دلوقتي وبترفض أي حد يتقدم..عاوزه تكمل دراستها الأول
خالد:ده دلوقتي ..خايف ييجي يوم وأهلها يقنعوها أو تغير رأيها وأعرف إنها اتخطبت خلاص 
حبيبه:اممم كلم بابا كده وقوله وروحوا كلموا عمي وشوف رأيه إيه؟
خالد: يعني رأيك أتشجع وأروح أكلمه؟
حبيبه:أيوه طبعا..ولو كانت من نصيبك ماحدش هيخطبها غيرك..بس لو مش من نصيبك بقى ترضى بقضاء ربنا وبإذن الله يرزقك بواحدة أحسن منها
خالد:بإذن الله هتكون من نصيبي
حبيبه:ههههه ربنا يسعدك يارب ويقدرلك الخير يا حبيبي
وخرج خالد وأخبر والده فوافق على الحديث مع إبراهيم وأصر خالد أن يكلمه هو..فذهبا إليه وسلما عليه
خالد: ازي حضرتك ياعمي؟ كنت عاوز أتكلم معاك في موضوع كده؟
إبراهيم:الحمد لله يا ابني..خير كنت عاوزني في إيه؟
خالد يحاول تجميع أفكاره وإخراج الكلام برغم توتره الشديد:يعني ..كنت بقول...أصل..
ضحك عبد الرحمن من توتر إبنه وأخفى وجهه بيده كيلا يحرجه ونظر إليه إبراهيم متعجبا:خير فيه إيه يا ابني قلقتني؟ 
خالد متشجعا:أصل كنت سمعت إن فيه حد عاوز يخطب الأنسه ليلى؟
إبراهيم بارتياح:يا ابني خضتني ..ده انت وترتني..أيوه بس ليلى رفضت عاوزه تكمل دراستها الأول 
خالد:طيب كنت عاوز أتقدملها ..بس مش دلوقتي طبعا ...بعد ما أخلص السنة اللي باقيالي وهستنى لما هي تخلص دراستها الأول وأكون أنا كمان اشتغلت وكونت نفسي وأقدر أفتح بيت وبعدين نتجوز ..طبعا لو حضرتك وافقت وهي كمان
ابتسم إبراهيم وقال:ده يوم المنى يا ابني هو أنا هلاقي أحسن منك لبنتي فين؟ بس زي ما انت عارف إن هي مش موافقة تتخطب دلوقتي ومش هقدر أغصبها
خالد:وأنا ما أقدرش أقول لحضرتك اغصبها على حاجة..أنا قلت أعرف حضرتك وأشوف رأيك بحيث لما توافق إنها تتخطب أكون أنا أولى بيها
إبراهيم: وأنا مش هلاقي أحسن منك لبنتي بس لازم هي توافق عليك برده ويكون فيه قبول بينكم علشان أوافق أنا كمان
خالد:طبعا ياعمي..ده جواز..يعني كده حضرتك مش معترض عليا..خلاص أول ماحضرتك تعرف إنها خلاص هتقبل إن حد يتقدملها ياريت نعرف وأدخل أتقدملها رسمي وبإذن الله يكون فيه قبول
إبراهيم:خلاص يا ابني ..بإذن الله لو وافقت تدخل حد هقولك على طول
خالد والسعادة تنبض من وجهه:شكرا جزيلا ياعمي أنا مش عارف أشكرك ازاى ولا أقولك إيه..وبإذن الله هكون عند حسن ظن حضرتك
إبراهيم: بتشكرني على إيه يا ابني؟ انت ابني برده زي ليلى بالظبط.
خالد: ربنا يخليك ليا يااارب ..بعد إذن حضرتك
إبراهيم:اتفضل 
عبد الرحمن:ادخل انت يا خالد وأنا هقعد مع عمك إبراهيم شوية
خالد:حاضر يابابا
ودخل خالد ونظر إبراهيم إلى عبد الرحمن وظلا يضحكان 
عبد الرحمن:ههههه شفت الواد كان بيعرق ازاي؟؟ هههههه مارضيتش أتكلم علشان ما نسيهوش الكلام اللي كان هيقوله
إبراهيم:ههههه كنا زيه كده زمان..بس ابنك طلع راجل يا عبد الرحمن..عرفت تربي
عبد الرحمن:ههههه ربنا يكرمك..وبنتك برده ما شاء الله عليها ربتها أحسن تربيه....فاكر يا إبراهيم ساعة ما بنتك اتولدت قلتلك إيه؟ 
إبراهيم:ههههه ودي حاجة تتنسي..قلتلي بنتك محجوزه لابني
عبد الرحمن:هههه وجه اليوم اللي ابني بنفسه يطلبها منك من غير ما حد يقوله حتى
إبراهيم:هههههه.. سبحان الله ..ما حدش عارف النصيب فين..يارب ليلى بس توافق ونبقى نسايب تاني
عبد الرحمن:اللي فيه الخير يقدمه ربنا..ولو حتى ما وافقتش ده مش هيأثر على صداقتنا 
إبراهيم:طبعا انت بتقول إيه؟  ما حدش هيقدر يفرقنا ولا حتى الولاد
عبد الرحمن: وده كان عشمى برده 
واستمتع الجميع بالأناشيد ولعب الأطفال بالبالونات والشموع ...وبعد انتهاء الحفلة عاد كل منهم إلى بيته ..وعادت والدة حبيبه مع عبد الرحمن إلى بيتهما لأن حبيبه أصرت على ذلك فهي أصبحت بخير ولكن أمها وعدتها أنها ستزورها كل يوم فرحب أحمد بذلك ولم يمانع.. وبعد ذهاب الجميع جلس أحمد مع حبيبه ينظران إلى طفلهما
أحمد:عمر..حبيب بابا شبه والدتك بالظبط ياارب تفضل شبهها كده على طول
حبيبه تبتسم:ههههه كان نفسي يبقى شبهك بس الحمد لله على كل شئ ..الحمد لله إنه جه بالسلامة وبصحة كويسة كمان
أحمد:الحمد لله ...تفتكري هنعرف نربيه كويس وزي ما ربنا يحب؟
حبيبه :بإذن الله هنتعلم ازاي نربيه كويس..هنقرأ كتب ونسمع برامج  مش هنتعلم فيه ..لازم نربيه صح علشان ولادنا اللي هييجوا بعد كده بإذن الله هيتعلموا منه..
أحمد:فعلا احنا لازم نعمل اللي نقدر عليه ومش هنستسلم وهنتحمل علشان نوصل لهدفنا..وبإذن الله لازم نحفظه القرآن
حبيبه: بإذن الله وهنبدأ من دلوقتى هنسمعه قرآن على طول وأول ما ينطق هحفظه..ويارب يبقى زي سيدناعمر بن الخطاب.. زي ما حلمنا..
أحمد: يااارب
ـــــــــــــ
تمت بحمد الله
أتمنى تكونوا استفدتوا منها حاجه ويارب أكون قدرت أوصلكم الأخطاء اللي موجوده حوالينا وبعض حلول لها ..أكيد كل حد فيكم ربنا باعتله رسالة في الرواية دى لازم يركز علشان يطلعها ويغير نفسه للأحسن علشان نرضي ربنا
فى النهاية أسأل الله الإخلاص والقبول وأن يرزقنا العمل بما نعلم
#شيماء_النجار
