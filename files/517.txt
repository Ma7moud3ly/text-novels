

(1)

على الساده المسافرون علي متن الرحله 791 المتجهه الي روما سرعة التوجه الى باب الخروج رقم 4 .. 
على الساده المسافرون علي متن الرحله 791 المتجهه الي روما سرعة التوجه الى باب الخروج رقم 4 ..
النداء الأخير .. 
على الساده المسافرون علي متن الرحله 791 المتجهه الي روما سرعة التوجه الى باب الخروج رقم 4 

ظلت ميكرفونات المطار تردد هذا النداء ...حتى مل منه المسافرون ..إلا صاحبنا .. فقد كان في هذه اللحظه منهمك .. مستغرق بكل ذاته في حوار شاتي على الموبايل مع صديقته الأجنبيه .. كان يغازلها ويضاحكها برسائل خفيفة الظل .. فترد عليه بسرعه ردا اخف ظلا وأمتع .. فيضحكان سويا .

صديقته التي لاتفارقه لحظه من ليل أو نهار .. رغم المسافات التي تفصلهما .. رغم الأميال القاسيه التي تبعدهم .. لكنهما كانا متلازمين يعيشان سويا .. في حلهم وترحالهم .. في غفوتهم ونومهم .. صحوهم ويقظتهم .. هي معه .. حتى في احلامه .. لايخلو أي حلم منها ..

النداء الاخير .. 
على الساده المسافرون علي متن الرحله 791 المتجهه الي روما 
سرعة التوجه الى باب الخروج رقم 4 ..

الاستاذ شريف الأسواني المسافر علي متن الرحله 791 المتجهه الي روما
.. برجاء سرعة التوجه الى باب الخروج رقم 4 ..

الاستاذ شريف الأسواني المسافر علي متن الرحله 791 المتجهه الي روما .. 
برجاء سرعة التوجه الى باب الخروج رقم 4 ..


مازال شريف منهمكا في كتابة الرسائل وتلقيها .. ولكنه سمع اسمه فجأه .. فالتفت مذعورا الي ساعة يده .. وترك الرساله التي كان قد كتب منها بعض كلمات فيها .. وقام مسرعا الي باب رقم 4 .. 
عند الباب وقفت هذه المضيفه الحسناء .. تتلفت يمينا ويسارا .. فتقدم شريف مسرعا إليها لاهث الأنفاس حتى كاد أن يصطدم بها .. وقال لها أنا شريف ..
قالت المضيفه : ( اخيرا .. كنت فين ؟؟ .. اكتر من 10 دقائق ننادي ) .. واخذت من يده كارت الطيران ( قطعته واعطته الكعب بسرعه) .. وتقدمت مسرعه أمامه وهو خلفها كأنه يطارد سحرها الشرود .. يركض خلف حسنها الهارب من نظراته المبهوره.. كانت تحدثه وهي تسير مسرعه دون أن تنظر اليه خلفها .. حتي خرجت به من الباب الآخر ليجد (باص الشركه في انتظاره ) .. وما أن صعدا سويا حتي اغلق السائق الباب وانطلق بهم الي موقع وقوف الطائره .. وفي الباص .. وقف شريف بجوار المضيفه يلتقط انفاسه وقلبه يدق بسرعه .. وكان يردد عبارات الاعتذار والأسف لها .. 

المضيفه : لو ماكنت ظهرت في اللحظه دي كانت الرحله حتفوتك اكيد .. كنت فين .. نايم!! ؟؟
شريف : لا .. أبدا .. انا كنت قريب من الباب .. بس كنت بـ أحكي مع (كاتي) .. ونسيت الطياره .
المضيفه : ضاحكة ... وهي (كاتي) عشان رحلتها لسه بدري عليها تشغلك كده .. المفروض في ساعات السفر تسيبك من (كاتي) وتهتم بسفرك .
شريف : كنت فقط بودعها لأني حغيب فتره .. والوقت سرقنا .. أنا اسف جدا 
المضيفه : كان قدامك فرصه تودعها قبل كده شويه .. مش لازم تستنا تسلم عليها في اللحظه الاخيره ..
شريف : اسلم عليها !! .. لا أحنا كنا بنتكلم بالرسايل على الموبايل .. هي في أوروبا.
المضيفه : هههههههههه كمان .. انا فكرت انها كانت معاك بالمطار
شريف : هي معايا فعلا .. و في كل مكان .. مش المطار وبس
المضيفه : طيب .. ربنا يسعدكم هههههههههههه وتتعبونا احنا
شريف : يعود ليردد عبارات الاعتذار

وما أن وصلا الي الطائره .. وصعد سلم الطائره .. حتى وجد باقي الطاقم في انتظاره وكأنه احد كبار الشخصيات .. منهم من يبدو عليه آمارات الضيق .. ومنهم من يرسم على وجهه ابتسامه مصطنعه .. فقد تسبب هذا المسافر في تأخير الطائره عن موعدها اكثر من ربع الساعه .. 

كانت المضيفه الحسناء تسير أمامه في الطائره .. تقوده الي مقعده .. وباقي الركاب كلٌ في مكانه وقد ربط حزامه .. جلس الاستاذ شريف في مقعده بسرعه .. وبدأ ميكرفون الطائره في شرح احتياطات الآمان استعدادا للإقلاع .. 

وبمجرد جلوسه .. امسك الموبايل ليكمل الرساله لحبيبته بسرعه .. قبل أن يطير فيخرج عن نطاق تغطية شبكة التيلفونات .. خاف أن تكون (كاتي) على الطرف الآخر قلقه .. وهي لاتدري لماذا لم يرد عليها .. ولكن المضيفه عادت اليه قائلة .. اترك الموبايل الآن واربط الحزام .. من فضلك اعدل المقعد واغلق التليفون .. كلها 3 ساعات وابقى كمل كلامك مع كاتي براحتك 

فخضع شريف لتعليماتها .. وبدأت الرحله .. وفوق السحاب .. جلس شريف شارد الذهن .. يخامره احساس غريب لايعرف ماهو .. كان يشعر أن قلبه مقبوض .. يشعر أن هناك شيئا هاما ينقصه .. احساسه يخبره أنه نسي أمرا خطيرا وعظيما .. أن رحلته هذه ينقصها شئ غامض .. ولكنه لايعرف ماهو .. فماذا نسي ؟؟ لايدري ..

جلس في مقعده وهذا الاحساس لايفارقه .. وكانت المضيفه تروح وتغدو .. فتبتسم له في روحها وغدوها .. كانت تهتم به بشكل خاص .. فقد كانت الدقائق التي جمعتهم في الطرقه والباص .. والحوار الذي دار بينهم قد خلق بينهما الألفه .. وكأنه يعرفها وتعرفه.

المضيفه : ها .. يا شريف ..حـ تاكل ايه .. لحمه وللا سمك وللا فراخ ..؟
شريف : ولا شئ .. هههههه أنا مسافر عشان اشوف ممكن آكل ايه ؟؟
المضيفه: مش فاهمه ياشريف .. يعني حتختار ايه ؟؟
شريف : كفايه العصاير .. غرقيني عصاير وسيبك من الاكل .. أنا ممنوع من أكل غير المسلوق.
المضيفه : حاضر .. زي ماتحب .. الف سلامه عليك .. ان شاء الله ترجع بكل الصحه
شريف : شكرا على اهتمامك

في هذه اللحظه جاءت مضيفه اخرى قائلة له .. نعم يااخ شريف .. قهوه وللا شاي .. فضحك شريف بصوت مرتفع قائلا ( واضح ان الطاقم كله عرف اسمي بسبب تأخيري .. جميل جدا .. كل مره حسافر فيها حعمل كده )
فردت عليه المضيفه قائله : (هو الطاقم بس اللي عرف اسمك ؟؟ .. احنا .. فضلنا ننادي لما المطار كله عرف اسمك .. وكل المسافرين على كل الرحلات اليوم عرفوك ياعم ..هههههههههه ولد تايه ياولاد الحلال هههههههههههههه)

استمرت الرحله وانتهت بسرعه في جو من الموده وخفة الظل .. نسي معها هذه الفعله التي تسبب بها في تأخير الطائره .. كما نسي هذا الاحساس الغامض الذى يلازمه طوال الرحله .. احساس بانه ينقصه شيئا هاما .. لكن لايعرف ماهو .

وصلت الطائره الي مطار روما ..وتوقفت ..وبدأ كابتن الطائره يحدث المسافرون كما هى العاده..
نشكركم على سفركم معنا .. ونتمني لكم اقامه طيبه .. الساعة الآن تمام الواحده بعد الظهر حسب التوقيت المحلي لروما .. الجو ماطر ودرجة الحراره خارج الطائره 7 درجات مئويه .

ماأن نطق درجة الحراره .. حتى قفز شريف مفزوعا من مقعده .. فقد عرف الآن ماذا ينقصه .. عرف ماهو سر هذا الاحساس الغامض الذي لازمه طوال الرحله .. 

لقد نسي معطفه الجلدي الفاخر على المقعد باستراحة المطار .. فقد كان يحاور (كاتي) بالموبايل والمعطف علي المقعد الذي بجواره .. نسيه عند سماع اسمه بميكروفون المطار واسرع الي باب 4 دون أن يتذكره ..

بدأ الركاب في النزول .. وطاقم الطائره يقف عند الباب يوزع الابتسامات على الركاب .. وخرج شريف بعد أن ابتسم للمضيفات ابتسامه باهته .. فهو الأن في ورطه اخذت عقله وكل تفكيره ..

كيف سيعيش هذه الايام في روما في هذا الجو الماطر .. قارس البروده بدون معطفه الجلدي المبطن بالفرو .. ليس هذا فحسب ..فقد انخلع قلبه فجأه بعد أن مر من الجوازات واصبح خارج المطار .. غاص قلبه في قدميه عندما تذكر أن حافظة نقوده في جيب المعطف المفقود ..

وقف أمام المطار لايعرف ماذا يفعل .. وليس في جيبه سنت واحد .. كيف سيركب لينتقل من المطار الي المدينه .. كيف سينام .. أين يبيت .. كيف سيأكل .. ورطه لم يعيش مثلها في حياته .. وهو الآن غريبا .. مفلسا .. لاصديق ولا رفيق .. يحاول أن يدفع افكاره وعقله دفعا حتى يجدوا له المخرج من هذه المصيبه .. 

ولكن افكاره تخلت عنه .. وعقله اعلن عجزه عن ايجاد حلول .. حتى عندما فكر أن يتصل بالسفاره .. يخبرهم عن وضعه هذا ليساعدوه .. ليس معه ثمن مكالمه تليفونيه .. وليس معه رقم السفاره .. حتى الموبايل الذي في يده .. استنفذ رصيده في رسائله التي كان يجريها مع (كاتي) .. على أمل يبدل الشريحه فور وصوله الي روما .. وكأنه كان حريصا وهو يخاطبها أن ينهي ما معه من رصيد .. ليضع شريحه اخري جديده من شركة التليفون الايطاليه .

ظل صاحبنا واقفا امام المطار يجر حقيبته خلفه .. والهلع يعصف بافكاره .. والخوف يضمه الي صدره .. وظل يتخيل نفسه وهو يقضى ايامه نائما في محطات القطار ..

يمكن أن يدبر أمر نومه .. فليس أسهل من أن يتوجه الي محطه من المحطات .. ويتوه وسط زحام المسافرين .. يتمدد على مقاعد الاستراحات في المحطات وكأنه في انتظار قطاره .. ولكن
كيف يأكل؟ .. كيف يشرب؟ .. كيف يذهب اصلا الي هذه المحطات .. والأهم كيف يصل الي المستشفي الذي جاء من اجله ؟؟ 

وسط هذا الزحام من الافكار والتخيلات .. وسط هذه الغابه من سيقان الرهبه واقدام الخوف الذي يدوس علي ناصيته .. لمع في رأسه فكره 
فهتف قائلا : نعم .. نعم .. نعم .. يمكن أن يكون هذا حلا .. يارب .. يارب ينفع .. وارتد الي الخلف .. ودخل مره اخري الي داخل المطار وهو يجري ...



(2)

دخل شريف الي المطار مسرعا .. وتوجه الي مكتب شركة مصر للطيران .. ولما دخل وجد فتاه تجلس علي مكتبها .. احس بالسعاده عندما نظر الي وجهها فوجد ملامحها شرقيه .. اغلب الظن انها مصريه .. لذا .. كلمها مباشرة باللغه العربيه قائلا :]
شريف : أنا شريف الاسواني .. كنت قادم على رحلتكم التي وصلت من القاهره منذ ساعه .. واريد أن اكلم أحد المضيفات .. اسمها هناء
الفتاه : هل ممكن أن اعرف سبب الاتصال بها ؟
شريف : قد نسيت شيئا هاما في الطائره 
بدأ الاهتمام واضحا علي ملامح الفتاه وقالت بلهجه جاده ..
الفتاه : الحمد لله .. الرحله سوف تقلع للعوده بعد ساعتان .. مازال هناك وقت .. تفضل بالجلوس واخبرني ماذا نسيت بالطائره .. حتى اتصل بطاقم الطائره .. لاتقلق لن يضيع عندنا شئ .. ها

شريف : اريد أن اتصل بالمضيفه ( هناء الريدي ) بالتحديد .. ليس أي فرد من الطاقم غيرها .. فهي التي ستعرف أين تجد مافقدته 

قالت له الفتاه لحظه واحده .. وامسكت بجهاز اللاسلكي تكلم طاقم الطائره .. دار حوار طويل .. وكان شريف يتابع ملامح الفتاه دون ان يسمع الحوار الدائر بجهاز اللاسلكي ..فقد كانت تكلم أمن الطائره لتستشيره ماذا تفعل في أمر هذا الشاب الغريب الذي يريد الاتصال بالمضيفه .. وهو يقف لايعلم ماذا يدور.

انتهت من حديثها ... واقفلت التليفون وقالت له .. تفضل بالحلوس لحظات .. كان شريف واقفا وقلبه يحدثه أن هناك شيئا سيئا سوف يحدث .. إلا انه لم يهتم كثيرا وجلس هادئا .. ولم تمر إلا دقائق معدوده حتى دخل المكتب رجل شرقي .. اقل مايقال في وصفه أنه الديناصور الوحيد الذي لم يتعرض للانقراض.. دخل هذا العملاق وتفرس في وجه شريف لحظه ثم قال لشريف بصوت اشبه بهدير المدافع .. تفضل يااخ شريف .. واخذه الي غرفه جانبيه ضيقه

لم يكن بالغرفه إلا مكتب وخلفه كرسي دوار وأمامه كرسي خشبي ... كانت الغرفه اشبه بغرف التحقيقات في السجون .. تبعث على الرهبه .. ولكن شريف لم يهتم كثيرا .. وجلس امامه على الكرسي الخشبي .. وماأن جلس العملاق حتي قال .. 

العملاق : ألست أنت الذي تسبب في تأخير الطائره اليوم
فرد عليه شريف وهو يحاول أن يكون طبيعيا ويتماسك أمام هذا السميدع المخيف .. العملاق ذو الملامح التي تحكي في صمت حكايات الرعب المخيفه .. ونظراته التي تشعر انها تخترقك وتفتتك .. فتصبح هشيما تذروه الرياح من أول نظره من عينيه .

شريف : نعم أنا .. هل ستبقي هذه الدقائق التى تأخرتها وصمة عار .. ولا حديث غير عنها . 

العملاق : المعذره .. لأنها تصرفات تدعو الي الاحتياط .. تتأخر في مكان ما .. ثم تعود لتسأل عن شئ مفقود ولاتريد ذكره .. ثم تطلب مضيفه بعينها دون سواها ..
لابد أن تعذرنا فنحن مسئولون عن ارواح ناس .. ولابد من الحذر .. ونكون على علم بما يدور .. من فضلك اعطني جواز سفرك .

شريف : معك حق .. الموضوع ببساطه هو انني نسيت معطفي الجلدي وفي جيبه حافظة نقودي وانا الآن لاأملك سنتا واحدا .. ولااعرف ماذا افعل .. هذا كل مافي الأمر

العملاق : لا تخف ياأخ شريف .. دقائق ومعطفك سوف يعود اليك اذا كنت نسيته بالطائره .
شريف : الحقيقه أني غير متأكد إن كنت نسيته بالطائره أم بمطار القاهره عندما اسرعت للحاق بالطائره (قال هذا رغم انه واثق ومتأكد من انه نسيه بالمطار)

العملاق : سؤال اخير ياأخ شريف .. لماذا (هناء الريدي) بالتحديد التي طلبتها ورفضت أي احد اخر من الطاقم ؟؟ .. هل تربطك بها علاقة قرابه أو معرفه أو علاقه من اي نوع ؟؟

شريف : لم اراها قبل اليوم .. كل الامر انها هي التي كانت تنتظرني في المطار وتبحث عني عندما تأخرت .. وحادثتني وحادثتها في الطائره .. شعرت بالموده منها وانها فتاه مصريه يمكن الاعتماد عليها .. كما يقال ( بنت جدعه بألف رجل) .. فداخلني شعور بأنها ممكن ان تساعدني في هذه الورطه وانا لاأعرف احد غيرها .. وقد قرأت اسمها كاملا (من البادج) المعلق علي صدرها طوال الرحله ..

العملاق : اه فهمت .. اعتذر عن ازعاجك .. وسوف يقوم الطاقم بالبحث عن معطفك .. فإن كان بالطائره سوف نحضره لك .. وإن كان في مطار القاهره فلاتقلق ايضا .. سنجري الاتصال الآن بالشركه هناك ليرسلوا من يبحث عنه .. هل تذكر أين كنت تجلس بالمطار .. 
شريف : نعم .. كنت بالكافيتريا المواجهه لباب الخروج رقم 4
العملاق : إذاً .. انتظرني ثواني وسأعود ولاداعي للقلق .. إن شاء الله خير .

ثم خرج من الغرفه ومعه جواز السفر قائلا (ثواني واعود) ... وبعد حوالي نصف ساعه عاد اليه .. ليجد شريف قلقا متذمرا غاضبا .. وبمجرد دخوله حتى انهال عليه شريف باللوم .. وأنه لايمكن أن يقبل أن يتعامل معه بهذه الطريقه .. كمتهم .. ولكن العملاق أبدي اسفه الشديد ورد بكلمات اعتذار رقيقه ومهذبه لاتتناسب مع هيئته .. فامتصت هذه الكلمات غضب شريف.

العملاق : لاتغضب اخ شريف .. لك كل الاحترام والتقدير .. انا تأخرت فقط لاني كنت ابحث عن وسيله لمساعدتك .. لأن معطفك ليس علي الطائره .. واتصلت بمطار القاهره .. وانتظرت ردهم .. والحمد لله .. معطفك موجود هو الآن بمقر الشركه وبه كل ممتلكاته .. وسوف يرسلوه لنا هنا على رحلة الغد في نفس التوقيت
ومده يده اعطاه جواز سفره وهو يقول .. حضرتك تشرفنا غدا في الساعه الواحده بعد الظهر لتستلم معطفك ..

شريف : لا .. لن اعود غدا .. لأني لن أغادر المطار .. سأبيت ليلتي هذه هنا في المطار .. علي أي مقعد بأي استراحه .. فأنا لاأملك سنت واحد كي اخرج من المطار واعود غدا .. !! اين اذهب وكيف .. أنا سأظل هنا .

العملاق : اخ شريف .. لايرضينا ابدا أن تنم ليلتك هنا في هذ البرد القارس ..

واخرج من جيبه 200 يورو وقدمها لشريف قائلا .. هذه سلفه مني استردها منك بالغد .. لابد أن تقبلها من أخ .. لاتأخذ الامور بهذا القلق والعصبيه .. واكرر اعتذاري لك على احتياطاتنا التي تبدو سخيفه .. ولكنها ضروريه للحفاظ على ارواح الناس .. فأنت تعلم مشاكل هذه الايام ومايمكن أن يحدث في الطائرات .

لم يكن شريف يتوقع أن يكون هذا الديناصور بهذه الرقه في المشاعر أو هذا النبل في الاخلاق .. ولكنه تأثر جدا من هذا المعروف .. واحترم هذه اليد التي امتدت اليه في لحظه حرجه .. 
اخذ شريف المبلغ .. وسلم على العملاق بموده وحراره ثم خرج وهو يقول ( غدا سوف اعود إن شاء الله )

خرج شريف من الغرفه الجانبيه ومر علي الفتاه التي قابلها عند دخوله .. فنظر اليها بإحتقار دون أن يكلمها .. وعند خروجه من باب مكتب الشركه كاد أن يصطدم بالمضيفه .. (هناء).. وماأن رأته حتي ضحكت بصوت عالي وهي تقول ..

هناء : اعمل ايه فيك ؟؟!! .. جننتني وغلبتي معاك من الصبح انت وكاتي بتاعتك هههههههههههه 

شريف : انتي عرفتي اللي حصل ههههههههه ؟؟ .. انا اسف أوي .. اعمل ايه بس .. وانا طرزان كده لا قرش ولا مليم معايا .. قلت مفيش حد غيرك يلحقني .. انما الحمد لله (مازينجر ) عمل الواجب .. 

هناء : ليا 10 سنين بشتغل في الشركه .. اول مره يتعمل معايا تحقيق .. بقالي ساعه كامله وانا في سين وجيم عنك هههههههههه.. انت معرفتك تودي في داهيه هههههههههههه

شريف : وانتي كمان .. ليه كل ده .. انا كنت حطلب منك اعانه وبس

هناء : أومال ياابني .. هو انت فاكر ايه .. بالساهل كده انك تطلب مضيفه وتجيلك .. وكأني بهربلك معايا سلاح أو ممنوعات .. تعرف؟ .. لولا كلامك كان مطابق لنفس كلامي .. كنا انا وانت يااخ زمانا مترحلين سوا عالنيابه .

شريف : يخرب بيتي وبيت اهلي اللي سببتلك المشكله دي .. معلش والله غصب عني .. انا ماأعرف هنا حد غيرك .. انا مستحي من نفسي اني سببتلك كل ده

هناء : (وهي تضحك) هو انت لحقت تعرفني ياجدع انت .. دول كلهم دقايق 

شريف : اهي الدقايق دي خلتني احس اني اعرفك من زمان .. هى المعرفه بالوقت ياجدعه انتي هههههههههه .. وبعدين خلاص لو ماكنت اعرفك .. انا قررت اني اعرفك .. إيه رأيك بقي

هناء : طيب ياسيدي .. نخلي التعارف ده لبكره لاني حطير دلوئتي .. انا حجيبلك البالطو بتاعك معايا .. استناني بكره ..

شريف : ضاحكا .. حتطيري !! .. ماشي ياعم العصفور هههههههههه .. غدا القاك .. البالطو امانه .. وبلاش تفتشي في جيوبه .. في اسرار 

هناء : متخفش يااأبو اسرار ههههههههه .. بس اوعى تنشغل في رسايل الموبايل وتنسى تيجي بكره .. شكلك تايه دايما 

شريف : علشان يعني نسيت معاد الطياره ونسيت البالطو صرت قي نظرك تايه دايما ههههههههههه

هناء : لا ... مش كده وبس .. بص وراك !!! ..

فالتفت شريف خلفه فوجد فتاة الشركه وفي يدها حقيبته وهي تقول .. خذ .. نسيت شنطتك يااستاذ .. فضحك شريف هو وهناء .. وقال لها .. الواضح اني تايه فعلا .. لكن عندي فكره ..

هناء : قول بسرعه مفيش وقت

شريف : خدي رقم التليفون .. كلميني بكره بمجرد وصولك .. أذا ما جيت في الميعاد .. 

واعطاها الرقم .. فكتبته في اجنده صغييره معها .. وسلمت عليه بسرعه ودخلت الشركه .. وانصرف هو مغادرا المطار .. 

إستقل شريف القطار وجلس هادئا .. يفكر في هناء برقتها وخفة ظلها .. وجمالها الساحر الذي يتسلل مع ابتسامتها .. فيبني مخيمات في القلوب .. وينساب مع صوتها العذب فيحتل الوجدان .. كانت جميله جمالا لا يقبل الا الاحتلال بقوة سيوف العيون .. يبني المستوطنات في المشاعر بجبروت بساتين الورود التي علي خديها .. جمال لايقبل المفاوضات .. حسن له سحر قاهر لاتملك القلوب الا الاستسلام امامه .. 

كان شريف في حالة هيامه هذه بالقطار .. وفجأه رن جرس التليفون في جيبه .. فأمسك التليفون ليجد اخيه على الطرف الآخر .. يحدثه قلقا عليه .. ويسأله .. ماذا حدث لك ؟؟ ولماذا كل هذه التحريات عنك .. فالتحريات عنك في القاهره تجري على قدم وساق منذ ساعه .. 





3

عرف شريف أنه تحت المجهر عند رجال الأمن نتيجة حالات النسيان التي تنتابه .. فتأخره عن الطائره .. ثم نسيانه لمعطفه وما دار حوله ... وبعدها نسيانه لحقيبته التي كان يمكن أن يكون لها عواقبها .. ولو أن احداً ظن أن بالحقيبه شئ خطر كالمتفجرات مثلا .. لكان شريف الي الآن في موقف صعب ... ورغم احساسه بالقلق لكنه طمأن اخيه في التليفون وطلب منه أن يشحن له رصيده في الموبايل ... حتى يستطيع استخدامه


كان اخيه على الطرف الآخر يلوم نفسه لأنه تركه يسافر وحده هذه المره ... حتى أنه فكر في اللحاق به ... لولا أن شريف اعطاه بعض الاحساس بالطمأنينه .. وأنه لاخوف عليه .. وماحدث لم يكن إلا سوء حظ ولحظة نسيان عابره .. استمرت المكالمه فتره ثم انتهت ولازال القلق يسطر على روح اخيه خوفا عليه ..


ماأن انهي المكالمه .. حتى التفت الي هذه المرأه العجوز الإيطاليه التي تجلس بجواره في القطار ووقال لها باللغة الأنجليزيه ... أريد أن انزل في محطه ريسسيفري روما  ... ارجوكي اعطيني خبرا عندما نقترب منها ... لكن المرأه العجوز لم تفهمه ... فهي لاتعرف الانجليزيه ... فحاول أن يفهمها باللغه الايطاليه بالكلمات والاشارات .. فهو لايعرف من الايطاليه الا بعض كلمات ... وبعد أن اعياه الأمر وهي لاتفهم تركها .. وجلس صامتا ... 


في هذه اللحظه ربتت علي كتفه يد ناعمه من الخلف .. فالتفت .. فرأي شابه ايطاليه بيضاء البشره كأنها قطعه من السحاب سقطت من السماء في القطار .. وكأن شعرها حجاب صنعته من اشعة الشمس لتستر به عورة السحاب

قالت له الفتاه بلغه انجليزيه واضحه .. ان محطة ريسستفري فاتت منذ فتره .. وعليه أن ينزل في المحطه القادمه ويعود في القطار محطتين وهي الثالثه ... شكرها شريف بشده وقام من مكانه متوجها الي الباب ... فقد كانت حركة القطار بدأ ت في البطئ ... 

لم يصل شريف عند الباب حتى وجد الفتاه التي كانت تحادثه تأتي اليه بسرعه لتعطيه تليفونه الذي تركه علي المقعد بعد أن حادث اخيه ... فابتسم لها وشكرها بسرعه ثم نزل الي المحطه عند وقوف القطار ...

جلس شريف علي المحطه علي الرصيف الآخر ينتظر القطار ... واحس برغبه في تدخين سيجاره بعد هذا اليوم الطويل الشاق .. ينفث مع دخانها التعب الذي بدأ ينتابه ... فوضع يده في حقيبته ليخرج علبة السجائر ... ولكنه انطلق ضاحكا بصوت مرتفع ويده لازالت في الحقيبه ...

ظل يضحك ويلعن هذه الذاكره العقيمه .. كان يضحك لإن يده وهو يبحث عن السجائر لمست .. الفيزا كارت .. التي وضعها في حقيبته ليسحب بها النقود التي يحتاجها إذا لم تكفيه نقوده ... 

كانت شريف رغم ضحكه وابتسامته التي لاتفارق شفتيه .. من يتفرس في ملامحه عن قرب ... يرى انه قطعه من الأسى اقتطعها الحزن من أرض العذاب ... وكأنه مخلوق من طينة الألم .. لكنه شريف ... الفتى الذي لايبالي بالعذاب ولا بالألم ... الفتى الذي يسخر من الدنيا بكل مافيها من احزان وأفراح .. الفتى الذي لايبالي بنوائب الدهر ... دائما راضى ضاحك باسم ... يعلم أنها أيام وستمر بحلوها ومرها ولن تدوم الحال .. وإن دام الحال فلن يدوم هو لها ... لذا كان دائما الفتى الساخر من الاهوال ... القانع بقدره المكتوب .

جلس شريف يدخن مستغرقا في افكاره ... وقد مر قطار واثنان ولم يلتفت لهما .. ولكنه بدأ يشعر أن الوقت يجري ولابد أن ينتبه للقطار القادم ... ومضت دقائق وجاء القطار ليجد شريف على أهبة الاستعداد في انتظاره ... 

ركب شريف القطار .. ولم يجلس علي مقعد .. بل ظل واقفا بجوار الباب ... فمحطتان فقط لن تاخذ اكثر من عدة دقائق ... وبعد دقائق معدوده كان شريف خارجا من باب محطة ريسسيفري واستقل تاكسي الي الفندق الذي اعتاد أن ينزل فيه ... 

وصل شريف الي الفندق وتقدم للفتاه التي مكتب الاستقبال وقدم اليها جواز سفره وهو يقول ... لقد ارسلت اليكم عدة ايميلات لحجز غرفه اليوم .. فنظرت الفتاه في جهاز الكومبيوتر قليلا ثم قالت له :

فتاة الاستقبال : فعلا كان هناك غرفه محجوزه باسمك .. ولكنك تأخرت عن موعد الوصول المحدد فقمنا بتسكينها ... موعد الدخول هنا (تشيك إن) ... قبل الثانيه ظهرا والآن الثامنه مساءا ..

شريف : ألا يوجد أي غرفه لديكم اقضي بها ليلتي ؟؟

فتاة الاستقبال : اعتذر لك بشده .. فهذه الايام هي قمة الموسم السياحي ... وليس هناك غرفه واحده .. كل مايمكن أن افعله لك .. هو أن احجز لك من الغد .. بشرط أن تكون هنا قبل الثانيه غدا .

شريف : هل تعلمي؟ ... من اللحظه الأولي لي في المطار .. وأنا اشعر اني سأقضى ليلتي هذه في محطات القطار ... امممممممم .. هل ليديكي نصيحه لي .. أو فندق آخر قريب يمكن أن اذهب اليه الآن ..

فتاة الاستقبال  : (اثرت كلماته الحزينه في الفتاه الرقيقه فقالت له) انتظر لحظه .. ثم دخلت الي حجرة جانبيه وعادت بعد دقايق وقالت له ... يمكنك الاسراع الي فندق دونا كاميللا فقد تمكنت من أن اجد لك غرفه الليله فقط ... ومن الغد ستجد غرفتك محجوزه عندنا ... هيا اسرع الآن ..

شكرها شريف بسرعه .. وانطلق خارجا من الفندق ... لكن فتاة الاستقبال ظلت تنادي عليه بإسمه .. ولما التفت اليها .. اشارت له بجواز سفره الذي في يدها ... فعاد اليها واخذه منها شاكرا وهو يبتسم مع ابتسامتها .. وكأنهما ابتسامتان كانتا علي موعد ...

استقل شريف التاكسي وتوجه الي الفندق دونا كاميللا .. فوجد الغرفه فعلا قد تم حجزها بإسمه .. فأنهي اجراءات الحجز بسرعه وصعد الي غرفته ... ولم ينتظر أن يغير ملابسه .. ولكنه استلقى علي السرير فور دخوله ...

لم يكن شريف نائما ... بل كان مستلقي على ظهره يتذكر زيارته السابقه هو وأخيه الي روما ... فقد جاء شريف الي روما منذ عامين وهو مريض على عتبات الرحيل ... بعد اصابته بورم خبيث في الكبد والطحال ( السرطان) ... ولكن اسرته الكبيره لم ترضى أن تتركه بين يدي المرض كي يلتهم شبابه الغض ويقضى علي حياته ... فارسلته مع اخيه الي روما واجرى عدة عمليات ... استئصال السرطان من الطحال .. واستئصال الكبد الذي كان قد انهي عليه السرطان .. وزراعة فص كبدي جديد ... لكن للاسف ...

كان جسد شريف في ذاك الوقت يرفض العضو الجديد المستزرع ... وكأنه يرفض من داخله الحياه بعد صدمته في المرأه التي احبها وأخلص لها ... ورأى خيانتها بعينيه ... ولكنه سرعان ماألقي بهذه المرأه بعيدا عنه فرحلت سريعا الي عالم النسيان ... بعد أن أسمعها بأذنها أنه رحل عنها والي الأبد ... 

فقد كانت تحاول أن تتصل به وهو بالمطار اثناء سفره الأول للجراحه ... لتكمل كذبها المحكم الذكي بدموعها الزائفه ... وشريف لايرد عليها ... لكنه يفتح لها التليفون لتسمع نداء ميكروفون المطار معلنا عن رحيله عنها مقدما ... قبل رحيله عن الدنيا كلها بعد بعض شهور 

فشريف يعلم أن عمره في هذه الدنيا قصير ... ولم يبقى له فيها سوى عدة شهور ... قرر أن يقضيها كما هي ... بحلوها ومرها ... دون أن يبالي بالدنيا ولا مافيها ولا من عليها ... الا كاتي التي كان يعيش معها ايامه الباقيه ... يسامرها وتسامره .. يضاحكها وتضاحكه ... يرافقها وترافقه ... فقد كانت بالنسبة له طوق النجاه ... ورصيد الابتسامه الوحيد له .. وكأن بيديها مفاتيح السعاده وخزائن الفرح ... 

وكانت كاتي تفتح خزائنها له .. تسعده ... فيقضي أيامه معها ... وتنسيه ما يمر به من آلام ... تنسيه لحظات الحزن ... حتى بدأ هو ينسي من نفسه .. وذاكرته تمحو اكثر مما تتكتب ..

كان جسد شريف يرفض العضو المستزرع .. فلم يجد الاطباء وسيله لإنقاذه الا بحقنه بأدويه تثبط جهاز المناعه عنده ... وعاد الي القاهره من رحلته الأولي ليعيش بهذه الادويه ... يوقف جهاز مناعته بيده .. حتى اصبح بلا مناعه ... وكأنه مصاب بمرض الايدز ...

فقد كانت هذه الادويه والعقاقير التي تحافظ عليه حيا ... لها اعراض جانبيه خطيره .. فغير انها توقف جهاز المناعه عنده ليكون مريض الايدز بمحض ارادته وبفعل يده ... اصابته هذه الادويه أيضا بمرض فقدان الذاكره ... (الزهايمر) ... وظلت حالة الزهايمر تزداد تدريجيا ... حتى بلغ به الامر انه بدأ يتوه عن بيته ... وبدأ ينسي أسماء اهله واصدقاءه ... بدأ ينسي كل مايفعل وما يقول بسرعه .. 

لذلك قرر العوده الي المستشفي التي اجري بها الجراحات السابقه ... وبعد اتصاله بالطبيب الذي عالجه ... طلب منه الحضور الي روما .. وها هو مره اخري بروما ... في انتظار موعده في الغد مع الطبيب بمستشفي تريستفري ... 

وفي صباح اليوم التالي ....




4


في صباح اليوم التالي . استيقظ شريف مبكراً .. فوجد نفسه لازال بكامل ثيابه ... قام من مكانه واغتسل واستبدل ثيابه .. كان يستبدل ثيابه على نغمات التليفون .. فقد ظل التليفون يعزف مقطوعة فريد الأطرش (احبابنا ياعين ) بلا انقطاع .. وشريف يغني معه وهو يرتدي ثيابه .. 

كانت هذه النغمات كلها نغمات خاصه بالرسائل ... اكثر من خمسون رساله ظلت تتوالي علي تليفونه الملقى علي السرير ... فجلس شريف علي السرير وبدأ يقرأ الرسائل ... كانت الأولي من شركة التليفون المحمول .. تخبره بأنه قد تم شحن رصيده وبثمن المكالمات المحليه والدوليه ... أما باقي الرسائل فكلها من (كاتي) .. 

كاتي تبكي في رسائلها .. لأنها ادركت أنها نسيت للحظات موعد اقلاع الطائره ... ولم تذكره به .. كما نسيت أن تلفت انتباهه لمعطفه الذي علي المقعد بجواره ... فمن عادتهما معا .. أن يكتب لها كل سكنه وكل حركه يعملها .. فتعيش واقعه وكأنها بجواره .. وظلت كاتي تلوم نفسها وتبكي ...و كانت رسائلها كلها قلق وحيره وخوف عليه .. فهي لم تعرف ماذا فعل وحيداً بدونها ... 

كاتي هي الوحيده من غير أهله التي تعرف حالته الصحيه ... وتعرف بمرض النسيان وفقدان الذاكره المؤقت (الزهايمر) الذي اصابه .. فوهبت نفسها ووقتها لتكون رفيقته طوال الاربع والعشرون ساعه طوال أيامه .. كانت ترتب له مواعيده .. وتذكره بها أولاً بأولا .. تنظم له أوقات عمله وأوقات نومه واستيقاظه .. أكله وشربه ... لاتدعه يخرج من المنزل قبل أن تتأكد أنه أخد في جيبه كل مايحتاج .. لم تتركه أبدا وحيدا.. لاتنام قبل أن تطمئن انه نام بعد أن تناول دواءه .. لم يغيب عن عينيها لحظه .. حتى أنها كانت تعرف طريقه الي البيت والي العمل .. والمواصلات التي يركبها وأماكنها.. ولو نسيت هي امراً ولم يفعله هو ... تظل تؤنب نفسها .. وربما تظل تبكي فتره طويله .. وهو يهدئ من روعها .. 

وكان شريف يعتمد عليها في كل الأمور .. ينام مستريح البال .. لأن هناك من تذكره بما يجب أن يفعل .. كان يعلم أنه بدونها لم يكن ليستطيع العيش .. حتى أصبحت كاتي جزءاً منه ومن حياته .. 

(كاتي) .. نهر الحنان الذي يصب في وجدانه .. نهر فاض بالرقه والحب والرحمه حتى صار نهراً بلا ضفاف .. لدرجة انها بدأت هي تنسي مايخصها ويخص حياتها من شدة اهتمامها بتنظيم حياته .. كانت هى ذاكرة شريف وذكرياته .. ذاكره بشريه ملائكيه تعيش بعيدا عن صاحبها آلاف الأميال ..

رسائلها كلها قلق ,, تتوسل اليه أن يرد عليها كي تطمئن .. فقد انقطعت اخباره عنها اكثر من 20 ساعه .. وهذه الساعات بالنسبة لهما زمنا طويلا جدا .. فل يسبق أن افترقا أكثر من 6 ساعات هي ساعات النوم كل يوم .. لتوقظه في الصباح وتظل معه ... الي أن تذكره بالغطاء عند النوم في المساء .. 

احس شريف بقلقها .. بدأ يرد عليها الرسايل ... وحكي لها كل ما جري منذ أن كان يحاكيها بالمطار .. حتى هذه اللحظه .. وعلى الطرف الآخر.. دموع كاتي لاتنقطع .. فقد كانت تشعر بالتقصير لأنها عاشت لحظات مرح معه انستها الواجب الذي قطعته علي نفسها .. 

ولما تماسكت كاتي .. قالت له .. لابد أن يستعد لمغادرة الفندق الآن .. فموعده في المستشفي مع الطبيب في الساعه التاسعه .. وأخبرته أنها ستكون في هذه اللحظات في لجنة امتحان لها .. ولن تستطيع أن تكون معه حتى الساعه الثانيه عشر .. وظلت ترجوه أن يحترس لنفسه خلال هذه الساعات الثالثه حتي تعود إليه ... 

ودعها شريف برساله أخيره .. وقام يستعد للذهاب الي المستشفي ... اخرج التقارير الطبيه في حقيبة يده .. وتأكد أن كل شي في مكانه .. وغادر الفندق الي المستشفي ... 

وصل شريف الي المستشفي .. واستقبله الطبيب المعالج .. قضي معظم يومه في اجراء الفحوص والتحاليل .. التي كانت نتائجها تشير الي سوء حالته .. وأنه في حاجه لعمليه اخري .. لم يكن مستعدا لها في هذه الرحله ... 

مر الوقت سريعا وكانت توصية الاطباء أن يظل تحت الرعايه والفحوص اسبوعا كاملا بالمستشفي .. لكن شريف رفض أن يتم حجزه في المستشفي .. فهو لايطيق المستشفيات ولا رائحتها ,, ولايحب أن يقضى فيها ليله واحده إلا مضطرا ومرغما .. لكن اصرار الاطباء جعله يرضخ .. وطلب أن تبدأ اقامته بالمستشفي من الغد .. فهو يحتاج الي أن يعود الي الفندق يحضر حاجياته .. ويلغي حجزه فيه .. فوافقه الطبيب وحدد له موعد آخر .. على أن يعود في العاشره غدا ...

كانت الساعه قد تجاوزت الثالثه بعد الظهر وشريف يغادر المستشفي .. ووصل الي الفندق .. فوجد تليفونه على السرير .. نسيه هنا بعد محادثته مع كاتي .. أمسك التليفون .. فوجد به مكالمات عديده لم يتم الرد عليها .. كلها من رقم مجهول لايعرفه .. وبعض مكالمات من كاتي ... 

فقد كان تليفونه في الفندق علي السرير لاينقطع عن الرنين طوال فترة وجوده بالمستشفي .. و الرقم الذي يطلبه رقم غريب لم يراه قبل الآن .. لذلك لم يهتم شريف كثيرا .. ولكنه انتقل ليري الرسائل التي كتبتها له (كاتي)

قرأ رسائل كاتي التي تخبره فيها عن الامتحان والاسئله وكيف اجابت عليها .. وتسأله عن ماتم في المستشفي .. وهي متلهفه لتعرف اخبار حالته الصحيه .. فرد عليها برسائل يطمئنها ويزيل قلقها .. ويقيم لها اجاباتها في الامتحان .. 

ولكن شريف وجد من بين الرسائل .. رساله من الرقم المجهول الي كان يطلبه.. فيها بعض كلمات غاضبه .. كانت الرساله تقول : 
( .ساعتان وانا اتصل وتليفونك متاح ولم ترد .. اسفه اني عطلتك .. البالطو بتاعك تركته لك في مكتب الشركه بالمطار .. لما تكون فاضي روح خدو ... سلام .. وشكرا)

عرف أنها المضيفه .. وتعجب .. كيف حصلت علي رقمه !! .. ثم طلب رقمها كي يكلمها .. ويشرح لها موقفه .. وأن التليفون لم يكن معه .. ولكن للاسف كان تليفونها كان خارج نطاق الخدمه .. فقد تجاوزت الساعه الرابعه .. ولابد أن تكون هذه المضيفه فوق السحاب الآن ..

حزن شريف جدا لأنه لم يستطيع مكالمتها .. وظل علي سريره يفكر فيها .. وفي زعلها الذي لم يكن يقصده .. وجاءت ملامحها من بعيد تخطو في ذاكرته البليده .. وعلى وجهها هذه الابتسامه التي تنزع الملوك من فوق عروشهم لينحنوا لها .. وهذه النظره التي ترسم ببريقها قلوب العشاق على جذوع الاشجار ... هذا الصوت والضحكه التي تذيب جليد القطبين فترفع امواج البحر ليغمر الجذر والضفاف .. 

ظل يفكر فيها ولكن فجأه توقف عن التفكير وأفاق من حلم اليقظه .. وبدأ يعصر ذاكرته عصرا فكان عصيرها كل الاسماء .. ظل يحاول ويحاول أن يتذكر اسمها .. كيف سيكلمها؟ .. وبماذا يناديها؟ .. كل مايذكره .. أن في اسمها حرف النون .. ولما اعياه التفكير .. توقف وقال .. يكفي هذا .. حرف واحد في اسمها بكل اسماء النساء .. ليكن اسمها نون حتى ألقاها غدا ... ونظر في ساعته فإذا بها تقترب من الخامسه ..

كان شريف مولعا بالاماكن السياحيه .. فقرر أن يذهب الأن الي وسط روما لزيارة بعض معالمها .. وذهب الي موظفة الاستقبال يطلب منها خريطه .. ولكن موظفة الاستقبال قالت له .. 

- كان مقررا أن تغادر الفندق اليوم!! .. ولكنك لم تغادر .. اتصلنا بغرفتك ولم تكن موجودا .. فلم يكن امامنا الا حجز الغرفه لك ليله اخري .. هنا .. تذكر شريف أنه كان يجب أن ينتقل من الصباح الي الفندق الأول الذي ذهب إليه البارحه .. 

فكر شريف قليلا .. ثم كتب لنفسه رساله وتركها في صندوق الاستقبال لتسلمها له موظفة الاستقبال صباح الغد عند الإفطار .. ليتذكر الانتقال الي الفندق الآخر.. 

ثم اخذ الخريطه وتوجه الي شارع دي كورسو ( فيا دي كورسو ) ..  وظل يسير الي أن وصل الي هذه النافوره الشهيره ( فونتانا دي تريفي) .. التي يلقي فيها الناس ببعض العملات بعد أن يسروا اليها بأمنياتهم .. ظل يتابع مستمتعا بوقته وبهذا الفن النحتي الرائع للتماثيل الرومانيه التي على النافوره .. 

اخرج شريف تليفونه من حقيبته وظل يصور بعدستها هذا المزار السياحي الشهير .. كان يقف ووجهه للنافوره .. يصور ويضحك ويغني كلمات عادل إمام التي كان يغنيها في نفس هذا الموقع عند تصوير فيلم (عنتر شايل سيفه) .. فقد تذكر في هذه اللحظات مافعله عادل إمام عندما خلع ملابسه ونزل الي الماء ليجمع العملات ههههههههههه .. 

ظل شريف واقفا يصور ويغني بصوت مسموع ( الساعه بخمسه جنيه والحسابه بتحسب)... وفجأه سمع صوت يضحك خلفه بمرح .. فالتفت خلفه .. 

فإذا به أمام هذه الفنانه المصريه الشهيره .. ممثلة السينما الرقيقه التي بلغت شهرتها الآفاق .. إنها مرفت امين .. كانت تضحك على اغنيته .. تقدم اليها شريف يسلم عليها كأحد المعجبين .. بعد أن عبر لها عن اعجابه بفنها وبأدوارها التي يتابعها في كل دور السينما .. ( لم يكن شريف صادقا ).. ولكنها ضروريات المجامله في مثل هذه الحالات .. إلا أن ذاكرته لم تسعفه أن يتذكر دورا واحدا لها ليتكلم عنه .. فكف عن الكلام ووقف بجانبها .. 
مرفت : انت عربي اكيد
شريف : مصري
مرفت : معجب انت أوي بعادل امام ههههههههههه تعرف ... أنا كمان كنت بفكر في دوره ده .. وبضحك زيك بالظبط .. بصراحه عمل الدور بمنتهي الروعه وخفة الدم
شريف : اظن مفيش حد عربي حيوقف هنا من غير مايفتكر دور عادل امام في فيلم عنتر

كان حديث مرفت امين معه شئ لم يكن يخطر أبدا بباله .. ولم يتصور أبدا أن هذه النجمه اللامعه برقتها وجمالها العذب يمكن أن تكون متواضعه وعفويه لهذه الدرجه .. فبعد لحظات فقط شعر أنها امرأه كباقي النساء .. وإن كانت تفوقهم رقه وعذوبه وجمال .. ولكنها إمرأه .. فبدأ شريف يتحدث معها كما يتحدث مع غيرها .. ببساطه وعفويه وبلا تكلف ..

سألها أن كانت هنا في زياره سياحيه أم في زيارة عمل .. وهل هناك مشروع فيلم أو مسلسل جديد يتم تصويره في روما .. وقبل أن تجيبه .. 

قفزت فتاه اجنبيه الملامح وهو تصرخ ( وااااااااو .. مدام مرفت أمين .. مش ممكن .. أنا محظوظه أوي اني اخيرا شفت نجمة النجوم في الواقع بعيد عن السينما) .. 

واحتضنت الفتاه النجمه وظلت تقبلها وهي سعيده كالأطفال .. وبدأت تتكلم معها .. ولما طال حديثها معها .. أحس شريف أنه اصبح سخيفا أن يظل بين إمرأتين بلا مبرر .. فقال معتذرا .. استأذن أنا .. ولكن الفنانه القديره .. قالت له ( على فين ياشريف) .. 
شريف :. رايح ازور (بورجيزو)
مرفت : قصدك الحديقه اللي فيها تماثيل للعظماء والخالدين من كل الدنيا .. قريت عنها انا ولكني لم ازورها حتى الآن .. 
شريف : اها .. حديقة الخالدين .. وبعدها سأذهب الي الفاتيكان .. نفسي اشوف السقف اللي ابدع فيه مايكل انجلو 
مرفت : انا شفتو اليوم وشفت كمان تمثال الرحمه .. منتهى الروعه .. لازم تزورهم بس في أول النهار .. لأن المواعيد للساعه 5 بس .. روح بكره .. 
شريف : يبقا اروح البورجيزو و الكولوسون وبكرا خليه للفاتيكان والبياتسات 
مرفت : هي بعيده الحديقه دي ؟
شريف : مش عارف .. انا بتابع الخريطه .. واضح علي الخريطه انها قريبه جدا 

وهنا تدخلت الفتاه قائله : اذا كنتي تحبي يامدام مرفت تزوريها دلوئتي .. اكون سعيده لو قبلتي ارافقك .. انا عارفه الطريق المختصر .. مش اكتر من 10 دقايق مشي من هنا .. 

فقالت النجمه .. خلاص يللا بينا كلنا مدامت قريبه كده .. وسار الثالثه شريف والفنانه اللامعه والفتاه أجنبية الملامح التي تجيد العربيه بلهجه مصريه متقنه ..

الغريب أن إحساس شريف بها كان غامضا .. فهذه الفتاه اجمل من رأت عينه طوال حياته .. كل ملمح من ملامح وجهها وكأنه مصنوع بأدق القياسات .. إن رأيتها تتأكد أن كتب مواصفات الجمال قد اقتبست من ملامحها .. فهي المقياس التي يرجع اليه المحللون والحكام عند اختيار الجميلات في المسابقات .. 

ولكن رغم كل هذا الحسن والجمال الذي يملأ كوكب الأرض فتنه .. بل المجره بإسرها .. رغم كل هذا .. لا تحبها !! .. فقد كان جمالا ميتا لا روح فيه .. وكأنها تمثال ابدع فيه النحتاون .. بل يمكن أن تشمئز من هذا الحسن إذا أطلت النظر إليه .. فقد كانت كما يقال بالعاميه من ذوات الدم الثقل (ياااااااباااااااااااي جميله أوي لكن دمها يلطش)

كانت الفتاه تسير مع الفنانه وشريف يسير بجوارهم تاره وخلفهم تاره وامامهم تاره .. يشاركهم الحديث لحظات وينصرف عنهم بالنظر الي الحسناوات الايطاليات لحظات .. والطريق الذي قيل أنه 10 دقايق قطعوه في اكثر من ساعه نصف .. فقد كانت المرأتان يتوقفوا أمام احد المحلات كل بعض خطوات .. لمشاهدة الفساتين .. أو يدخوا الي المحل .. وشريف يقف ينتظر بالخارج ... وفي النهايه وصلوا الي الحديقه

لم يكن هناك أي حديث مباشر بين الفتاه وشريف .. كانا الأثنين يتحدثان مع النجمه ..لكن في الحديقه .. بعد أن كاد الفضول أن يقتل شريف .. لأن هذه الفتاه الايطاليه تتكلم مثلهم تماما !!! .. وتعرف كل شي عن مصر حتى ازقتها وحواريها ... فلم يجد شريف بدا من أن يسألها صراحة :
شريف : غريبه أنك بتتكلمي مصري احسن مني .. اتعلمتيه فين؟
الفتاه : قالت وهي تضخك .. أنا مصريه مثلك
شريف : ملامحك غربيه .. اسف .. في البدايه ظننت انك اجنبيه
الفتاه : كل من يراني يعتقد مثلك اني ايطاليه .. لاداعي للأسف .. انا مصريه ومولوده ومتربيه في مصر .. وجيت اعيش في ايطاليا من فتره قريبه .. اما ملامحي فهي لأن إبي اجنبي وامي مصريه ... انا عشت عمري كله في قلب القاهره .. ولسه شقتنا هناك في عماره في شارع عدلي ..
شريف : اها .. احنا جيران يعني .. انا ساكن في الغوريه بحي الحسين .. تعرفيها .. ثم مد يده يسلم عليها قائلا .. تشرفنا يابنت ياحلوه يامصريه .. أنا شريف
الفتاه : طبعا اعرفها .. واعمامي لهم محلات هناك كمان .. ومدت يدها تصافحه .. وهي تقول .. مرسي أوي .. وانا رشا .




5


يضع قبضة يده اسفل ذقنه .. وعيناه تنظر الي اسفل .. بهما نظره حائره متسائله .. رأسه يرتاح على قبضته .. ولا يبدو منه الي الرأس والاكتاف .. وهو علي هذه المنصه الرخاميه .. 

وقف زواره الثلاثه (مرفت .. وشريف .. ورشا ) أمامه .. يتأملون هذا التمثال الذي أطلق الفخر في نفوسهم .. فهذا أحمد شوقي إبن بلدهم .. على المنصه الرخاميه .. يتصدر الخالدين في حديقة بورجيزو في كبد روما .. هذا حفيد كليوباترا التي خضع لموكبها مجلس الحكماء الرومان وأولهم قيصرهم .. وهى تمر أمامهم محموله علي محفتها الذهبيه ..

خرج شريف من تحت سطوة هذا الصمت المتدثر بعباءة الزهو والفخر قائلا .. كم نحن مظلومون معشر العرب .. فليس في الخالدين من هو أحق من العقاد ولا أم كلثوم ولا عظماء الماضي .. رغم فخري بأحمد شوقي .. لكني حزين على من لايقلون عنه عظمه ولا خلود .. ولكنهم غابوا عن هذا المجمع ..

قالت مرفت أمين .. صدقت .. ليس هناك مجال من مجالات العطاء .. وإلا لدينا من هو جدير بأن يكون أول الحضور .. كانت رشا تسمع حوارهم دونما كلمه .. ثم خرجت عن صمتها قائلة :

رشــا : هيا بنا .. فمازال امامكم كثيرون من الخالدين .. مازالت الحديقه كبيره 
مرفت : وهي تنظر في ساعة الموبايل .. اووه .. لقد تأخرت كثيرا .. ويجب أن ارجع الآن للفندق .. يكفيني من الخالدين شوقي .
رشــا : مدام مرفت .. دي فرصه انك هنا تشوفي العظماء من كل الدنيا .. من آسيا وأوربا والامريكتين ... كل العباقره
مرفت : في فرصه اخري انشاء اللله لأني تأخرت .. كملوا انتو .. انا حآخد تاكسي من هنا وارجع ع الفندق
شريف : لا .. سوف نذهب جميعا .. نحن معكي يا نجمة النجوم .. الزياره بدون نجمه معنا لاقيمه لها .. انا أيضا تأخرت .

خرج الثلاثه من الحديقه .. وقفوا للحظات أمام الباب .. تبادلوا فيها كروت التعارف وبها ارقام التليفونات .. وقال شريف للممثله الرقيقه الحسناء .. لو تسمحي اتصل بحضرتك نطمئن عليكي وعلي اعمالك كل فتره بعد عودتي لمصر .. فأنا من اشد المعجبين بفنك .. ثم اكمل وهو يضحك ... دي فرصتي اللي مستحيل اضيعها .. فرصه ماكنت احلم بيها ولا حتى في المنام .. اني اكلم الفنانه مرفت امين وجها لوجه.. 

فأجابته النجمه الحسناء الرقيقه بكل بساطه وهي تبتسم .. يا شريف احنا دلوئتي اصدقاء .. وتقدر تكلمني في أي وقت .. انا سعيده بيكم يااولاد والله .. ولولا اني إتأخرت كنت فضلت معاكم فتره اطول ... مش لازم تمشوا انتو .. إرجعوا كملوا زيارتكم سوا .. قالت هذه العباره .. وهي تنظر الي شريف نظره ذات مغزي .. بعد أن لاحظت أن عيون رشا لم تنزل من عليه طوال وجودهم في الحديقه .. وأيضا لاحظت نظرات شريف لرشا ..

وبعدها استوقفوا تاكسي استقلته الفنانه وهي تودعهم وتسلم عليهم بحراره .

لم يكن شريف ينظر الي رشا نظرة اعجاب .. ولكنه كان ينظر الي جسدها الرقيق وساقيها الملفوفتين .. وهذه الجيبه القصيره جدا التي تلبسها .. لم يكن يزيد طولا عن المايوه الا بضع سنتيمترات .. فيكشف كل ساقيها التي تغطيهم بغشاء رقيق (جوارب) بنفس لون بشرتها .. أو ان الجوارب كانت شفافه !! .. فمن يراها من بعيد يخالها عاريه.. 

عينا شريف كانت تغافله رغما عنه لتذهب الي سيقانها .. فتنغرس سهام نظراته في جسدها الابيض عند حدود الجيبه السفلي .. ثم تنصرف نظراته عنها قبل أن تـُـضبط متلبسه باللعب في المناطق الحظوره ..
كان شريف يظن أن أحدا لم يشعر بعمليات عينيه الاستشهاديه .. ظن أن احدا لم يكتشف عمليات التلصص واختراق الحدود التي تقوم بها عيونه .. ولكن الفنانه اللامعه وكذلك رشا نفسها كانتا علي علم بكل مخططات عينيه واهدافها الشقيه وهو لايدري ..

أنطلق التاكسي بالفنانه .. وقال شريف لرشا ..

شريف : هاا .. انا كمان مضطر استأذن .. لازم ارجع الفندق حالا .. تحبي اوقفلك تاسيكي ..
رشــا : لا انا سيارتي معي .. في جراج بالقرب من نافورة فونتانا دي تريفي .. سوف امشي لاعود اليها 
شريف : اوكي .. انا سعيد جدا بمرافقتك هذا المساء .. دي اجمل زياره في حياتي وانا بين فاتنتين .. نجمة سينما ونجمة سما ..
رشــا : مرسي .. اممممممممم لو مفيش عندك مانع .. انا ممكن اوصلك في طريقي .. لفندق دونا كاميللا اللي نازل فيه .. دا قريب جدا من سكني .
شريف : ههههه تصوري انا نسيت إني قلتك على اسم الفندق !!!!!
رشــا : وهي تضحك .. بس انت ما قلت لي عن اسم الفندق !!
شريف : !!!!! اومال عرفتي ازاي إني نازل في فندق دونا كميللا .
رشا : من الخريطه اللي في ايدك طول الوقت .. احنا طول الوقت بنبص في الخريطه .. وفي علامه ومربع علي اسم الفندق عليها .. مش محتاجه ذكاء دي
شريف : مش محتاجه ذكاء .. انما محتاجه قوة ملاحظه .. تسمحيلي أحسدك انتي كمان بالمره .
رشا : تحسدني انا كمان !!؟؟ إنت حسدت حد تاني؟؟؟ وللا قصدك مرفت امين ؟؟ انت معجب بيها للدرجه دي ؟

شريف : اها معجب بيها جدا .. انما انا مش قصدي مرفت امين .. أنا حسدت كل عين لمحتك في الطريق .. كل نسمه لمستك .. كل نظره حضنتك .. 
رشا : مرسي أوي على مجاملتك الرقيقه .. يللا نكمل كلامنا واحنا ماشيين .. خلاص .. انا قررت أوصلك للفندق هههههههه .
شريف : يللا بينا .. ثم وضع يده بدون استئذان حول يدها كما يفعل العشاق وهو يقول .. اسمحيلي بئه أعديكي الشارع ههههههه
رشا : وهي تضحك و تقلد ( سناء يونس) في مسرحية (سك علي بناتك - .. أل ايه بيعديييييني ) ثم ضحكا سويا 

شريف : ايه ... ناويه تصوتي وتلمي عليا الناس يضربوني يا فوزيه .. خليه يمسكها يا فوزيه هههه خليه يمسكها هههه
رشا : وهي مستغرقه في الضحك .. الكلام ده في مصر .. الناس بتعدي الشارع علي كيفها .. انما هنا في اشارات وأماكن مرور ونظام .. يعني انسا حكاية تعديني دي هههه
شريف : خلاص عديني انتي .. انا مش بعرف اعدي لما يكون في نظام واشارات .. متعود انا عالفوضى .

سار شريف ورشا سويا علي مهل وهم يتضاحكون .. ثم قالت له رشا .. كان نفسي نكمل زيارة باقي الخالدين .. في اينشتين وبيتهوفن وغيرهم كتير .. مفيش من العرب غير احمد شوقي لكن معظم الخالدين من أوروبا ومن اليهود تحديدا ..

شريف : ده فهم خطأ يا بنت يامصريه .. تقدري تقوليلي يجي ايه 80 سنه خلود جنب 7 الاف سنه .. عمر الخالدين اللي بتتكلمي عنهم لايزيد عن 100 سنه .. دول جنب الخالدين من العرب لايذكروا .. مين فيهم اخلد من أحمس أو رمسيس أو كليوباترا أو توت عنخ أمون او حتشبسوت .. شوفتي .. أهو انا وانتي بنتكلم عنهم بعد كام الف سنه .. تفتكري انتي حد من اللي بتتكلمي عنهم حيفضل لالف سنه واحده تاني .. دا غير ابن الهيثم والبيروني والرازي والجبرتي وابن النفيس وغيرهم كثيييييييييييير .. ولسه ذكرهم باقي من مئات والاف السنين .. لو نظرتي الي اجابة سؤال ( من هم أول من فعل كذا؟؟ ) ... حتلاقي الاجابه واحد عربي

بتتكلمي عن اينشتين وبيتهوفن اولاد امبارح على انهم خالدين .. يارشا يا حلوه .. نحن في زمن الدعايه .. اليهود شطار في الدعايه بيصنعوا نجوم وعباقره من اناس عاديين .. واحنا بنصدق .. اينشتاين صنيع النسبيه .. اهي النسبيه دي سبقوا مصريين ليها .. وبعدو صححها له مصطفي مشرفه .. لكن الدعايه رفعت اينشتين عليهم .. اليهود بيعملوا للصفيح الزائف بريق .. وبيقلوا عنه دهب .. واحنا عندنا الدهب بنتفنن في دفنه .. 

يا رشروشه .. في العرب افضل عباقره في كل المجالات .. في العرب من يستحق الخلود .. لكن شهوة الحكم والسلطه والسياسه .. والدوله البوليسيه .. سبب في ضياع جهود العباقره والخالدين عندنا .
رشا : ايه دا ياعم .. انا قلت كلمه حتديني فيها محاضره ههههه ؟
شريف : لا ابدا .. بس انتي ضغطتى علي الجرح .. وانتي بتقولي اليهود عظماء .. مش شايفه بيعملوا ايه في غزه الايام دي ؟؟
رشا : صحيح معاك حق .. شئ مؤلم جدا .. امممممم تعرف .. في كثير من يهود اوربا بيرفضوا اللي بيحصل ده وبيعترضوا علي اسرائيل .. بس احنا العرب وكُرهنا لهم بيخلينا مانشوف اللي متعاطف منهم معانا ومع قضايانا ..
شريف : غلط برضو ياحلوه .. احنا العرب مابنكره اليهود ولا اليهوديه .. دا شعب ودي ديانه إحنا مأمورين بالايمان بها وبكتابها .. احنا بنكره الصهيونيه .. الصهيونيه اللي نجحت انها تقنعنا .. وتقنع العالم .. ان معني صهيونيه يعني يهوديه ومعني صهيوني يعني يهودي .. دا خلط للمفاهيم .. الصهاينه دول عصابات لاتعرف دين ولا ذمه .. مجموعه من القتله .. انصحك تقري موسوعه عبد الوهاب الميسيري عن الموضوع ده .. حتفهمي كتير من الحقائق اللي بيزيفها الاعلام الصهيوني ..

رشا : قريتها اكتر من مره .. اممممممممم ممكن بقى تبطل كلام عن السياسه 

رشا : طيب ايه رأيك في حكاية انهم هم اللي بنوا الاهرامات ؟؟
شريف : يانهار مش فايت ياولاد ههه .. هى حصلت الاهرامات .. يااارشــا .. اليهود دخلوا مصر مع يوسف عليه السلام .. لما جاب اخواته ال11 يعيشوا في مصر .. وخرجو منها مع موسي عليه السلام .. الاهرامات بئه ههههههههههه كانت موجوده قبل دخولهم مع يوسف بسنين طويله .. مش عارف كام سنه بالتحديد .. لكن الاهرامات كانت موجوده من قبل ابراهيم عليه السلام .. يعني قبل اسحق ويعقوب (اسرائيل) واولادهم اليهود

تعرفي .. لو تشوفي القرآن .. تلاقيه في قصة يوسف بيقول عن حاكم مصر (الملك) وفي قصة سيدنا موسى بيقول عن حاكم مصر (الفرعون) .. اهو الملك دي لأن مصر كانت محكومه بالهكسوس المستعمرين .. واليهود دخلوا مصر ايامهم واعانوهم علي قهر المصريين .. اليهود من الأزل شطار في التأثير علي اصحاب الحكم والنفوذ .. ومصدر أذي للشعوب ومعاونين للاحتلال .. لكن بعد التحرير علي يد عمك احمس .. الولد المصري المجدع .. بدأ الفراعنه ينتقموا من اليهود بسبب دعمهم للاحتلال الهكسوسي واللي شفناه منهم .. اممممممم ههههههه بس هو الانتقام ده زاد شويه عن حدو في عهد رمسيس او بالاصح في عصر سيدنا موسي .. يعني دوقناهم المر لحد ما هربوا بجلدهم ههههههههههههههه

رشا : كفايه كفايه .. انت ايه .. ماصدقت تسمع سؤال وتتفتح هههه كفايه عشان وصلنا .. انتظر لحظه اجيب العربيه ..

ركب شريف بجوار رشا وهي تقود السياره .. وفي جلستها انحسرت جيبتها اكثر عن جسدها الفاتن .. ورشا تلمحه بطرف عينها وتلاحظ نظراته الجائعه اللعوب .. فتبتسم له وهي تقول هههههههههههه انت شئي أوي يا شريف .. بس فيك شئ يخللي الناس ترتاحلك رغم شئاوتك .

فقال لها شريف وهو يضحك .. هههههه انا فيا اشياء كتير .. لكن طيب والله .. بس انتي اللي حلوه زياده عن اللزوم .. بلاش تحطي اللوم عليها .. لومي حسنك وجمالك الأول .. امممممم المهم .. انا سعيد أوي اننا اتقابلنا واتعرفنا .. وحكون سعيد اكتر لو صداقتنا تدوم .. فردت عليه رشا بدلال .. وانا محظوظه اني قابلت مصري وبتكلم عربي بعد ماكنت حنساه .. انا ليا 6 سنوات هنا مانطقت فيهم كلمه عربي 

فضحك شريف وهو يقول .. اهو احنا وصلنا الفندق .. تعالي اطلعي معايا عشان نتكلم عربي هههه انا احسن واحد في العرب بيتكلم عربي هههههه
رشا : .. نطلع انا وانت الاتنين وحدنا في الفندق !!؟؟ هههههه مش بقولك انك شئي
شريف : لا مش الاتنين ... حنطلع إحنا التلاته سوا 
رشا : مين التلاته !! ؟؟
شريف : يداعبها .. و ينزل من السياره وهو يضحك ههههه الثلاثه .. انا وانتي والشيطان هههه
رشا : لا يا سيدي شكرا ع العزومه .. اطلع انت وهو وحدكم احسن ههه
شريف : لا خلاص بلاش .. انا حطلع وحدي .. عندي واحد غيرو منتظرني فوق .. اما ده خليه معاكي انتي .. يمكن يكون شاطر ويعرف يقنعك ترجعي تاني 

رشا : وهي تتحرك بالسياره .. بجد بجد انت ممتع .. سلملي علي اللي عندك .. ومتنتظرش إن اللي معايا يكون اشطر مني ... خليك على اتصال التليفون معاك .. اوكي .. ثم انطلقت 


دخل شريف الي غرفته بعد أن تناول العشاء بالفندق .. وما ان استلقي علي سريره حتى نام .. وفي الصباح الباكر قام وتجهز ليذهب الي المستشفي .. ونزل لتناول الافطار .. وعلي الافطار قدمت له موظفة استقبال جديده رسالته .. التي كتبها بالأمس يذكر نفسه انه لابد أن يغادر الفندق الي الفندق الاول .. فتناول افطاره وصعد مره اخري الي غرفته .. اعد حقيبته .. وغادر الفندق بتاكسي متوجها الي فندق ماركوني .. فيا دي ماركوني العتيق .. حجز لنفسه غرفه وصعد اليها .. وماأن وصل الغرفه حتي جائته رساله علي الموبايل .. انها من كاتي .. كانت الرساله تقول .. 
( بيبي .. لاتنسى الذهاب الي المطار .. تحضر البالطو .. اليوم برد .. خد بالك من نفسك .. مووووواه .. كاتي)

فكتب رساله الي كاتي يطمئنها انه لن ينسي ويشكرها مع بعض عبارات الشوق والغزل .. ولكن كاتي ردت عليه الرساله تتعجب وتسأله .. تنسي ماذا ؟؟؟ عن شو انت تتكلم ؟؟ .. 

لم يهتم شريف بتعجب كاتي .. فهو يعرف انها تفهم اللغه العربيه بصعوبه .. وكثيرا ماكانت ترد عليه هذه الردود فيضطر للشرح لها باستفاضه .. ولكن فجأه خطر له خاطر سريع .


فعاد يقرأ رسالة كاتي الأولي .. انها مكتوبه باللغه العربيه .. بحروف عربيه .. هذه هي المره الاولي التي تكتب فيها كاتي بالعربي .. اعتادت ان تكتب له الكلمات العربيه بحروف اجنبيه .. ليس علي الموبايل عندها حروف عربيه .. ولو كانت عندها ماعرفت أن تكتب بها .. فتعجب شريف .. ونظر الي الرقم مصدر الرساله .. فلم يجد رقما .. انما مجموعه شرطات فقط .. فزادت حيرته .. ولم يفهم


تأكد الآن أن كاتي لم ترسل هذه الرساله .. لذلك ارسلت رسالتها الثانيه التي تتعجب فيها .. فظل شريف فتره طويله في غرفته حائرا متسائلا .. ترى من مصدر الرساله ؟؟ .. وكيف عرف علاقته بكاتي؟؟ .. ولماذا ينتحل شخصيتها ؟؟.. وكيف حصل على رقمه ؟؟ .. ظلت الاسئله حائره لاتجد اجابه عنده .. 


كما أطل سؤال آخر من شرفة رأسه .. هل يذهب المستشفي أم الي المطار ؟؟ ظل يفكر ويفكر .. ثم رفع سماعة التليفون واتصل بالمستشفي .. وطلب أن يتكلم مع الدكتور (مارك بونزون ) طبيبه المعالج .. وتكلم مع الطبيب حديثا مطولا .. يعتذر فيه عن قدرته على الحضور الي المستشفي اليوم .. وانتهت المحادثه الي ارجاء الحجز بالمستشفي لليوم التالي ..

ارتاح شريف لهذا القرار .. فهو لابد أن يذهب الي المطار .. ليستعيد معطفه ونقوده .. خاصة وانه لم يعد لديه نقود كافيه بعد ان دفع ليلتين في الفندق الاول .. وهو يحتاج الي نقود الآن .. اما باستخدام الفيزا أو بالذهاب الي المطار .. ففضل الذهاب الي المطار ..

كانت الساعه قد اقتربت من العاشره صباحا عندما رن التليفون في غرفته .. وكانت مفاجأه .. ان الذي علي الطرف الآخر هي رشا .. 

رشا : حتفضل نايم طول النهار ؟؟ انزل كفايه نوم .. انا في اللوبي تحت ..؟
شريف : اطلعي طيب ... اممممممم برافوووو عليه .. دا طلع شيطان إبن جنيه شاطر أوي .. قدر يجيبك .. خلاص . ثواني اكون عندك .

ونزل شريف مسرعا اليها .. وتقدم اليها يمسك يديها بكلتا يديه وهو يضحك .. كيف عرفتي اني انتقلت الي هنا ؟؟ بجد بجد انتي المرأه الخارقه !!

رشا: انت اللي بتصعب الامور .. كل ما في الامر .. سألت عنك في دون كاميللا قالوا .. انتقل لماركوني فرجعتلك .. تعرف اني ساكنه هنا بعد كام شارع .. بيني وبينك خطوات .. ايه الللي جابك حتتنا ؟ !!!! تكونش جاي ورايا ؟؟
شريف : لا يا بنت يا مغروره هههههه .. وان كان حقك انك تتغري .. لكن الصدفه هي اللي جابتني .. والصدفه هي للي جمعتنا ... وقال ضاحكا .. القدر بيلعب لعبته 
رشــا : طيب يللا بينا ...
شريف : على فين .. انا رايح المطار الساعه 1 لاني نسيت شئ مهم هناك في شركة الطيران
رشا : لسه بدري علي الساعه واحده .. يللا بئه بلاش كسل .. وللا عايز ترجع تنام ؟؟
شريف : يللا بس علي فين ؟؟ .. حنروح فين ؟؟ .. تعالي نطلع نحكي عربي
رشا : ايييييييه .. مفيش عندك غير نطلع نطلع ههههه .. انت بتنسا كده ليه ؟؟؟!! مش انت قلت امبارح انك رايح اليوم الفاتيكان تشوف سقف الكنيسه وتمثال الرحمه ... خلاص .. انا المرشده السياحيه ياسيدي .. يللا هيص 

شريف : اها .. انا مانسيت انا بس افتكرت المطار وهو أهم بالنسبه ليا من الفسحه .. امممممم طيب يللا بينا بس بشرط قبل الساعه واحده تفكريني أروح المطار .. انتي بجمالك ودلالك ده تخللي أي واحد ينسا اسمو 

رشا : حاضر .. يللا بينا .. وبالليل كمان عندي لك مفاجأه حلوه .. 
شريف : اها .. اموت في المفاجآت انا .. اممممممممممممم اكيد حنطلع نحكي عربي ؟؟
رشا : لا طبعا يا حلو .. خلاص .. انا مش عايزه احكي عربي .. كرهتني في اللغات كلها انت
شريف : انتي زعلتي ..؟؟ هههه انا بمزح معاكي بس .. انا كده .. لما اعرف حد بعتبروا صديق من سنين وبرفع الكلفه بيني وبينه بسرعه .. من باب الموده والصداقه بس
رشا : انا ما زعلت ابدا ابدا .. وسعيده بصداقتك وباسلوبك اللي كلو شئاوه وخفة دم .. انا كمان بمزح معاك ..

خرج شريف ورشا من الفندق .. واستقلا سيارتها .. تحدثوا خلال الطريق عن مصر .. وعن الحكومه .. وعن الناس وعن ايطاليا.. وعن الاغاني .. و السينما ... تحدثوا في موضوعات مختلفه .. طوال الطريق وهم يتكلمون ... وهي معجبه بثقافته الواسعه ورقة حديثه .. وعباراته التي لاتخلو ابدا من الغزل وخفة الظل .. وكان كل موضوع يبدأ جادا وينتهي بالحديث عن الجمال والحسن وعن غرفته والشيطان المنتظر بها .. فيضحكون .. وتقول رشا : (كنا نتكلم عن السياسه !! إيه اللي  وصلنا لشيطان الغرفه دون أن نلاحظ ؟؟ !!! ) .. ثم يغيرون الموضوع للحديث عن الفن .. وكذلك ينتهي الحوار عند شيطان الغرفه هههه؟؟ فيبدأون موضوع ثالث من جديد ليصل الي نفس النقطه بعد حوار طويل ..


سارت رشا وهي تتأبط ذراع شريف .. وظلا يتجولان في الكنيسه .. وهو مبهور بذلك الابداع الذي صنعه مايكل انجلو علي سقف الكنيسه .. كما وقفوا طويلا امام هذا التمثال المسمي تمثال الرحمه .. ايه في الابداع النحتي المعبر ودقة التفاصيل .. رغم ضخامة حجمه ..


وعندما اقتربت الساعه من الواحده قالت رشا له .. هيا بنا الي المطار .. انا اليوم في خدمتك .. نويت أوصلك بعربيتي .. بس لازم نرجع بسرعه عشان المفاجآه اللي محضرهالك .. 

ولكن شريف اصر أن يذهب بمفرده .. فقد كان يتمني أن يقابل هذه المضيفه الجميله التي نسي اسمها .. ولكن ملامحها لازالت مرسومه في ذاكرته بوضوح .. اراد أن يلتقي بها .. ويعتذر لها عن عدم رده عليها .. ليس هذا فقط .. ولكن كان بداخله إحساس انها هي التي انتحلت شخصية كاتي .. هي صاحبة الرساله المجهوله .. وصمم شريف علي موقفه أن يذهب للمطار وحيدا .. وان رشا مشكوره الي هنا .. يكفي ماصنعته له .. وحاول اقناعها انه لايريد أن يكون ضيفا ثقيلا عليها طوال اليوم .. ولكنه في الحقيقه كان يريد أن يهرب منها الي المضيفه .. فلن يكن ممكنا أن يقابل المضيفه وفي ذراعه رشا ..

وفي النهايه مع اصراره .. اخذته رشا الي محطة القطار المتجه الي المطار .. وودعته بعد موعد على أن تقابله في الساعه الثامنه بالمساء ..

وصل شريف الي المطار .. وتوجه الي مكتب شركة الطيران .. وبمجرد دخوله من الباب .. وقفت الفتاه التي كان قد قابلها أول مره .. سلمت عليه بحراره وكأنها كانت تنتظره .. ودعته للجلوس للحظات فهي تريده في أمر هام .. ودخلت الي الغرفه الجانبيه التي كان شريف قد دخلها في المره السابقه مع ذاك الديناصور .. ثم عادت الفتاه له وهي تقول .. اتفضل ياأخ شريف ..


دخل شريف الي الغرفه .. فوجد فيها العملاق يقف مرحبا به في موده .. وهو يقول .. خفنا ان تنسى الحضور اليوم أيضا .. لكن الحمد لله انك حضرت .. سوف نأخذ من قتك بعض دقايق ..


ظهر علي شريف القلق .. فهو لايعلم لماذا كل هذا الاهتمام .. وماهو الآمر الذي يريدونه فيه .. ثم تذكر فجأه انه مدين لهذا الرجل بمبلغ من المال .. فقال للعملاق بسرعه .. انا متذكر جيدا .. فقط استرد معطفي وتحصل علي ال 100 يورو مع جزيل شكري .. فضحك العملاق وهو يقول .. لا لا .. هذا ليس مهما الآن .. دا شئ بسيط هههههه ثم انهم كانو 200 مش 100 ههههههه .. فضحك معه شريف قائلا .. اها انا اخطأت .. ذلة لسان فقط أنا اعرف انهم 200 


فجأه دخل الغرفه شاب وقور .. تقريبا في سن شريف أو اكبر منه باعوام قليله فقط .. ولكن بمجرد دخوله هب العملاق واقفا في احترام وتخلي عن موقعه ووقف جانبا .. 

جلس الشاب وهو يقول لشريف .. اهلا بك يااخ شريف .. موضوع النسيان بتاعك خلانا نشك انك حتيجي اليوم .. عشان كده بعتنالك رساله باسم كاتي .. يظهر انك عديتها معاك .. وصارت تنسا هي كمان مثلك ..

ظل شريف يسمع وهو يتعجب .. من هذا الشاب الذي يعرف تفاصيل حياته .. ولماذا يعرفها ويهتم بها اصلا ؟؟ .. فلاحظ الشاب التساؤلات في عيني شريف .. فقال له ..

الشاب : اسمع ياأخ شريف .. نحن نحتاجك في خدمه جليله .. ربنا بعتك لنا في الوقت المناسب .. وفكرنا نستعين بك .. نحن نعلم طبيعة المرض الذي عندك .. ولايمكن مع هذا المرض الاعتماد عليك .. لذلك احنا احنا
ثم فجر القنبله .. احنا قررنا نختار مضيفه عندنا .. تكون خطيبتك .. 

شريف : وهو غير مصدق ان مايسمعه هذا كلام انسان عاقل .. ولايفهم شيئا .. ولكنه سأل الشاب .. من انتم ؟؟ .. ومالكم ومال خطوبتي؟؟ .. نويتو تتركو شركة الطيران وتفتحوا مكتب خاطبه ؟؟ !!! .. وبتختارولي عروسه ليه ؟؟.. ممكن نتكلم بوضوح لو سمحت

الشاب : اخ شريف : دي خدمه بنطلبها منك .. وممنوع الاسئله .. كل المطلوب منك أن تكون خاطب مضيفه بتعمل في شركة مصر للطيران علي رحلة روما القاهره .. بس .. دا كل المطلوب منك.

شريف : غير موافق طبعا .. انا اقدر افهم انتو مين طبعا .. اكيد جهاز المخابرات .. لكن بتعملوا معايا كده ليه ؟؟ انا مش فاهم ؟؟ وانا مستحيل اعمل شئ بدون مااكون فاهم أنا بعمل كده ليه ..

فتدخل العملاق قائلا بلهجه صارمه .. شريف .. شريف .. اسمع الكلام وبلاش تضر نفسك .؟ وإلا حيكون موقفك سيئ للغايه .. وهنا تدخل الشاب الوقور برقه .. قائلا للعملاق

.. لا .. شريف عندو حق بعض الشئ .. انا افهم يااخ شريف طبيعة قلقك .. ولكن احنا من خوفنا عليك .. وخوفنا من الزهايمر اللي عندك يمكن يكون سبب في فشل خطه بنينا عليها امل كبير ؟؟ .. عشان كده احنا بنتمني إنك تساعدنا بكامل ارادتك .. ولو عندك مانع .. خلاص .. تقدر تتفضل بدون أي ضغط ؟؟ لكن عايز افكرك بشئ مهم .. إحنا وحدنا من غير معاونة الشباب اللي بيغار علي بلده مثلك .. مش حنقدر ننجح .. واحنا عارفين انت أد ايه بتحب بلدك ؟


أثرت هذه الكلمات في شريف .. فقال باسلوب لين .. يااستاذ.. فرد الشاب ..أحمد .. فأكمل شريف .. يااستاذ احمد .. اذا كنتو بتعملوا عشان البلد فإحنا كمان بنعمل عشان البلد .. ومفيش حد فينا المفروض يزايد عن التاني في انتماءه .. وان كان طبيعة عملك بتعطيك الحق ده .. لكن لازم تعرف اني انا .. وانا بالتحديد اكتر واحد ممكن يخدم بلدنا .. وانتو مش اكتر مني وطنيه ..

ثم نظر للعملاق قائلا .. وكمان بلاش الاسلوب ده معايا .. لاني انسان بلا ماضى بلا حاضر بلا مستقبل .. مفيش عندي شئ اخاف منه ولا أخاف عليه .. انا يمكن بمجرد خروجي من هنا حنسي اني شفتكم .. ولو كنت في السجن يمكن انسا اني مسجون اصلا .. كان شريف رغم ضحكته منفعل قليلا والشاب صامت يسمع له .

وبعد لحظه من الصمت : قال أحمد .. يااخ شريف .. هل نحن نطلب منك المستحيل!! .. كل اللي طلبناه انك تكون خاطب مضيفه بتحبك وتحبها .. بس

شريف : دا امر سهل جدا .. ولا مانع عندي .. بس احب اخذ ولو فكره سطحيه حتي اكون علي حذر .. لا داعي ان اعرف التفاصيل ..

أحمد : .. حاضر .. هذا حقك .. تعرف روبي بنحنام ؟؟
شريف : مين روح نام ده ؟ ؟؟ !!! اول مره اسمع الاسم ده .. امممممممم ويمكن سمعته ونسيت ؟؟ الله اعلم 
أحمد : دا كان سكرتير المعبد اليهودي في مصر .. ترك مصر وهاجر هو وبنته راشيل الي ايطاليا من 6 سنين .. احنا بنحلم باليوم اللي تركب فيه راشيل الرحله 792 عشان ترجع لمصر .. راشيل دي .. عيوننا عليها في كل خطوه .. والظاهر من تصرفها معاك .. انهم بيخططوا لشئ بخصوصك .. 
احنا عايزينك تساعدنا .. ونقلب السحر ع الساحر .. ونطلعها بيك للرحله بتاعتنا ... لكن حيث إن ظروفك الصحيه حتوقف عائق لخطتنا .. فكرنا إن يرافقك خطيبتك اللي بتحبك وبتحبها .. ترافقك فتره كل ماتوصل علي رحلتها اليوميه .. هي حتتولي كل شئ .. انت بس تنفذ تعليماتها وبس .. هي عارفه حتعمل ايه .. وتأكد ان العمليه سهله بالنسبه لك .. دا اللي اقدر اوضحه لك

شريف : فهمت .. قصدك رشا دي هي راشيل .. جميل .. يااااااااااااه .. عشان كده متحمسه للخالدين اليهود ..هههه وانا آل بقول لها يابنت يامصريه ياحلوه .. ماشي يابنت نحنام .. انا موافق جدا يافندم .. ومتحمس كمان .. ايه المطلوب مني ؟؟.. 

احمد : أول شئ تتعرف علي خطيبتك .. وهي حتفهمك المطلوب خطوه خطوه .. ثم ضغط جرس علي المكتب .. فدخلت الفتاه التي استقبلت شريف أول مره .. فقال لها أحمد .. تعالي يا عزه .. اقدملك خطيبك المهندس شريف .. فالتفتت عزه الي شريف الفاتح فهمه .. وهي تبتسم .. اهلا بك ..
احمد : اعتقد الصورة وضحت ياشريف .. المعركه حتكون بين عزه ورشا .. انت بقي تكون محايد .. بس تنفذ تعليمات عزه بدقه وبدون مناقشه كتير .. خلاص انتهي موعد الاسئله ..

عزه : يللا تعالا ياشريف .. استلم البالطو بتاعك .. هو في فندق بجوار المطار هنا .. وخرجت امامه .. ثم قام شريف ليتبعها وهو يقول لأحمد .. مفيش خطيبه غير دي .. اممممممم ثم يهمس .. ممكن اختار انا المضيفه اللي تعجبني من المضيفات ؟؟ ..

فضحك أحمد قائلا له ... هناء مخطوبه ياعم شريف .. فضحك شريف وهو يقول ... ايواااااااااااا افتكرت .. اسمها هناء .. هناء .. هناء .. يارب ماانسا تاني.. وخرج وهو يردد هناء هناء هناء 

وجد عزه تنتظره عند مكتبها بالغرفه الخارجيه .. فوضعت يدها في يده هي تقول .. يللا ينا يا خطيب الغبره .. فجذب يده من يدها صائحا :: 



(6)

قالت له عزه ( يللا ينا ياخطيب الغبره ) .. فسحب يده من يدها صائحا .. 
شريف : اسمعي بئه يابنت إنتي .. إذا كنتي أمن .. وللا مخابرات .. وللا كوماندوز وللا جن ازرق حتى .. مش عايز اسمع كلمه غلط .. أنا دلوقتي خطيبك وحبيبك .. يعني تكلميني كلام حب ورقه وذوق .. لازم تحترمي خطيبك .. مفهوم ولللا لأء .. احسن والله اكلك علي بوزك كف ألوحك .. المفروض خطيبك لما تقابليه بعد غياب .. مش تقولي ياخطيب الغبره .. اممممممممم المفروض تاخديه بالحضن وتبوسيه .. دي الأصول .

عزه : اسمع بئه ياواد انت .. خطيبي وحبيبي دا لحظة العمل بس .. انما واحنا وحدنا .. انت عميل وانا الضابط اللي بيشغلك .. فهمت .. بلاش تنسى نفسك .. احسن والله اكلك على بوزك كف ألوحك .. لو سمعتك تاني بتقول حضن وبوس حـ ارجعك مصر في جبيره تغطي كل جسمك بالجبس .. باختصار حـ أفرمك .. مفهوم

بدأت عزه تعد حقيبتها لينصرفا معا .. وشريف يتمتم وهو يحدث نفسه ..( تفرمني .. تكسرني .. هى ايه دي .. خلاط ولا قطر سكه حديد وللا ايه صنفها بالظبط .. ايه الشغلانه اللي زي الزفت دي .. جايبين ليا خطيبه وحبيبه من كتيبة الصاعقه ..!!

فالتفت عزه اليه وهي تقول ( بتبرطم بتقول إيه ؟؟؟ ) .. فرد سريعا ) لا لا لا .. مش بقول حاجه .. هو انا نطقت ؟؟..) .. ثم خرجت عزه من المكتب وهي تحيط ساعد شريف بساعديها في حب وشوق .. وتهمس له بكلمات وهم سائرون كعاشقين في طريق خروجهم من المطار الي الفندق المواجه له .. 

كانت عزه تهمس بصوت لايسمعه غير شريف .. والبسمه على شفتيها والعشق يطل من عينيها الواسعتين اللامعتين ببريق الذكاء والاصرار والتحدي .. كانت تهمس له وهو يسمعها صامتا وعلي وجهه أمارات الفزع .. فقد كانت تقول له .. 

(أي غلطه ياحبيبي مهما كانت صغيره .. مش حـ ارحمك .. تنفذ الأمر بدون مناقشه ياروح ألبي .. وإلا حتندم على اليوم اللي اتولدت فيه .. لو حسيت لحظه انك حتتصرف تصرف من دماغك بدون إذني .. حـ خليك يانور عيوني ونبض قلبي تتمني الموت .. ) ..

ولما انتهت من تحذيراتها .. همس لها شريف أيضا بعذوبه وهو يقول ..  ( نص كلامك حلو ياحبيبتي .. والنص التاني سم زعاف .. نص كلامك تستاهلي افرشلك قلبي تخطري عليه .. النص التاني تستاهلي عليه قطم رقبك ياحلم الليل وعشق النهار(

ظلا يسيران وذراعهما ملفوفه في ود .. ولكن الحوار الهامس نصفه حب وغزل ونصفه تهديد ووعيد .. وفجأه وقف شريف .. وسألها .. 
شريف : صحيح الكلام اللي قاله امممممممم .. هو اسمه ايه ؟؟
عزه : مين ؟
شريف : الريس بتاعكم اللي كان بيكلمني في الغرفه 
عزه : احمد .. مالو ؟؟
شريف : صحيح هناء مخطوبه
عزه : وانت مالك إذا كانت مخطوبه وللا لأ .. مالك ومال هناء ؟؟ 
شريف : بحبها .. أيه ؟؟ .. عندك مانع ؟؟.. لتكوني فكرتي اني خطيبك بصحيح وبتغاري عليا ..
عزه : لا لا لا .. إطمن .. أنا معرفش يعني ايه حب ولا عمري حسيت بيه .. ولا عمري حـ احس في يوم من الايام بالكلام الفارغ ده ..
شريف : احنا بئه معشر الانسان .. بنحب ونحس .. ونعرف الكلام الفارغ ده .. وانا معجب بهناء وحبيتها من أول نظره .. من اول همسه .. من أو..
عزه : وهي تقاطعه في غضب .. ممكن تبطل كلام عن الحب والكلام الفارغ .. وخلينا في مهمتنا ..

شريف : انا تحت امرك .. بس ريحيني الاول .. طمنيني .. صحيح هدى مخطوبه ..
عزه : اسمها هناء مش هدي .. اطمن .. هناء مش مخطوبه 
شريف : الحمد لله
عزه : هناء متجوزه وعندها بنت كمان .. وبتحب جوزها حب بجنون .. ومستحيل تبص لواحد زيك .. هناء عنيها مش بتشوف غير جوزها وبنتها .. هي طيبه ورقيقه وحلوه صحيح .. لكن انساها عشان ترتاح وتريحني .. فهمت 

شريف : متأكده انها بتحب جوزها ؟؟ يعني مفيش أمل ؟؟ يااااا خساره .. ياريتك ما كنتي جاوبتيني .. كنتي خليتيني اعيش في الاحلام .. اعيش على الأمل .. امممممممممم .. أنما واحده زيك تعرف الاحلام والأمل منين !! .. انتي تعرفي التكسير والبنادق والمسدسات والقتل والدبح .. يلا يختي بينا يللا .. لما نشوف اخرتها .. 

كانت عزه فتاه رياضيه .. بملامحها مسحه من الجمال الذي لاتشعر به من أول وهله .. ولكنه جمال يتوارى خلف خشونة طباعها .. عندما تنظر اليها .. لايخترق وجدانك سوى بريق عينيها الواسعتين .. إنه بريق عيون النمور في عيون المها .. وكأن عينها استأثرت بكل الجمال فيها .. وتركت القليل من الجمال لباقي ملامح وجهها .. 

لما انفردا سويا في غرفتها بالفندق .. جلست عزه امام منضده في وسط الغرفه وأمرت شريف بالجلوس .. ثم قالت له احكي لي بالتفصيل كل شئ حدث معك منذ لحظة وصولك الي الآن .. بكل دقه .. حتى وأن كانت امور تافهه .. أريد أن اعرفها.. فضحك شريف ضحكه فيها سخريه .. سخريه نبت على جوانبها الحزن والألم ثم قال :

شريف : أنا آخر واحد تسأليه السؤال ده .. صدقيني .. لا أذكر كثيرا مما حدث .. ولكني سأحاول .. 

ثم بدأ يحكي لها منذ لحظة خروجه من المطار يوم وصوله .. ولكن عزه كانت تنتبه بإهتمام عندما بدأ يقص عليها زيارته السياحيه التي قابل فيها الفنانه .. التي نسي اسمها .. وقابلتهم رشا ..

وقفت عزه عند هذا الجزء وشردت طويلا وهي تفكر .. ثم قالت .. (استحاله أن تكون هذه صدفه .. هذا الرجل ساحر !!!) .. فانتبه شريف الي شرودها .. فلما سمعها تحدث نفسها حائره قال لها .. عن ماذا تتحديثين ..؟؟؟ .. ولكن عزه لم تعبأ بسؤاله وسألته هي ...

عزه : من قال لك إذهب الي الفونتانا في هذا اليوم .. وفي هذه الساعه !!!!؟؟
شريف : لم يقل لي احد .. لقد وجدت بعض الوقت .. فقررت أن اتجول قليلا .. مجرد خاطر وقرار مفاجئ مني ؟؟
عزه : مستحيل ومن رابع المستحيلات .. !! انت تخفي عني شيئا .. وإن لم اعرفه الآن سوف يكون لي معك شأن آخر .. كانت تكلمه بلهجه جاده حائره متوسله .. فهناك شئ يحيرها ويفقدها الإتزان وهي لاتفهمه ..
شريف : ارجوكي عزه .. لاتدفعيني أن انسحب من العمليه بطريقتك هذه في التعامل معي .. انا لااحب لهجات التهديد هذه .. وان كنت اقبلها .. اقبلها فقط في ثوب من المرح .. لكن في الجد .. لابد أن تعرفي اني لااطيق هذا الاسلوب .. ولايهمني مايمكن ان تفعلوا بي .. لو تكرر اسلوبك هذا معي .. سوف اخرج من هنا ولن أعود .. (واعلا ما في خيلكم اركبوه ..(

احست عزه بالجد والصدق في كلامه .. فلانت قليلا وهي تقول .. اعزرني شريف .. فلو تعلم مااعلم لأصابك الجنون .. ولخرجت عن شعورك رغما عنك ..

شريف : اقسم لكي اني ماأخفيت عنك أي شئ .. كل ماتذكرته حكيته .. وأعتقد إني لم انسى شيئا هذه المره ..

عزه :: اعلم إنك لم تنسى .. فقد كنت تحت أعيننا طوال الوقت

شريف : عزه .. اذا اردتي أن تعامليني كزميل عمليه .. وتكوني واضحه معي بلا الغاز ولا اسرار .. ربما استطيع مساعدتك .. اظن ان لي بعض العقل والقدره على الاستنباط ربما اكثر منك .. ولكن اذا اردتي معاملتي كعميل يعمل بأوامر حضرة الضابط .. فهذا شأنك ولا مانع عندي .. أنا حتى الآن لااعرف ماهو المستحيل هذا ..ولا اعرف ماهو الأمر الذي يحيرك ؟؟

صمتت عزه قليلا وقالت .. الذي يحيرني اننا كنا نعلم مسبقا انك ستذهب الفونتانا .. وتقابل مرفت أمين ورشا هناك في هذا اليوم وهذا التوقيت .. وانت الآن تقول انك ذهبت بقرار من نفسك فجأه وبدون تخطيط .. ولا علم من أي أحد ..
هل عرفت الآن ماهو المستحيل .. هل عرفت ماهو الأمر الذي سيدفعني للجنون .. 

فتح شريف فمهه في بلاهه .. وهو غير مصدق ماتقوله عزه .. وهو يقول .. كيف هذا ؟؟ ... مستحيل أن يعلم غير الله أني سأكون في الفونتانا في هذا الوقت ولا يعلم من سأقابل ؟؟ أنا نفسي لم أكن اعلم .. انها صدفه بحته ..

ولكن عزه اكدت له .. ان مجموعة المخابرات في روما التي يرأسها احمد .. كانت على علم بهذه الزياره قبل حدوثها .. وكانت لديهم أوامر بمراقبة وتصوير هذا اللقاء .. وكنا على علم أيضا بذهاب الفنانه مرفت أمين .. وكذلك ذهاب رشا لحضور هذا اللقاء

ظل شريف مبهوتا .. وهو يقول .. مستحيل .. ولا الجن تستطيع أن تخمن هذا .. اقول لكي اني ذهبت بالصدفه!! .. اقسم اني قابلتهم بالصدفه .. ولم يعلم أي احد بذهابي للفونتانا في هذا اليوم ولا قبله .. فعلا من يعرف هذا ليس ساحر فقط .. انما انسان يقرأ المستقبل .. وهذا مستحيل طبعا .. لابد أن احمد هذا لديه قدرات خاصه غير بشريه .

عزه : احمد أيضا محتار مثلنا واكثر 
شريف : ألم تقولي انه رئيس المجموعه هنا ..
عزه : هو رئيس المجموعه هنا .. ولكننا نتلقى التعليمات من مهندس العمليه في القاهره .. خطوه بخطوه .. ويوم بيوم .. نحن هنا ياشريف فقط منفذون .. ولانعلم اكثر من هذا .
شريف : ولماذا كل هذا الغموض .. بهذه الطريقه يمكن أن يكون هناك خطأ في التنفيذ .. فإذا لم يعرف الانسان ماذا يفعل ولماذا يفعل لابد أن يخطأ ..

عزه : ليس هناك مجال للخطأ ولا واحد في المئه في عالمنا ..ياشريف .. في عالم المخابرات .. هناك شخص مخطط لأي عمليه .. يمسك جميع خيوطها بين يديه .. ويرسمها بدقه .. وهناك مجموعة عمل .. دورها فقط تنفيذ التعليمات دون أي استفسار ولا مناقشه .. الا بعد أن تنتهي العمليه .. بعد أن تنتهي العمليه يجتمع جميع من ساهم فيها في غرفه بالجهاز .. يقرأون العمليه ويقيمون الآداء والأخطاء .. وممنوع منعا باتا أي سؤال قبل انتهاء العمليه .. الأسئله تعتبر مخالفه عسكريه خطيره .. ولكن مسموح بالأسئله التي يحتاجها في طريقة تنفيذه للتعليمات ..

شريف : تقصدي أن المخطط لهذه العمليه .. حاليا في القاهره .. وتأتيكم التعليمات خطوه بخطوه فقط .. !!!! هذا يزيد الأمر غرابه .. من هذا الجالس في مكتبه ويعلم الغيب ؟؟ !!! أن لاأصدق هذا يا عزه الا في الافلام الأمريكيه السمجه هههههههه؟

عزه : لابد أن تصدق .. فهذا هو ساحرنا ) الباسم) .. في كل عمليه قمنا بها تحت قيادته .. كنا نعيش في غموض وحيره .. وعندما تنتهي نجد الامر كان في منتهي البساطه والوضوح ولكن لم نكن نراه .. .. 
شريف : من الباسم هذا ؟؟
عزه : هذا رجل بلا وجه .. أنا لم اقابله في حياتي .. ولم يعرفه الا قليلون في الجهاز .. دائما يحركنا مثل مسرح العرائس .. دون أن نعرف شئ .. ولكننا نستمتع بالعمل معه .. هو الرجل المسئول الأول عن التعامل مع العدو .. لااحد يعرف له اسم ولا ملامح ولا أي معلومه غير اسمه الحركي ( الباسم) .. هذا الاسم هو اشهر الأسماء في عالم الظل .. وكل الأجهزه تعمل له الف حساب ..

شريف : كأنك بتحكيلي عن الرجل الخارق !!!! ولا جيمس بوند ولا غيرو يتقال عنه كده !!! هههههه .. انما ممتعه أوي الحكايه اللذيذه دي .. تسمحيلي ومن غير زعل .. انتو بتعطوا انفسكم صفات زياده شويه .. بتحيطوا نفسكم بهاله من الغرابه والغموض مش عارف ليه .. مع ان الموضوع ابسط من كده بكتير .. مجرد خطه عشان نضحك على بنت حلوه ونخليها تسافر مصر .. دي لعبه ممكن العبها عليها وحدي وبكل بساطه .. من غير الباسم وللا الساحر بتاعكم ده .. ههههههههههه انا ضحكت على بنات بعدد شعر راسك الجميل ده .. ويمكن كمان اضحك عليكي واخليكي تحبيني .. بس اصبري ههههههه

عزه : ههههههههههه طيب .. ابقا اضحك عليا بعدين في وقت تاني .. بس دلوقتي الوقت بيسرقنا .. يللا نكمل .. اسمع .. لازم بسرعه وتركيز تتعلم مبادئ طريقة الكلام بالعيون .. طبعا مستحيل حتتعلم تتكلم وتفهم كلام العيون في ساعات .. لكن انا حـ ادربك بسرعه على الخطوط العريضه .. اللي لازم تعرفها .. بص في عنيا بتركيز

شريف : ينهار مش فايت .. انتي حتكلمين بعنيكي ؟؟؟؟؟؟؟؟ !! انا اعرف ان الصم والبكم بيتكلموا بإديهم .. بيقروا الشفايف .. لكن دي أول مره اعرف أن العيون كمان لها كلام ..
عزه : في بعض الاوقات الحرجه .. مش حنقدر نتكلم بلسانا ... ولا بالإشاره .. مفيش غير العيون اللي ممكن تستخدمها .. طبعا أنت مش حتقدر تفهم وتحكي بعنيك .. دا موضوع بنفضل نتدرب عليه سنين طويله .. وكل طرفة رمش أو حركة نني لها معني .. احنا في عالمنا ممكن نحكي لبعض حواديت طويله بعنينا .. بدون ولا حركه ولا كلمه ... .يللا بص في عنيا .. ووضعت ورقه وقلم أمامها .. 

شريف : صعب دا أوي ياعزه .. انتي عنيكي حلوه اوي .. وأنا لما ابص فيهم مش حسمع ولا حـ اشوف غير جمالهم .. صعب أوي عليا هههه ... اخاف أنا من عنيكي ؟؟

عـزه : احم احم .. وبعديييييييين .. قلتلك متنساش نفسك .. احنا مش بنهزر .. مفهوم .. عالعموم مرسي على مجاملتك الرقيقه دي .. ركز بئه وسيبك من جمال عنيا .. افهم كلامهم المهم ..

قضت عزه وشريف وقتا طويلا .. وهي تعلمه مبادئ حديث العيون .. وكان شريف ذكيا سريع الفهم .. ولكنه ايضا سريع النسيان .. وماان يتعلم معني حركه حتى ينسي التي قبلها .. حتى اصاب عزه الملل والجنون .. وقامت تحدث أحمد في التليفون .. تخبره عن فشلها الزريع في تدريب شريف على مبادي حديث العيون .. تحدثت مع احمد ثم عادت الي شريف وهي تقول .. اوكي شريف .. سوف نكتفي بحركتين فقط .. اظن ليس هناك اسهل من هذا ..

ثم علمته كيف تقول العيون كلمه ( لا ) يعني الرفض .. وكلمة ( نعم أو موافقه) .. فقط .. وقالت له دائما تتابع عينيا عندما نكون مع رشا .. وإذا قلت لك لا .. ترفض أو تتوقف عن الحديث على حسب الموقف .. وإذا قلت لك نعم .. توافق وتكمل .. اعتقد سهل هذا .. ولكن إياك ان تخالف هذه الاوامر أو تنساها ..

ثانيا .. هذا معطفك .. لاتجعله يفارقك أبدا ابدا في كل مكان .. إلزقه بصمغ على جسدك .. مفهوم .. والآن هات تليفونك .. وسأكمل لك التعليمات في الطريق .

خرج شريف في صحبة عزه .. وهي تسير بخطوات رشيقه خفيفه سريعه وكأنها تقفز قفزا .. وشريف لاهث بجوارها يتوسل اليها أن تبطئ السير قليلا .. ويتابع خطوتها وارتعاشات جسدها المتمرد على الأنوثه .. وهي تدب علي الارض بخفه .. كانت مشيتها تلفت الانتباه من رشاقة خطوتها وكأن قدميها تقيس المسافات .. أو كأنها تسير علي خطوات مرسومه على الارض .. 

فعزه رغم صرامتها لكن ملامحها جميله جمالا خفيا .. أما جسدها فقد كان آيه في الانوثه .. جسد رياضي ملفوف .. عودها الطويل المقسم الي تفاصيل انثويه بديعه .. ليست بالنحيفه ولا بالبدينه .. ولا بالطويله ولا بالقصيره .. وإن كانت تميل قليلا الي الطول .. عود رياضي بديع .. ويزيد من جماله هذا البنطلون الجينز الذي تلبسه وهذه البلوزه الضيقه التي تحتضن أنوثتها التي اهملتها ولم تراعيها ..

ظل شريف يتبعها وهما يسيران علي الاقدام .. فأبطأت السير وقالت له

عزه : رشا ؟؟ متعرفش انك خاطب ..صح ؟
شريف : ولا أنا كنت اعرف اني خاطب يا فالحه ههههههههههه حقول لها ازاي!!؟
عزه : يمكن كنت بتغني عالبنت وتضحك عليها وقلت حاجه زي كده .. المهم .. قلت انها على موعد معك الساعه 9 مساء اليوم .. لاتخبرها انك خاطب .. ولكن اخبرها بحقيقة المرض الذي عنك .. إجعل حديثك معها كله عن المستشفي والزهايمر .. .. المطلوب منك انك تجلس معاها في غرفتك بأي شكل .. ووريني شطارتك يا بتاع البنات .. لما اشوف حتضحك عليها ازاي .. اممممم واياك البالطو يبعد عنك ابدا .. مفهوم ..

شريف : مفهوم جنابك يازعيم .. انما حكاية تطلع الغرفه دي .. مش ضامن اني اقدر عليها .. انما ححاول .. 

دخلت عزه الي أحد المحلات الكبري .. وظلت تبحث عن نوع موبايل معين الي أن وجدته .. فاشترته . واخرجت تليفون شريف من حقيبتها فتحته واخذت الشريحه منه ووضعتها في التليفون الجديد .. واعطته لشريف .. وشريف صامت لايسأل ولا يتعجب .. فقد قرر أن يستسلم لهذه القطه بلا نقاش .. بعد أن اعجب بنشاطها وهمتها .. وإن كان في خاطره انه يري انها ليست بهذا الذكاء .. وليست في ذكاء وفتنة رشــا .. رشا العميلة الحسناء الفاتنه التي تستخدم فتنتها في عملها كشبكه لصيد الشباب الجائع ..

قالت عزه لشريف .. اجعل التليفون صامت بلا نغمه .. اجعله علي خاصية الاهتزاز .. قد احتاج ان انبهك لشئ به ..

وفجأه رن تليفون عزه .. فتكلمت بسرعه .. لم تقل شيئا غير .. حاضر .. تمام .. مفهوم .. ثم انهت المكالمه .. والتفتت الي شريف وهي تقول له .. لن تقابل رشا الليله .. ثم تقدمت أمامه إلي خارج المحل .. ووقفت تتلفت قليلا .. ثم قالت له .. اتصل الآن برشا .. اخبرها انك لم تسطيع مقابلتها الليله في الموعد .. لأنك تشعر بالمرض .. وأخبرها انك تكلمها من تحت الاغطيه علي سريرك بالفندق ..

فطلب شريف رقم رشا .. قائلا .. الوو .. فسمع صوت رشا الناعم وهي تجيبه ألووو .. فقال لها شريف ..امممممم في بنت حلوه أوي اسمها رشا عندكم .. ممكن اكلمها ؟؟ .. فهمست له عزه غاضبه وهي تقول.. (بئه ده كلام واحد مريض ؟؟؟!!! ( .. 



7
أهلا شريف .. رجعت من المطار ؟؟ .. ما كنت اتوقع انك تتصل بيا .. انما فرحانه أوي انك اتصلت .. فرد عليها 
شريف : عرفتي صوتي بالسرعه دي !!! .. اها .. معلش رشا .. انا اتصلت عشان اعتذر عن معادنا الساعه 9 اليوم ..

رشا : اممممم قصدك الساعه 8 يا شريف .. ياخساره .. انا كنت محضره لك مفاجأه حلوه ..
شريف : انا دايما منحوس .. نفسي افضل جنبك علطول .. لكن اعمل ايه .. وحياتك عندي انا مرمي في غرفتي بالفندق .. مش قادر ارفع راسي عن المخده .. تعبان أوي
رشا : لا لا .. الف سلامه عليك .. انا حجيلك حالا .. اخدك للدكتور .. مش ممكن اسيبك وانت في الحاله دي .. حالا اجيلك .. ثم اقفلت الخط قبل أن يرد عليها .

نظر شريف الي عزه وهو يقول .. الحقى دي رايحالي الفندق ههههه .. فصمتت عزه وهي تفكر .. ثم قالت 
عزه : يبقى المفروض حتعمل ايه انت ؟؟؟؟؟؟؟؟؟
شريف : المفروض .. اجري اسبقها عالفندق وانام عالسرير .. واستموت طبعا
عزه : وهي تتكلم ببطئ وكأنها تكلم نفسها .. راشيل متأكده انك حتعمل كده .. يبقى إحنا مش حنعمل المفروض اللي هي عايزاه ..
شريف : مش فاهم .. ممكن توضحي

عزه : انت حـ تبات الليله عندي في غرفتي في فندق المطار .. يللا بينا نرجع للفندق .. ثم سارت ببطي وكفها في كف شريف.

ومشي معها شريف وهو يقول سعيدا .. (أهو دا الكلام الصحيح .. أبيت الليله عندك .. دي فعلا الخطه المظبوطه .. انا بـ أيد الرأي ده جدا جدا .. إنتي بدأتي دلوئتي تفكري في الاتجاه الصحيح عشان نقدر نهزم الحيه اللي اسمها رشا دي) .. 

فصاحت فيه عزه ( بس .. س .. بس .. انت ايه . مش بتبطل رغي .. فرحان انك حتنام الليله في غرفتي .. من غير ما تعرف ليه!!!! .. هو دا كل اللي همك !!؟ .. اهمد شويه واسكت عشان اعرف افكر)

شريف : اييييييييييه .. انتي حتجننيني يا بنت الحلال .. مش قولتيلي تنفذ من غير اسئله .. وقلتيلي لو سألت ححطك في الجبس .. حيرتيني معاكي .. اسأل مش عاجب .. اوافق من غير سؤال مش عاجب .. اعملك ايه عشان اعجب جنابك.

عزه : اشمعنا حكاية المبيت دي اللي ماهمك تسأل عنها .. !!! وللا انت عارف السبب؟؟!!
شريف : لا مش عارف السبب .. لكن اكيد حاأعرف لما نكون وحدنا .

ضحكت عزه على اسلوبه .. عندما كان يسبل لها بعينيه وهو يقول ( حااعرف لما نكون وحدنا) .. و قالت له .. 
لا .. إنت حتعرف دلوقتي .. عشان تفكيرك ما يشطح بعيد يا سي كزانوفا .. ثم أكملت بصوت هادي رزين جاد .. وهي تسير ببطئ ودلال كما تمشي النساء .. على عكس مشيتها في طريق الذهاب الذي كانت تسير فيه بسرعه كأنها تقفز قفزا وهو لاهث خلفها ..

عزه : شوف ياسيدي .. من امبارح عيوننا رصدوا وجود مراقبه عليك من مجموعة الموساد هنا .. بيراقبوك ويعملوا تحرياتهم عنك .. وكمان شافوا الملف بتاعك في المستشفي وعرفوا كل شئ عنك .. حتى حكاية البالطو اللي نسيته بالصدفه عرفوها من المطار اليوم .. هما شطار أوي في المراقبات وعمل التحريات .. وفي اجهزه اخري كتير بتساعدهم من اوربا .. غيرنا احنا اللي بنعتمد على نفسنا بس .. ولما كلموني بالتليفون في المحل .. قالولي اننا تحت عنيهم دلوقتي ..
شريف : ههههههه يعني رشا .. وانا بكلمها كانت عارفه اني معاكي .. واني بكدب ومش عيان ؟؟؟؟؟.. ورغم كده قالت اجيلك الفندق اخدك للدكتور ..

عزه : ايوا كانت تعرف بتكدب .. وكانت عيزاك تجري عالفندق تتغطا عالسرير .. زي أي كداب مالمفروض يعمل .. لكن احنا خيبنا أملها ولخبطنا خطتها .. فهمت حـ تبات عندي ليه ؟؟ ...
ثم اكملت قائله .. واحنا ماشيين لما خرجنا من الفندق .. أنا تعمدت أمشي بطريقه معينه .. بسرعه وجري ونط .. كنت بمشي بطريقه تكشف لعيوننا إذا كنا متراقبين وفي حد بيتابعنا وللا لا .. فهمت ؟؟

شريف : وانا لاهث وراكي وفاكر دي مشيتك ... مشية ملاحيس هههههههه اممممممم .. لسه مافهمت ؟؟
عزه : ايه تاني بس !!!!!!!!!!!!؟

شريف : لو احنا متراقبين .. يبقا حتعرف انتي مين .. وحتعرف اني كداب ؟؟
عزه : هو دا المطلوب .. مطلوب انها تعرف إنك كداب وأونطجي وبتاع بنات .. وعايش حياتك سرمحه وقلة أدب وخلاعه .. بالإضافه للمعلومات اللي بعتوهالها عنك من مصر ومرض الزهايمر اللي عندك .. كل الصفات دي لقطه عند اي جهاز للعميل المثالي .. أما عني انا .. فهي كمان عرفت اني عزه المضيفه في شركة مصر للطيران .. بس متعرفش لسا إننا مخطوبين .. 

شريف : ماشاء الله عليكي .. كل دي صفات فيا أنا !! ؟؟ .. كداب وأونطجي وبتاع بنات .. و سرمحه وقلة أدب وخلاعه .. دا الشغل معاكي حاجه تفرح بصحيح .. !!! وانتي بئه الملاك !!!؟؟

عزه : واحده وواخده واحد يبات في غرفتها !! تبقى ايه يافالح !! ؟؟!!ملاك!!!!!! .. يعني أنا ازفت منك في نظرها .. دلوئتي و بعد ماتعرف اننا مخطوبين .. ارتحت بئه .. مش انت وحدك اللي سمعتك زفت .. وكفايه كلام بئه عشان وصلنا الفندق ..

دخلت عزه وشريف الي الفندق .. وصعدا معا في المصعد (الاسانسير) .. وقبل أن يقفل الباب .. دخلت المصعد معهم فتاه ترتدي الزي الهندي .. تغطي نصف وجهها بنظارات سوداء وملفوفه بساري هندي (زي هندي) ... يغطي رأسها وكل جسدها إلا منطقة البطن .. هذا الساري المزركش الملفوف به هذا الجسد الأفعواني .. جعل الفتاه في فتنتها وكأنها احد الصواريخ النوويه الهنديه .. لو رآها مفتشو الطاقه الذريه .. لتحفظوا عليها كأحد اسلحة الدمار الشامل الذي لايبقي ولا يذر .. لو رآها المفتشون .. لوقعوا على الهند حصارا اقتصاديا حتى تدفع التعويضات على قلوب العشاق الذائبه من الوجد بسبب حسنها البديع..

كانت الفتاه الهنديه تعطي ظهرها لعزه ووجهها لباب المصعد .. ثم نزلت من المصعد في الطابق الثاني .. وأكمل شريف وعزه للطابق الثالت حيث توجد غرفتها .. 

دخلت عزه وشريف الي غرفتها .. فتمدد شريف علي السرير بمجرد دخوله وهو يقول .. ( انا هلكااااااااااان من التعب ) .. فأمسكت عزه بغطاء .. كما امسكت يد شريف وجذبته وهي صامته .. ثم امسكت ياقة قميصه من الخلف كما يقبض رجال الشرطه علي المجرمين ودفعته أمامها الي الشرفه ..

و القت الغطاء علي مقعد وثير كبير بالشرفه ودفعت شريف دفعا الي داخل الشرفه.. وألقته علي المقعد وهي تقول (تصبح علي خير .. اتغطا كويس الجو برد) .. ثم اغلقت باب الشرفه من داخل الغرفه.. وشريف ينقر لها علي الزجاج .. ويقول( حرام عليكي انا كده حموت من البرد .. طب حنام كده بهدومي)...  فقالت له عزه  .. (تحب اجيبلك قميص نومي .. اعملك ايه يعني) ..  ثم شدت الستائر علي الشرفه واحكمت اغلاق بابها الزجاجي .

أغلقت عزه نور غرفتها وسرعان ماراحت في سبات عميق .. وظل شريف مستيقظا في الشرفه ينظر من الشرفه الي شرفات الطابق الثاني .. ثم يجلس يستريح ويضع الغطاء على ركبتيه .. ثم يهب واقفا ينظر من الشرفه مره اخري .. بعد أن انتصف الليل وهو على هذا الحال بدت علامات الجديه علي وجهه .. 

جلس علي الأرض ..اخذ شريف رباط حذاءه . وربط أحد ذراعي نظارته به .. وعالج به باب الشرفه بطريقة كبار اللصوص ومحترفي السرقه .. وبعد ثواني كان باب الشرفه مفتوحا دون أن يحدث أي صوت .. فخرج شريف منها عى اطراف أصابعه حتي لايوقظ عزه .. ونزل الي الطابق الثاني .. ووقف أمام أحد الأبواب وطرقه طرقا خفيفا .. فانفتح الباب ودخل شريف مسرعا ..

في هذه الاثناء .. كانت عزه تحدث احمد علي التليفون ..

عزه : يااحمد .. في شئ خطير بيحصل من اللي اسمو شريف ده .. أنا بدأت اشك في امره

احمد : حصل ايه؟

عزه : قفلت عليه باب الشرفه .. لكنه خرج بطريقه لا يمكن يعملها الا محترف .. وخرج وهو فاكر إني نايمه وماحسيت بيه . .. خرجت وراه .. لقيته دخل غرفة واحده هنديه في الطايق الثاني (غرفه 212) .. 

احمد : كملي دورك ... اعملي إنك ماشفتي شي .. وارجعي نامي .. إياكي يحس انك شفتيه .. احنا حنعرف مين دي بأقصى سرعه .

أنهت عزه المكالمه .. وعادت الي سريرها .. وظلت تحاول النوم .. ولكن النوم رفض الاستجابه لها .. فظلت في فراشها .. حتى سمعت وقع اقدام أمام الباب .. فتظاهرت بالنوم ..

دخل شريف الغرفه على أطراف أصابعه .. ورائحة العطور الهنديه تعبق جو الغرفه .. ثم دخل الي الشرفه .. وأغلقها خلفه بنفس الطريقه المحترفه .. ولكنه نسي أن يشد الستائر كما كانت .. وجلس علي المقعد وراح في نوم عميق بسرعه ..

في الصباح الباكر .. دخلت عزه الشرفه وايقظت شريف .. وقالت له ...
عزه : اخرج دلوئتي من غرفتي بتتسلل .. و يتتلفت يمين وشمال حتي تغادر الفندق .. وتروح مباشره الي غرفتك بالفندق .. تنام فيها كما لو كنت مادقت النوم طوال الليل .. وبس
شريف : اوووووووووه اعزه .. الساعه لسه سته .. خليني انام كمان ساعه
عزه : قوم بلاش دلع .. انت نايم من أول الليل زي القتيل .. كفايه كده
شريف : وبعد ما أنام واصحا .. اعمل إيه
عزه : ولا شئ .. انتظر الخطوه التاليه من رشـا .. وبمجرد اتصالها بيك .. لابد تخبرني قبل ما تقابلها .. وأنا اقول لك تفعل إيه .
شريف : حاضر .. امري الي الله .. وقام الي الحمام يغتسل 

في هذه الاثناء .. رن تليفون عزه وكان المتحدث أحمد .. يخبرها بفشلهم الذريع في معرفة أي شي عن الفتاه الهنديه .. فقد غادرت الفندق في فجر اليوم .. أي في اللحظه التي صعد فيها شريف عائدا الي الغرفه .. ولم يستطيعوا معرفة شئ سوي بيانات جواز السفر الخاص بها من الفندق .. والذي اتضح انه جواز سفر سيده هنديه عجوز فقدته في مطار روما منذ أيام .. ولم يعد هناك أمل في معرفة أي شئ عنها .. فقد اختفت الفتاه وكأنها الاثير

انهت عزه المكالمه وقد زادت شكوكها في شريف .. وظلت واقفه تفكر .. فخرج شريف من الحمام .. ولاحظ شرودها .. فسألها عن السبب .. ولكنها نهرته بكل قسوه وهي تقول .. (يللا نفذ اللي قلت لك عليه .. بدون اسئله )

خرج شريف ونفذ ماأمرته به عزه .. وظل نائما في غرفته في الفندق الي أن اتصلت به رشا من لوبي الفندق ..تخبره أنها في انتظاره باللوبي.. فكلم شريف عزه يخبرها .. 

قالت له عزه .. حاول أن تأخر نفسك قليلا .. ثم انزل اليها .. اخبرها انك ستـاخذ حمامك وتنزل لها خلال دقايق .. وحاول أن تتأخر حتى احضر اليكم ..

بعد مرور حوالي ربع ساعه نزل شريف الي اللوبي نشيطا مرحا .. ونسي أنه اخبر رشا بانه مريض.. فلما نظرت اليه رشا .. قالت في سخريه
رشا : واضح أن المرض مش بيقدر عليك .. بالسرعه دي خفيت !!
شريف : مرض ايه ؟؟ 
رشـا : لا ولا شي .. كنت فاكره انك مريض .. انت مش متعود على جو روما .. بالمناسبه انت راجع مصر إمتى ؟؟

لم يكن شريف يعرف كيف يجيبها .. فلم تقل له عزه ماذا يجيب إذا سألته رشا هذا السؤال . وفجأه جاءت عزه لتنقذه من هذا السؤال المفاجئ ..

دخلت عزه الفندق .. فالتفت اليها كل من في اللوبي .. انها ليست عزه الفتاه المسترجله التي يعرفها .. أنها تحولت الي فتاة ليل .. المساحيق تغطي جهها .. وفي يدها سجاره تجذب الانفاس منها بطريقه تثير الرغبه .. وتلبس جيبه ضيقه تكشف كل ساقيها .. وصدرها عاري تقريبا .. كانت أجمل الف مره من أي إمرأه اخري .. الانوثه تصرخ بعنف علي تفاصيل جسدها اللدن المتمايل مع مشيتها .. لم تكن رشا رغم كل جمالها تدانيها حسنا ولا فتنه .. بمجرد مرور عزه في بهو الفندق حتى اشعلت نيران الرغبه في نفوس كل الرجال .. وربما النساء ايضا ..

قام شريف من مكانه عندما اقتربت منهم ..وضمها بقوه الي صدره وقبل شفتيها وخديها وأحاطها فتره بساعديه .. وعيون عزه تقول له لا لا لا .. (كما علمته لغة العيون) .. ولكنه كان قد نسي هذه الإشارات .. وظل يضمها الي صدره أمام رشا التي بدأت تلاحظ مدي تعلقه بهذه الفتاه .. ولكنها وقفت لتنهي هذا العناق الطويل .. وقفت وهي تقول .. 

رشا : واضح اني جيت في وقت غير مناسب .. أستأذن أنا

فتخلصت عزه من حضن شريف .. وهي تقول لرشا في تعجب .. بتتكلمي عربي !!؟؟؟

رشا : اااه انا مصريه .. اسمي رشا

عزه : مدت يدها تسلم علي رشا وهي تقول .. أنا عزه .. خطيبة شريف .. مضيفه في مصر للطيران .. 

جلست الفتاتان متجاورتين تتعارفان في موده وسعاده .. وشريف يجلس مواجه لهما .. وكانت عيناه كأنها دقت بمسامير علي وجه وجسد عزه .. فلم يكن يتوقع أنها كانت تخفي كل هذه الفتنه والجمال خلف مظاهر الخشونه والاسترجال .. لم يكن يتصور أن قليل من الثياب ومن المساحيق وتمثيل الدلع يمكن أن يكون بهذه الروعه الخلابه .. 

مرت فتره صغيره من الصمت .. كانت خلالها رشا شارده قليلا .. فقد كان خبر خطوبة شريف مفاجأه لها .. ثم وقفت عزه وهو تقول ( 5 دقايق بس اعدل مكياجي ) وهمت بالانصراف .. ولكن شريف وقف وهو يقول ..(ممكن تعدلي نفسك في غرفتي .. اتفضلي المفتاح) .. فكرت عزه لثواني ثم قالت..  ( فكره برضو .. تعال معايا .. ثواني يارشا بعد اذنك ) .. في هذه اللحظه أحضر النادل ثلاث كئوس من العصائر .. فجلست رشا تشرب العصير .. وصعد شريف وعزه الي غرفته ..

وماأن دخل الغرفه امامها .. اغلقت عزه الباب بقدمها .. وامسكت كتف شريف من الخلف .. وادارته بسرعه مع لكمه قويه علي فكه .. كاد أن يسقط علي اثرها .. وأمسكت زراعه فلوته بقوه خلف ظهره والقته علي وجهه علي السرير .. وصعدت عليه وركبتها تضغط بقوه علي ظهره .. وظلت تضغط علي ذراعه كما يفعل المصارعون وهو يتألم بشده ويتأوه .. ولكنها لم ترحم آلامه .. بل استمرت تكيل له اللكمات القويه بيد .. وتضغط علي ذراعه باليد الاخري .. فقد كانت عزه مدربه تدريبا عاليا علي فنون القتال والسيطره .. 

ظل شريف تحت ركبتها لا يستطيع تخليص نفسه .. وهي تجز علي اسنانها في غضب وتقول .. ( بتستغل الفرصه ياروح أمك .. عشان مكنتش قادره أتصرف .. بتحضن وتبوس .. رغم إني حذرتك .. .. ماشي .. انت مش حينفع معاك غير الاسلوب ده عشان تحرم ) .. ظل شريف يصرخ بصوت مكتوم .. وذراعه يكاد ينفصل الي قطعتين وهو يصيح...  ( خلاص حرمت حرمت حرمت)

ثم تركته عزه .. فوقف وهو يمسك ذراعه في ألم رهيب .. وقالت له عزه .. يللا غور انزل لها .. اسبقني .. ومش عايزه ولا نفس .. مفهوم .. فقال شريف (حاضر حاضر) . . وخرج مسرعا علي السلم لم ينتظر المصعد .. وعندما وصل الي بهو الفندق .. وجد رشا مشغوله في حديث تليفوني .. وعلى وجهها علامات الجد .. 




8

كانت رشا منهمكه في حديث تليفوني .. ولم تلاحظ أن شريف قادم إليها .. تمهل شريف في مشيته نحوها .. وهو يحاول أن يلتقط أي كلمه من كلامها .. كي يفهم سر هذه المكالمه الهامه التي اخذت كل اهتمام رشا .. 

وفجأه لاحظ شريف التليفون الذي في يد رشا .. أنه نسخه مطابقه للتليفون الذي اشترته له عزه من المحل بالأمس .. نفس النوع ونفس لون الغطاء .. وكأنه هو .. انشغل شريف في التفكير في سر هذا التليفون . ولماذا اشترت له عزه نسخه مشابهه لتليفون رشا .. وهو شارد يفكر .. التفتت اليه رشا بعد أن انهت مكالمتها .. كانت رشا تجلس وعلي ركبتها معطف شريف الذي نسيه عندما صعد مع عزه الي غرفته .. ابتسمت رشا ثم قالت له 


رشا : ليه واقف عندك .. تعالا اقعد .. مالك ماسك دراعك ليه ؟؟

شريف : اتخبطت وانا نازل خبطه جامده .. انا بس منتظر لما تخلصي مكالمتك .. ثم جلس بجوارها

رشا :: أومال فين عزه .. عملت ايه في البنت ؟؟ هههههههههههه

شريف : يعني حكون عملتلها ايه ؟ !!! ضربتها علقه سخنه مثلا ؟؟ .. وصلتها ورجعت .. وكانت عايزه تقوللي كلمه سر بعيد عنك عشان متسمعيش انتي هههههههههههه

رشا : هههههههههههه جميل أوي انت في صراحتك .. تجنن ..وخبرتك بالسر؟؟

شريف : ولا سر ولا حاجه .. اهو تفكير بنات وقلة عقل .. ال ايه !! عملتلي تحقيق .. مين دي ؟؟ وتعرفها منين ؟؟ وايه جابها عندك؟؟ .. اصل عزه غيوره أوي .. ولما بتشوفني مع واحده حلوه وأموره بتاكلها النار 

رشا : اووه .. انا سببتلك مشكله ؟؟ .. لو تحب امشي فورا .. اسفه اوي ياشريف .. اسفه بجد 

شريف : ايه هو ده .. اسفه .. وامشي .. انا ما صدقت شفتك وقاعد جنبك .. ولايهمك .. أنا متعود على غيرتها .. وبعدين هي لازم تغار .. دا شئ طبيعي .. وأي واحده غيرها لازم تغار منك ومن جمالك وفتنتك ودلالك .. 

رشا : ياه .. كل الكلام الحلو دا ليا أنا ؟ .. لو سمعتك عزه حتاكلك وتاكلني معاك 

شريف : ولا يهمك يا قمر منها .. انا عشانك أوقف قدام العالم كلو مش قدام عزه وبس

رشا : بس انا لاحظت اول ماوصلت انك كنت مجنون بيها !!!

شريف : اها .. لازم اعمل كده عشان عارف غيرتها .. خفت تموت من الغيظ لما تشوفني جنبك ... قلت أرضي غرورها وغيرتها بشوية حركات قرعه .

رشا : انت غريب .. مدام مش بتحبها حترتبط بيها ليه؟ !!!

شريف : عروسه مناسبه وبنت عيله وحلوه .. الحب يجي بعدين على مهله

رشا : اتعرفت عليها ازاي بنت العيله دي ههههههههههههههه كانت زميلتك في الجامعه ؟؟


أمسك شريف كوب العصير الذي امامه ورشف منه رشفه ثم قال .. سيبك من عزه دلوقتي .. خلينا في ملكة جمال المجره رشا .. حنضيع اليوم كله في الكلام عن عزه .. انا عايز اتكلم عنك انتي .. عايز اعرفك اكتر .. انا من اللحظه الاولي وفي شئ بيشدي ليكي .. بتخطفني عيونك من الدنيا لعالم تاني أسطوري


ظل شريف ورشا في حوار كله غزل واعجاب .. وطوال هذا الوقت كانت عزه في الغرفه .. تضع سماعه صغيره في أذنها متصله بجهاز في حجم كف اليد .. كانت تسمع للحوار الدائر بين شريف ورشا .. تضحك أحيانا وتكشر أحيانا وتتعجب من اسلوبه احيانا .. .. كما سمعت كل المكالمه التليفونيه التي أجرتها رشا .. فقد كانت رشا تضع بالطو شريف علي ركبتيها .. هذا البالطو الذي وضع فيه مهندس مجموعة المخابرات دبوس صغير تحت فرو الياقه .. هذا الدبوس هو جهاز تصنت دقيق الصنع .. ولكنه ينقل الصوت بوضوح شديد الي جهاز الاستقبال الذي في يد عزه .. كما ينقل الصوت الي السياره التي تقف علي بعد طابقين من الفندق ويجلس فيها احمد والعملاق ..

كانت عزه تتابع بإهتمام الحوار بين استاذين في المكر والخداع .. مباراه بين رشا وشريف .. أي منهما سوف يأسر الآخر .. كانت تعلم انهما الاثنين كاذبين .. ولكن ايهما أقدر علي أن يجعل كذبه يرتدي رداء الصدق .. ظلت تتابع حوار الغزل .. وكلمات الاعجاب والثناء بينهما .. حتى بدأت تشعر بأن رشا لها الغلبه .. شعرت ان شريف بدأ يسقط أمام سحر رشا وحديثها المغلف بالانوثه والايحاءات .. فقررت عزه أن تنزل لهما الآن .. لتدرك شريف قبل سقوطه في أيدي رشا وساعتها لن تستطيع السيطره عليه .. كما أنها كانت تتمني أن تري ملامحهما في هذه اللحظه .. فالحديث وحده لايكفي .. 


نزلت عزه مسرعه .. وماأن وصلت ونظرت بسرعه الي ملامحهما حتى ادركت انها كانت مخطئه في تحليلها للحوار .. فما تراه الآن على وجه رشا .. يدل على انها سقطت بلا رجعه بين يدي شريف الهادئ المتزن .. ولما وصلت إليهما .. قال شريف لرشا .. ( أهي جات اسأليها انتي تحكيلك)

وصلت عزه في الوقت المناسب تماما .. فقبلها بثواني وعندما كانت عزه بالمصعده في طريقها اليهم ..كانت رشا تسأل شريف كيف تعرف على عزه وأحبها وخطبها ؟؟ .. وهو ليس لديه اجابه .. فهو لا يعرف بماذا يحيبها.

عزه : أسفه أوي اتأخرت شويه .. انما تسألني عن ايه ؟؟

شريف : فاكره يا عزه ؟؟ .. بتسأل عن اول لقاء بينا .. وازاي اتقابلنا وازاي حبيتك ودوبت فيكي ؟؟ .. فاكره اليوم ده ؟؟ وللا اصابك الزهايمر انتي كمان هههههههههه عشان ننسي نتجوز انا وانتي هههه
عزه : طبعا فاكره .. ودا يوم يتنسي ههههههه كانت خناقه كبيره .. كنت حاكسرلك دراعك فيها 

شريف : فكرتيني هههههههههههههه ودراعي لسه بيوجعني لحد دلوقتي 

رشا : حرام عليكي يا عزه .. انا مشفتش حد بيحب خطيبته زي حب شريف ليكي 

شريف : شفتي بتعمل فيا ايه يارشا ؟؟؟ عشان ربنا أعطاها شوية صحه بتفتري بيهم عليا .. ربنا عالجميل الحلو الامور الظالم المفتري ههههههه 

عزه : ايوا قر على صحتي .. لولا الصحه والرياضه دي مكنوش قبلوني مضيفه .. اللياقه البدنيه شرط من شروط الوظيفه 

رشا : بصراحه شريف بيحبك أوي .. ومبطلش كلام عنك طول الوقت 

عزه : تتظاهر بالسعاده والخجل  .. ( وفي قرارة نفسها تقول .. أما لئيمه وكدابه بششششكل) .. ثم اكملت عزه .. امممممممم من سنه ونص .. دادي ساعد شريف عن طريق واحد قريبه كان عضو في مجلس الشعب .. ونقل شريف من الوحده العسكريه اللي كان فيها في سيناء .. لكتيبه تانيه في جنوب البحر الاحمر قريب من بلدهم 


كان شريف صامت يستمع مع رشا .. فهو يريد أن يعرف مثلها كيف تعرف على عزه واحبها .. كانت القصه التي ترويها عزه شيقه ومرحه .. وكان شريف كل فتره يضحك .. ويضيف كلمه أو تعليق .. وكأنه يعرف هذه التفاصيل .. كانت عزه تراقب ملامح رشا التي بدا عليها الاهتمام عندما تكلمت عزه عن والدها اللواء بالقوات المسلحه ..

أما عزه فقد كانت تتكلم بعفويه ودون اهتمام يلفت النظر .. كانت بارعه جدا بشكل جعل من قصتها الوهميه وكأنها واقعا منطقيا .. وانها تحكي القصه ردا على سؤال رشا ولم يكن متعمدا .. واكملت عزه ..

عزه : وجانا شريف في اجازه من اجازاته لشقتنا .. وطلع معايا في الاسانسير .. وفضل يغازلني .. مسكته بهدلته .. .. ولما وصلت ودخلت الشقه لقيته جاي ورايا .. كان معاه هديه لدادي .. من باب رد الجميل .. واتصالحنا عندنا .. فضل بعدها يتنططلي كل شويه .. ال ايه صدفه بيقابلني ههههههههههههه وبدأت العلاقه بينا .. وبعدها اتفقنا عالخطوبه

شريف ضاحكا : اها فاكره الهديه اللي بهدلتيها يومها .. قصدي الرشوه .

فبدا على وجه عزه الغضب .. وهي تقول بلاش تعليقاتك السخيفه دي .. رشوه منك انت لدادي .. هو انت لاقي تاكل )

شريف : جرا أيه يا وزه ... بضحك معاك ياجميل .. انا لو ادفع فيك رشوه يا غزال .. مش حادفع أقل من قمرين وتلت ألاف نجمه و متين وعشرين سحابه .. اجيبهم وابقا مكسوف من قلة الهديه وتفاهتها جنب عيونك يا باشا 

رشا : وهي تضحك (ياعيني ياعيني .. اوعدنا يارب بكلمتين من الكلام الحلو ده)

عزه : لا ياسيدي .. مش عايزه لانجوم ولا سحاب .. انا عايزه نروح الليله الديفيليه اللي قلتلك عليه 

شريف : وزه امممممم حبيبي .. انا هنا على فيض الكريم .. يادوب مصاريف المستشفي .. مش حمل ديفيليهات .. ولا معايا اشتري فساتين هنا .. نرجع مصر وابقي خدي اللي انتي عايزاه . . واهو انتي كل يوم هنا .. ابقي هاتي اللي يعجبك . 

وقبل ان تجيبه عزه رن تليفونها ... فاخرجته من حقيبتها .. ونظرت الي الرقم . ثم صاحت .. هاي دادي .. وابتعدت قليلا .. كان المتحدث هو احمد .. وظلت عزه تحدث احمد الذي استمع هو ايضا الي كل الحوار الذي دار بينهم .. 

في هذه الأثناء قال شريف لرشا أنه سوف يذهب الي المستشفي في الصباح .. وبعدها يتمني أن يقضي باقي اليوم معها .. فهمست هي له .. انها ستنصرف الآن وستعود غدا لتعرف ماهو موضوع المستشفي هذا .. فقد كان مفاجأه لها أن تعلم أن شريف مريض (كما كانت تتظاهر) .. وقالت أنها سوف تأتي لتأخذه الي المستشفي في التاسعه صباحا .. أما هذا المساء فقد وهبت نفسها لصديقتها الجديده عزه .. ستذهب معها الي الديفيليه ..

كان احمد يطلب من عزه .. أن تحاول ان تستعين برشا في شراء بعض الملابس لها .. فقد لاحظت عزه ذوق رشا العالي وشياكة ملبسها .. فتكون فرصه جيده لتوطيد العلاقه بينهما .

أنهت عزه مكالمتها .. والتفتت لتكلم رشا .. ولكنها لمحت نظره في عيني شريف.. جعلتها تتعجب بشكل كاد أن يفضح امرهم أمام رشا .. فقد وجدت شريف يقول لها بعنيه .. لا لا لا .. اصمتي ... فسكتت برهه ثم قالت لرشا ( ليه وقفتي ؟؟ ..)
قالت رشا (انا ذاهبه الآن .. اعطيني رقم تليفونك .. سوف اكلمك في المساء لأذهب معك الي الديفيليه .. أنا ايضا احتاج لشراء بعض الموديلات .. وهذه فرصه .. انتي شجعتيني ..

لم تصدق عزه ما تسمعه .. فقد اوشكت .. لولا نظرة شريف .. أن تطلب هي من رشا أن تذهب معها كما امرها أحمد .. ولكنها شكرت رشا وفرحت كثيرا بصحبتها .. وسارت معها الي باب الفندق علي وعد باتصال تليفوني في الموعد المناسب منها ..

وانصرفت رشا .. فعادت عزه الي شريف الجالس في هدوء .. وقالت له .. منعتني عن الكلام في اللحظه المناسبه .. انا كنت حأطلب منها تجي معايا .. إزاي عرفت اني حكلمها عن الديفيليه وهي حتكلمني عنه ..

شريف : هي قالت لي انها حتروح معكي في المساء .. أما انتي .. فأنا كنت متأكد أنك كنتي بتكلمي حد من المجموعه مش دادي هههههه ... ال دادي يا بنت الحج برعي هها .. بس بجد بجد كنتي هايله .. حكاية خطوبتنا وكلامك عن ابوكي اللواء بالجيش كانت مقنعه جدا ... أنا نفسي صدقتها .. بتعرفي تكدبي حلو ياوزه .. يمكن احسن مني كمان

عزه : بس أنا ما كدبت .. انا فعلا والدي لواء بالقوات المسلحه .. ورشا دلوقتي زمانها بتتأكد من المعلومات دي .. يا شريف .. صعب تكدب علي جهاز مخابرات .. مش بيقبلوا أي معلومه إلا بعد التأكد من صحتها .. حتى حكاية خطوبتنا والتفاصيل اللي حكيتها .. رشا حتتأكد منها اكيد

شريف : يعني : ممكن تكتشف انها قصه وهميه ؟؟

عزه : لا لا .. حتتأكد إن كل كلمه حصلت فعلا وحقيقيه .. لإنها حقيقيه فعلا 

شريف : حقيقيه ازاي .. انا يابنت الحلال شفت ابوكي .. ولا اعرفه .. ولا قابلتك .. وتخانقت معاكي .. وخطبتك ؟؟
عزه : أيوا كل ده حصل بالتفصيل ... ممكن تنسى الموضوع ده بئه .. ومتفكرش فيه .. ملكش انت دعوه .. ده السيناريو اللي وصلنا .. ومترتب بشكل دقيق .. مش بنلعب إحنا يااخ

كانت عزه تكلم شريف هذا الحديث .. ولكنها فجأه وجدت عيناه التفتت ناحية باب الفندق .. كانت هناك فتاه خليجيه متجهه الي المصعد .. فمرت من أمامهم .. كانت تلبس عباءه سوداء وحجاب يغطي معظم ملامحها .. ولكنها كانت تسير ببطي الي أن دخلت المصعد .. فقالت عزه لشريف .. ( في ايه ؟؟)

شريف : ابدا .. واحده الظاهر انها من دوله من الدول العربيه دخلت الفندق بالزي العربي .. شئ لفت نظري .. نادر لما اشوف حجاب هنا ..

ولكن فجأه وقفت عزه وكأن ثعبان قد لدغها .. لم تكن قد رأت ملامح الفتاه ولا تحققت منها .. ولكنها اخرجت التليفون وكلمت احمد بسرعه .. وهي تسرع لتصل الي المصعد ,, وتنظر الي لائحة الارقام الضوئيه .. لتعرف في أي طابق توقف المصعد

عزه : احمد اسمعني .. في بنت خليجيه دخلت الفندق دلوقتي .. البنت دي هي نفسها الفتاه الهنديه .. ايوا يااحمد .. انا مالحقت اشوفها .. لكن لمحت طلاء أظافرها .. عباره عن خطوط مجزعه .. طلاء نادر ومميز جدا .. نفس طلاء اظافر البنت الهنديه .. هي طلعت فوق حالا .. المصعد وقف في الدور الرابع .


إلتفتت عزه الي مكان جلوس شريف قبل ان تأخذ المصعد لتلحق بالفتاه الخليجيه .. ولكنها لم تجد شريف في مكانه .. وجدت فقط البالطو علي مقعده ولكنه غير موجود .. ظلت تتلفت حولها تبحث عنه ولكنها لم تجده .. فلم تجد بدا من أن تأخذ المصعد الي الطابق الرابع .. 

كانت عزه تسير بالطابق الرابع ولحق بها العملاق .. وسارا سويا في الطرقه بين الغرف يسترقان السمع .. ظلا يبحثان عن إي أثر للفتاه .. ولكن دون جدوي .. لم يكن في استطاعتهم أن يدخلوا الي غرف النزلاء .. في هذه اللحظه كان أحمد يقف عند باب الفندق .. ينظر خفيه الي آظافر كل من تمر ناحية الباب دون أن يلفت النظر .. رغم كل هذه المحاولات لم يعثروا على أتر للفتاه .. ولما فقدوا الأمل .. عاد العملاق الي أحمد ثم ذهبا الي السياره ..

وتوجهت عزه الي غرفة شريف .. وماأن دخلت حتي وجدت على السريره حجاب اسود وعباءه وبعض امبولات الدواء وحقنه فارغه .. وكان شريف في الحمام يغتسل.. فقد سمعت صوت الماء .. ولا أثر للفتاه .. فخرجت عزه من الغرفه بهدوء .. حتى لايعرف شريف انها جاءت ورأت هذا المشهد وهذه الاشياء

نزلت عزه الي البهو والتقطت البالطو وظلت تحدث نفسها عما رأت في غرفة شريف .. واحمد والعملاق يستمعان لها في السياره .. وفجأه رأت شريف يدخل من باب الفندق .. فتسمرت الكلمات علي لسانها .. ادركت الآن أن شريف لم يكون بالحمام يغتسل .. ولم يخطر ببالها مطلقا أن الفتاه الخليجيه هي التي داخل الحمام .. فعادت ركضا الي غرفته من جديد 



9

دخل شريف من باب الفندق .. فوجد عزه تنطلق بسرعه ناحية المصعد .. فابتسم .. ومشي في هدوء الي أحد المقاعد وجلس يدخن وهو يهمهم بأغنيه ...(البنت بيضا بيضا بيضا .... البنت بيضا وانا اعمل اييييييييه) 

ظل شريف هكذا حتى عادت عزه وعلى وجهها لوحه بديعه من لوحات خيبة الأمل .. رسمها فنان اسمه الفشل على صفحة وجهها .. فقد صعدت الي غرفة شريف ولكنها لم تجد بالغرفه أحدا .. كما لم تجد على السرير هذه العباءه والحجاب ولا أمبولات العقاقير ولا المحقن ...

كل ماوجدته هو منديل من الورق عليه شعار شركة مصر للطيران وبعض آثار لأحمر شفايف .. آثار كأنها رسمت شعار أخر لقبله ساخنه على شفاه رقيقه ... أمسكت عزه المنديل ووضعته في جيبها .. ولم تحاول البحث عن الفتاه مره اخري .. فقد تعلمت من تجاربها السابقه .. ان البحث نتيجته الفشل .. فعادت مباشرة لتجد شريف في مكانه يدخن ويردد هذه الاغنيه المرحه (البنت بيضا ..) .

جلست عزه بجواره في صمت بعد أن القت على وجهه بالمعطف الذى كان في يدها طوال الوقت دون أن تلتفت أو تتذكره .. ثم قالت لشريف دون أن تنظر إليه ( كنت فين ؟؟ ) ... فأجابها دون أن يلتفت إليها رافعا علبة السجاير بيده أمام عينيها وهو يقول (خرجت اشتري دي .. )  ثم اكمل .. ( أنا جعت ممكن نروح ناكل بئه) .. فوقفت عزه دون أن تجيبه وسارت أمامه ناحية المطعم وشريف خلفها .. وجلسا على احد الطاولات .. 

عزه : انت قعدت ليه .. وللا فاكر أنا حروح اجيبلك الأكل .. دا اوبن بوفيه .. يعني تقوم تخدم نفسك ياأستاذ.

شريف : غريبه إن واحد يقوم يعمل لنفسه طبق .. وخطيبته حبيبتة مرزوعه على حيلها جنبه .. زي خيال المقاته .

عزه : خطيبته حبيبته مش عايزه تطفح ولا تتكلم .. بس معاك حق .. تعالا نروح سوا

قام شريف وعزه يطوفان حل الطاوله الكبيره التي وضع عليها اصناف الأكلات الايطاليه الشهيره .. وكان شريف يشعر بالجوع الشديد .. فبدأ يضع في طبقه كميات كبيره من جميع انواع اللحوم والدجاج والأرز والمكرونه هههههههه ولم يترك صنف إلا وأخذ منه ..
أما عزه فكانت تضع بعض ملاعق قليله في طبقها وعادت الي طاولتها وخلفها شريف يحمل طبقين .. وبدأ الاثنان يأكلان في صمت .. كان شريف منهمك في الاكل بشراهه .. حتى قالت عزه وهي تتكلم بهدوء ولا مبالاه .. ( أنا قرأت في التقرير الخاص بك قبل بدء عمليتنا .. إنك اكتفيت بالعصائر ورفضت تناول الطعام على الطائره بسبب مرضك !! ..) 

فوقف الاكل في حلق شريف وارتبك من السؤال المفاجئ .. ولكنه تماسك بسرعه وقال لها .. (سألت الطبيب أول أمس .. فقال لي لامانع من الأكل .. هذا اول سؤال سألته له .. لأني كنت أكاد أموت من الجوع ..) .. فردت عليه عزه ايضا دون ان تنظر اليه وكأنها تفكر في شئ آخر ( إجابه معقوله .. طيب كل.. كل ) فعاد الي أكله وهو يقول (حاضر.. حاضر).

كانت عزه تأكل ببطئ دون شهيه وهي شارده .. ثم امسكة قطعت بسكوت (واحده) كانت قد احضرتها على طبقها معها .. ثم وضعتها في حقيبتها .. فنظر إليها شريف نظرة استغراب وهو يشهق ويقول

شريف : ايه دا يا وزه ؟؟ !!!! .. انتي بتسرقي الأكل من الفنادق ؟؟ .. انتي فيكي الداء المهبب ده ؟؟ .. لازم تتعالجي منه..

عزه : اتنيل وبطل استظراف .. كُــل وانت ساكت وخلص بسرعه .. لاني أنا لازم امشي دلوقتي قبل معادي مع رشا بالليل .. ولما تكلمني عايزه اكون مستعده لها .

شريف : طيب وانا اعمل ؟؟ ايه الخطوه الجايه ؟؟

عزه : معرفش .. لحد ماتوصلني التعليمات. اعمل اللي يعجبك.. انت حر

شريف : مالك ياعزه .. في أيه ؟؟ .. متغيره كده ليه ؟؟ 

عزه : في غضب .. ملكش دعوه .. ممكن تخلص اكل عشان أمشي ..

شريف : يقف .. وهو يقول .. خلاص أنا اكلت .. حالتك دي تسد النفس ياحبيبتي !!.. متعصبه !! .. بالله عليكي دي ملامح خطيبه بتحب خطيبها وقاعده بتتغدا معاه .. والله باين عليكي حتودينا في داهيه والخطه حتفشل بسببك .. ومش عارفه تشوفي شغلك مظبوط انتي.

عزه : هو انت خلاص عينت نفسك ريس ليا وحتعلمني شغلي .. أنا عارفه بعمل إيه . وعشان اريحك .. أيوا طبعا .. طبيعي ولازم اتعصب .. أو اعمل اني متعصبه .. لإن الخطيبه الحبيبه لازم تتعصب على حبيبها لما تكتشف خيانته .. لما تضبطه بيلعب بديله .

شريف : في ذهول .. وهو حبيبك لعب بديله يا جميل !!؟؟ .. وكمان هو له ديل أصلا!!؟ .. دا انتي خاطبه حيوان بئه .. وكمان حيوان له ديل !!؟؟ .. ياحلاوتك وحلاوة حبك وتشبيهاتك .. !!!! بتتكلمي عن ايه ياعزه ؟؟ 

اوووه .. لتكوني غيرانه من رشا بجد .. اممممممممم والله انا خايف تكوني حبيتيني بجد .. شكلك غيرانه ووقعتي فيا لشوشتك بس بتكابري

عزه : هههههههه احبك انت هههه أهو دا اللي كان ناقص .. شوف ياشريف .. انا قلتلك أني مش مقتنعه بالحب ده .. لكن يوم ماأحب ممممم لو حصل يعني .. مش ممكن أفكر في واحد زيك .. 

شريف : مالو اللي زيي .. وحش اللي زيي .. كخه اللي زيي .. ناقص ودن وللا مناخيري بتلت فتحات!!!

عزه : وهي تضحك هههه لا مش قصدي .. دا حتى انت أمور أوي .. أنا قصدي صفاتك .. انت كداب ومنافق ومالك أمان .. وكل همك البنات .. وهوائي وعايش حياتك بلا هدف ولا قيم ولامبادئ .. يعني مش الراجل اللي ممكن يعتمد عليه 

شريف : حيلك حيلك ياعصفوره .. كل دا فيا انا !! .. مفيش ولا صفه زي الزفت إلا وطلعت فيا .. اعمل ايه فيكي أنا دلوقتي .. اممممممم المفروض أزعل ؟؟ .. لكن أنا مش حزعل منك لاني عارف انك بتكدبي .. وان الحب بيطل من عنيكي الحلوين غصب عنك رغم كل الصفات الزفت اللي فيا .

عزه : في غضب .. برضو حتقول إني بحبك!! .. تعرف .. أنا الراجل الوحيد اللي بفكر فيه أحيانا ويخطر ببالي واللي ممكن احبه واتمناه هو ( الباسم) ..

شريف : !!!! مش قلتي انك عمرك ماشفتيه .. ايه!!! .. بتحبيه غيابي

عزه : انا ماقلت اني بحبو .. أنا قلت اللي بيخطر ببالي و اللي ممكن احبه .. وبعدين !!! ماشاء الله ذاكرتك قويه !!! وفاكر اني قلتلك ماشفت الباسم . 

شريف : إلاهي يارب يطلع راجل قصير وبكرش واصلع ... وصوته زي ورقة الصنفره عشان يحك في ودانك ... وعنيه تكون اضيق من خرم الإبره .

عزه : مش مهم الشكل .. المهم انه راجل وهب حياته للمخاطر .. عايش عشان يحميك ويحميني على حساب نفسه وراحته .. مطلوب للموت عشان يمنع عنك وعني الموت .. حياته لأهله وبلده .. مش زي ناس عايشه للسرمحه وقلة الأدب

شريف : في غضب : طيب كفايه كفايه .. اشبعي بيه 

عزه : وهي تضحك .. هههههههه شكلك انت اللي غيران .. باين عليك وقعت فيا لشوشتك بس بتكابر 
شريف : وهو يهز اكتافه كما تفعل البنات .. هئ هئ فششششششر .. ميحكمش .. ثم انا لازم اعمل اني متعصب لما حبيبتي تتكلم عن راجل تاني كده.

فجأه اعتلي وجه عزه الحياء حتى كادت أن يغمي عليها من الخجل .. عندما لمحت المعطف في يد شريف وهو يقف .. لقد سمع احمد والعملاق هذا الحديث كله .. فأشارت لشريف بيدها .. ووضعت سبابتها علي فمها في إشارة (هسسسسس) .. فهي تعرف أن شريف لا يعلم أن هناك جهاز تصنت في المعطف.. فالذنب إذا ذنبها هي ..

وقع شريف على فاتورة الغداء برقم غرفته لهما الاثنين .. ثم خرجا الي خارج الفندق يودعها .. وبعد لحظات كانت عزه تستقل تاكسي .. بينما ظل احمد والعملاق مكانهما في السياره .. وصعد شريف الي غرفته لينام قليلا .. 

وصلت عزه الي الفندق .. وصعدت الي غرفتها .. فتحت الباب ولم تدخل مباشرة الي الغرفه .. ولكنها وهي واقفه رفعت طرف السجاده بمقدمة حذاءها الدقيق .. ثم ابتسمت .. لأن قطعت البسكويت (الصغيره جدا في حجم حبة الحمص) .. التي وضعتها تحت السجاده قبل خروجها من غرفتها .. وجدتها مسحوقه وليست سليمه .. فعلمت أن أحداً داس عليها ودخل غرفتها.. وكانت واثقه أن من دخل الغرفه ليس من العاملات بخدمة الغرف .. لأنهم دخلوها في الصباح وكانت هي موجود .. وأنهوا عملهم قبل خروجها بعد مكالمة شريف لها ... 

دخلت عزه الغرفه .. ومشت تلامس الحائط .. حتي وصلت منتصف الغرفه وظهرت فيها فجأه .. ثم جلست علي السرير .. واخرجت التليفون وطلبت رشا .. لم تكن عزه تريد أن تلفت النظر .. ولا أن تبحث عن سبب دخول من دخل غرفتها .. فقد يكون هناك كاميرا أو جهاز تصنت .. ولكنها أرادت أن تعرف من رشا بدهاءها ..إن كانت مراقبه بكاميرات أم لا .. 

عزه : الوو.. ايوا يارشا انا عزه .. انتي فين .. انا منتظره مكالمتك من ساعات .. نمت وصحيت .. اخدت شاور ولبست .. ولما اتأخرتي قلت اطلبك أنا .. احنا على معادنا وللا غيرتي رأيك ؟؟ ..

رشا : هاي وزه .. لسه بدري ياعزه احنا قلنا بالليل .. (طيب الأول ارتاحي شويه ) ..عشان بالليل حنسهر كتير !!!

عزه : ارتاح اكتر من كده (وهي تبتسم ابتسامة انتصار) .. انا قلتلك نمت لما شبعت وصحيت .. يعني ارجع انام تاني .. ملل .. مفيش حاجه اعملها

رشا : هو انتي أمتي رجعتي من عند خطيبك ..

عزه : انا خرجت بعدك علطول في لحظتها .. ورجعت عالفندق علطول

رشا: لحظه واحده ياعزه .. ثواني جرس الباب 

فظلت عزه واضعه التليفون على إذنها تنتظر .. أمـا رشا في هذه اللحظه كانت تضع يدها علي سماعة التليفون حتى لاتسمعها عزه .. وتقول لجاك في عضب .. 

رشا : في شئ غلط في توصيلاتكم يا جاك

جاك : مستحيل .. كل شئ كان تمام وجربناه .. مرجريت في الغرفه اللي جنبها عينها عللي المونيتور طول الوقت .. لكن بتقول انها ماشعرت بيها .. كانت الصوره ثابته وفجأه لقتها علي السرير ..

رشا : انا حاخرجها من الغرفه دلوقتي .. وانتو بسرعه تجربوا تاني وتتأكدوا .. 

رشا : ايوا حبيبتي .. اسفه اتأخرت عليكي .. خلاص ياعزه .. انا كمان ساعه بالكتير أجيلك .. نتعشا سوا وبعدين نروح الديفيليه .. أوكي ؟؟

عزه : اها اوكي .. امممممممم شريف .. حيكون معانا وللا تتضايقي من وجوده معانا ؟؟ .

رشا : لا أبدا بالعكس .. إذا كنتي عايزه يروح معانا انا معنديش مانع .. زي ماتحبي 

عزه : أوكي لما اشوف .. هستناكي .. باي 

جلست عزه تفكر لحظه .. فقد كانت تريد شريف معهم .. في الحقيقه هي لم تريده لشخصه .. ولكنها تريد البالطو .. أن يكون موجود طوال الوقت معهم .. لذلك اتصلت بشريف .. وظل التليفون يرن ولا مجيب .. وعزه تجز على اسنانها وتقول .. رد رد يابجم .. رد ردت الميه في زوك .. راح فين المجنون ده .. رد بئه .. ولكن كل محاولاتها باءت بالفشل .. 

وقبل أن تقفل التليفون سمعت طرقا على الباب .. فقامت وفتحت الباب .. فوجدت شريف أمامها وفي حركه تمثيليه ينحني ويقول (شبيك لبيك خطيب وحبيب الوزه بين ايدك .. تطلب إيه) .. بتطلبيني ليه .. هه ؟؟؟ أنا مش بعرف ارد عالتليفون .. قلت أجي ارد عليكي هنا ..

ثم دخل الغرفه أمامها .. ولكن عزه قفزت أمامه .. وحضنته بسرعه وأطبقت شفتيها علي شفتيه .. كانت تقبله قبله طويله وأصابع يدها تقرص دراعه ..وعينها تقول لا لا لا تتكلم .. ولكن شريف لم يكن يهمه حديث اصابعها ولا حديث عينها .. بل كان منهمكا في حضنها يبادلها قبلتها الطويله ..

وكلما انهت القبله .. بدأ هو الكلام .. ( كنت عااا ... ) وقبل أن يبدأ الكلام .. تعود هي الي تقبيله مره اخري .. فإذا ماانتهت قال ...( كنت عااا..) .. فتعود هي الي ضمه مره اخري كي تلجم شفتيه بشفتيها .. وعندما فقدت الأمل في أن يفهم اشاراتها .. عضته في شفته بقوه .. .فتأوه قليلا ثم نظر اليها في تعجب كالأبله .. ولكنها اسرعت بالحديث قبله .. 

عزه : جيت في وقتك .. كنت لسه حاطلبك .. جيبت البالطو بتاعك معاك وللا لا .. عشان حنسهر بره الليله .. رشا عزمتنا انا وانت عالعشا .. وبعدها الدفيليه ..

شريف : جميل أوي .. العشا أوكي انا معاكم .. لكن الديفيليه لا .. انا تعبان و بموت ومش قادر

عزه : في حده وتأثر .. كل ده عشان مش عايز تدفع تمن كام فستان .. ممكن اعرف انت خطبتني ليه لما مستكتر عليا حتة فستان 

شريف : وهو منفعل .. انتي ياحبيبتي مفيش في تفكيرك غير الفلوس والفساتين والدهب واللولي .. مفيش عندك حساب للمشاعر والحب .. انتي المفروض تروحي تدوري على عريس يكون صاحب بنك .. اما انا .. دي ظروفي اللي انتي عارفاها من الاول

عزه : خلاص خلاص مش عايزه منك شي .. ممكن تبطل كلام بئه .. اسبقني على البهو وانا ححصلك عشان نستنا رشا تحت .. زمانها في السكه .. وتركته وتوجهت الي الحمام ..

شريف : لا مش حنزل .. هستناكي ننزل سوا .. ونام علي السرير .. لتكون عينيه الي السقف والاركان ..

دخلت عزه الحمام وهي معجبه جدا برد شريف عليها .. كان ردا مناسبا جدا .. لابد أن من يراقبهما قد أخذ هذه الملاحظات عنها .. عن حبها للمال والاناقه والشراء ولاحساب للمشاعر والحب عندها .. كانت في الحمام تفكر .. عجيب شريف هذا .. اخيرا فهم ..اكيد فهم .. وإلا ماكان رد بهذا الرد وعلى وجهه علامات التأثر .. برافو برافو شريف

دخلت عزه الحمام .. وامسكت علبة المكياج فوقعت من يدها فجأه .. وتناثرت ادواتها في كل اركان الحمام .. فظلت عزه تبحث عنها وتجمعها .. لم تكن علبة المكياج سقطت عفوا .. ولكن عزه اسقطتها متعمده .. ليكون هناك سبب لبحثها في جوانب الحمام .. (وهي مدربه تدريب عالي على اكتشاف هذه الوسائل بسهوله ) .. ولما تأكدت ان الحمام نظيف من أي ادوات تصنت أو كاميرات .. نادت علي شريف .. فأحابها بقرف هههههههه وكأنه غاضب متأثر .. (عايزه ايه ... اجي البسك تيابك !! ؟؟ ) .. قالت تعالا لحظه ساعدني 

فذهب اليها ووقف عند الباب يسألها ماذا تريد ..ولكنها جذبته الي داخل الحمام من يده .. فتخيل شريف انها تريد تقبيله كما فعلت في لحظة دخوله الغرفه .. ففتح زراعيه .. ولكنها لكمته علي صدره برفق .. وقالت..  (للضروره احكام ياأخ .. هي شغلانه .. اسمعني بسرعه .. الغرفه هنا فيها اجهزة تصوير وتصنت .. مش عايزاك تتكلم هنا ابدأ لحد ماننزل .. فهمت .. يللا ارجع مكانك وخليك حذر .. ثواني وحننزل .. )

وبعد دقايق كانت عزه في كامل زيها .. وكأنها عروس ليلة الزفاف .. منتهى الجمال .. فقد ابدعت في اختيار الفستان الذي يظهر أنوثتها ورقتها وفتنتها .. حتى اصبحت في عيون شريف اجمل فتاه .. هي الشمس التي تغيب عند ظهورها كل النجوم .. تغيب رشا وهناء والهنديه والخليجيه .. وتغيب كل فتاه جميله تسير في الشارع الذي تخطو فيه عزه .. باهره الحسن بارعة الجمال ..

قالت عزه هيا بنا وسارت ناحية الباب وشريف خلفها .. وعند الباب فتحت حقيبتها لتخرج المفاتيح .. فاخرجت المفاتيح ومعها قطعة البسكويت التي أخذتها اثناء الغداء في الفندق .. ولكن أيضا سقط على الارض بجوار الباب .. منديل الورق الخاص بالفتاه الخليجيه وعليه أثار قبلتها وشعار الشركه .. 

لم يكن المنديل أيضا سقط عفوا .. ولكنها هي التي اسقطته كما اسقطت علبة المكياج ... وانحنت لتلطقته .. وفي لمح البصر وضعت قطعه من طرف البسكويته تحت طرف السجاده .. وشريف خلفها .. ولكن عينه علي المنديل الذي سقط والتقطته بسرعه .. كان ينظر الي المنديل ولاحظ حركتها السريعه عندما وضعت البسكويت تحت السجاده .. ولكنه ظل صامتا .. وفتحت عزه الباب وخرجت وخرج خلفا شريف وهو يخطو خطوه واسعه حتي لايسحق قطعة البسكويت .. وفي الطرقه .. ابتسم لها وهو يقول .. (انتي عبقريه يا حرامية البسكويت واكل الفنادق)

10


جلس شريف في البهو .. وعزه تجلس أمامه في إنتظار رشا .. وكانت عزه تضع احدى ساقيها على الأخري .. فانحسرت جيبتها الضيقه كثيرا عن سيقانها ... فظلت عيون شريف تتجول علي جسدها دون حياء أو حذر .. فلما لمحت عزه عيناه .. انزلت ساقيها وشدت الجيبه تغطي بها ماتستطيع من سيقانها .. وتضم فتحة الصدر بيدها الاخري كي تحجب عنه بعضا من صدرها ..
 ولكن ثيابها التي ترتديها لم تستطيع حجب الا القليل من جسدها المكشوف .. وشريف لايهتم بما تفعل .. ظل منهمكا .. يملأ عينيه من مفاتنها في جرأه غريبه بلغت حد الوقاحه ... 

وبدأ الحياء يحتل ملامح عزه .. وبدأ خدها يتلون بلون احمر تزداد درجته تدريجيا مع زحف عيون شريف على بشرة جسدها .. حتى صار احمرار الخجل يفوق حمرة المساحيق التي على وجنتيها .. فهى رغم كونها ضابطه مخابرات خشنة الطباع .. قوية الشخصيه .. لكنها في النهايه إمرأه كباقي النساء .. 

كان شريف ينظر إليها في نهم .. فلم يكن من عزه إلا أن أخذت البالطو ( بشكل طبيعي) من فوق ركبته ووضعته على ركبتيها فغطت به سيقانها .. 

ولكن شريف هب واقفا وتناول البالطو وارتداه وهو يقول (بدأت اشعر بالبرد .. الجو بارد اليوم ) .. وعندما لبس البالطو وعاد للجلوس .. عادت عزه ذات السيقان والصدر العاري مكشوفه مره اخري أمام عيونه الجريئه .. ولكن عزه ادركت حيلته بسرعه .. وفهمت أنه لبس البالطو فقط ليكشفها من جديد .. فلم يكن الجو بهذه البروده التي يدعيها .. 

فوقفت وتوجهت الي ( ستاند) عليه الجرائد بجوار مكتب الاستقبال ببهو الفندق .. وتناولت جريده ثم عادت تجلس وهي تفتح الجريده .. نظرت فيها بسرعه ثم امسكتها على ركبتيها مكان البالطو .. وفي عينيها نظرة تحدي لعينيه .. ولكنها تفاجأت بيد شريف تسحب الجريده من يدها قائلا .. (لحظه اشوف الجرنال بعد إذنك ) .. وأخذ الجريده من يدها كأنه يخطفها .. فعاد جسد عزه ومفاتنها تحت رحمة عينيه مره ثالثه .. وفي هذه اللحظه وقفت عزه وهي تقول في حده .. 

عزه : اتنيل هنا لحد ماتيجي رشا .. انا فوق لما تجي اتصل بيا .. وأنا ا أنزلكم

شريف : تحبي أجي معاكي ..

نظرت له عزه شذرا .. وسارت دون أن تجيبه وصعدت الي غرفتها ..

وهكذا أصبح شريف وحيدا في البهو .. يبتسم بعد نجاح خطته .. فقد كان يريد أن يجعلها تعود الي غرفتها الآن .. كان يفعل ذلك بعينيه ليدفعها الي الانصراف بقرار من نفسها .. كان يريد أن ينفرد برشا ولو لدقايق .. ونجحت خطته الخبيثه ..

من الجانب الآخر


.. منذ غادرت رشا فندق ماركوني وتركت عزه وشريف بالفندق .. توجهت مباشرة الي (أونزو) .. فهناك علي شاطئ البحر .. يوجد هذا الشاليه .. الذي تتخذه الموساد منزلا سريا .. يجري فيه التخطيط والإلتقاء بالعملاء ... 

وصلت رشا الي المنزل السري .. لتجد 4 من كبار ضباط الموساد .. جاءوا خصيصا من اسرائيل لوضع خطة تجنيد شريف .. جلس الخمسه حول طاوله مستديره .. وجاءت فتاه رائعة الجمال .. فقدمت لهم بعض الخمور وانصرفت .. ولكن قبل أن تنصرف حدثتها رشا قائله :

رشــا : يا مارجريت .. جاك ومهندس التوصيل سبقوكي لفندق المطار .. الحقى بهم فورا ... هناك التعليمات الخاصه بكي معاهم

مارجريت : حاضر .. ثم انصرفت مسرعه لتنفيذ أوامر رشا

ثم التفتت رشا الي مجموعة الضباط .. ووضعت أمامها ملف مكتوب عليه بحروف عبريه (عملية مرفت) .. وبدأت في الحديث والجميع ينصتون لها ..

رشا :: أنا حأعرض على حضراتكم العمليه من بدايتها في شكل نقاط .. ثم بدأت في القراءه من الملف. والجميع صامتون .. يتابعون بتركيز شديد .

1- منذ شهرين جائتني معلومات من عملائنا في مصر .. أن الفنانه مرفت أمين ستحضر الي روما إستعدادا لتصوير مسلسل (مأخوذ عن قصه حقيقيه من سجل المخابرات المصريه) .. .. وكذلك نشرت الجرايد المصريه هذا الخبر في أكثر من مجله ..

2- في حديث لمرفت أمين في الصحافه .. قالت أنها تنوي الذهاب الي روما وقراءة السيناريو مع المخرج والمؤلف هناك لإختيار أماكن التصوير المناسبه للأحداث . 
3- كانت التعليمات هي الحصول على سناريو هذا المسلسل قبل البدء في تصويره بأي شكل من الاشكال .. حتى لو بتصفية العاملين بالمسلسل وأولهم مرفت أمين

4-  بمجرد وصول مرفت أمين لروما .. ورصد سفرها من القاهره ووصولها الي هنا .. وضعناها تحت مراقبه شديده ..

5-  دخلنا غرفتها ... ووضعنا اجهزة تصنت وتصوير .. ولكن بلا فائده .. فلم نعثر علي السيناريو معها .. فلجأنا للخطه البديله ..

6- الخطه البديله .. هي محاولة التعرف على الفنانه بشكل صدفه .. ومحاولة استدراجها لمعرفة أي شئ عن السيناريو أو عن مكان وجوده .. فالمخرج والمؤلف لم يصلا بعد الي روما ..

7- وفي أحد الايام .. ذهبت مرفت أمين في نزهه سياحيه .. وكانت فرصتي .. فتعرفت عليها .. وتوضدت علاقتي بها في الأيام التاليه بعد التعارف .. فذهبت لها اكثر من مره في الفندق بحجج مختلفه .. وساعدتها كثيرا في اختيار ملابس لأدوارها في السينما .. من ديفيليهات محلات شارع ( كوندتي) .. المملوكه للهيود كلها
8- من خلال التصاقي بالنجمه استطعت الحصول على نسخه من السيناريو .. ها هي .(واشارت الي ملف آخر بجوارها)

9- خلال هذه العمليه .. أثناء تعرفي بالفنانه عند نافورة دي تريفي .. تعرفت على شاب مصري اسمه (شريف الأسواني).. 

10- تحرياتنا عن شريف في القاهره وهنا .. اثبتت أنه شاب عادي .. كان مصاب بالسرطان في الكبد .. واستأصله في مستشفي ريستيفري .. واجري عملية زراعة كبد .. ولكن الكبد الجديد لم يستقر إلا باستمراره في تناول عقاقير كي توقف جهاز المناعه .. هذه العقاقير سببت له حالات تشبه حالات النسيان وفقدان الذاكره المؤقت احيانا ..

11- الغريب أن شريف لايبدو عليه المرض .. وفي كامل صحته .. رغم أن مريض السرطان لا يظهر بهذا القدر من النشاط والحيوية مهماتداوى بالعقاقير أو غيرها.

12-  جميع التحليلات الموجوده بمستشفي ريستفري .. والموجوده بالملفات مع شريف التي احضرها معه من القاهره .. تؤكد توقف جهاز المناعه عنده .. وتأكد مرضه .. لكن الأطباء عندنا يرجعون هذه الحاله من الصحه الظاهريه الي روح شريف نفسه .. فهو شاب ذو قوه روحيه عجيبه .. يعيش يومه دون مبالاه وباستخفاف من المرض بشكل نادر .. مرح رغم كل الألام.

13- الاهم هو أن شريف هذا .. كداب كبير .. وشهواني.. وصياد بنات .. وجرئ لدرجة الوقاحه .. وعايش باقي ايامه في خلاعه واستهتار . 

14- على الجانب الآخر هو ذكي وإن كان بيتغابى أحيانا.. ومثقف جدا .. وبيكره اليهود بشده .

15-  شريف على علاقه مشبوهه بمضيفه في شركة الطيران أسمها عزه .. والدها لواء بالقواة المسلحه .. وتأكدنا من صحة هذه المعلومه ..لكنها تدعي انها خطيبة شريف .. في حين أن تحرياتنا عنها اثبتت انها كاذبه .. وليست مخطوبه لشريف .. ولكنه يبيت بغرفتها وتمارس معه الفحشاء .. 

16-  عزه فتاه متحفظه (من خلال المعلومات عنها من المطار) .. رغم شهوانيتها .. لكنها ليست على علاقه خاصه مع أحد آخر غير شريف.. وهي تحب المال والذهب والملابس الفاخره وعنيده .. ولا تجيد الكذب مثل شريف .. علاوه على خوفها الشديد من افتضاح امرها مع شريف .. لذلك حاولت اقناعي بقصه مختلقه وهميه أنها خطيبته .. وهو مااثبتت عكسه التحريات .وهي غير مخطوبه لأحد حتى الآن .
 17 -  اليوم ذهب فريق من عندنا لوضع عزه تحت المراقبه الشديده ..

ثم توقفت رشا عن القراءه .. وهي تتفرس في أوجه مجموعة ضباط الموساد .. لتقرأ افكارهم .. وهم صامتون .. حتى تكلم أحدهم ويدعى ( ليفي)
ليفي : وانتي رأيك ايه ياراشيل ؟؟
رشا : أنا قدمت طلب للموساد بالإذن ليا في تجنيد شريف .
ليفي : غلط يا راشيل .. الصفات اللي ذكرتيها عن شريف .. تخليه ابعد مايكون عن التجنيد .. لان واحد زي شريف ده .. الجرئ ..الكداب .. بتاع البنات . المنتظر الموت .. وبيتسرمح ولا في همه شئ ..الانسان اللي كده مفيش له نقطة ضعف ممكن تسيطري عليه منها .. هو لابيستحي ولا بيخاف ولا عايز شي من الدنيا .. حتسيطري عليه ازاي ده ؟؟
ثم صمت قليلا واكمل .. العميل المثالي الواجب تجنيده هو عزه .. متحفظه .. تخاف الفضيحه .. والدها ومركزه وموقعه .. حبها للمال .. وشهوانيتها التي تحاول اخفاءها .. 
رشا : يبقا عزه هي الهدف ؟؟ 
قال ضابط آخر .. ( لا يا رشا .. بلاش الاستعجال .. عزه اهي تحت ايدينا .. نتركها تحت المراقبه والاختبار .. تابعيها في كل لحظه .. ووافينا بكل كبيره وصغيره عنها .. وبعد كده نحدد إذا كان نسمحلك بتجنيدها وللا لأ .. إنما شريف دا خارج السيطره وبلاش تضيعي أي وقت معاه)

وقف الضباط جميعا للانصراف بعد قرار وضع عزه تحت المجهر .. واهمال شريف ورفض تجنيده 

انصرف الضباط .. وجلست رشا تدخن .. وفجأه دخل عليها جاك .. فسألته عما فعل فأجابها: .. 
جاك : كل شئ تمام .. عزه لسه بره مع شريف .. دخلنا غرفتها ووضعنا الكاميرا واجهزة اتصنت .. وحجزنا لمارجريت الغرفه اللي جنبها .. تفضل جنب المونيتور تراقبها طول وجودها في الغرفه ..
رشا : وضعتوا جهاز تصنت في الحمام ؟؟
جاك : لا .. حنحتاج ايه من استحمامها !!!!
رشا : غاضبه .. انت ملكش دعوه .. انت تنفذ وبس .. في أول فرصه تحط جهاز في الحمام باقصى سرعه ..
وقبل أن يجيبها جاك جاءه تيلفون من مارجريت ..
مارجريت : هاى جاك .. عزه في الغرفه وصلت .. فجأه لقيتها عالسرير ما شفتها لما دخلت الغرفه .
جاك : ابدي التصوير والتسجيل .. ولاتفارقي المونيتور ثانيه واحده 
مارجريت :.. حتفضل تحت نظري .. أهي قدامي بتطلب رقم بتليفونها 
جاك : حاولي تسجلي صوتها في المكالمه بعدها الخبراء ممكن يستنتجوا رد اللي بيكلمها

في هذه اللحظه رن تليفون رشا .. وكانت عزه تطلبها .. لتحدثها عن موعد الليله .. وعرفت رشا من عزه انها جاءت للغرفه من فتره .. فقالت لها ..( لحظه .. جرس الباب ) .. ووضعت يدها على السماعه .. واحتدت على جاك في غضب .. وأمرته أن يتأكد من توصيلاته .. وهي غاضبه .. ولكنها عادت تكلم عزه من جديد .. وتقول لها انها سوف تكون عندها خلال ساعه بالفندق

استقلت رشا سيارتها متجهه الي فندق المطار .. ولما وصلت وجدت شريف يجلس وحيدا في البهو فوق ركبتيه البالطو .. وفي ده الجريده التي أخذها من عزه ليكشف عن جسدها ..

سلم شريف على رشا ولم يترك يدها .. وعلى وجهه آمارات الشرود والحزن .. ظل ممسكا يدها بكلتا يديه .. واجلسها بجوره .. فقالت له 
رشا : مالك . مش عوايدك تكون مهموم وحزين كده .. ؟؟
شريف : متخانق أنا والهانم 
رشا : حرام عليك .. عزه دي عسوله وزي النسمه .. لازم انت اللي زعلتها .. في حد يزعل خطيبته؟ ايام الخطوبه أجمل أيام .. 
شريف : انا مش بهزر يارشا .. انا خلاص مش قادر استحمل .. دي ماتعرف يعني ايه حب ولا ايه مشاعر .. كل تفكيرها تلبس ايه ورصيدي كام .. وهدايايا ايه ؟ .. وو .. ( وترددد قليلا ولم يكمل ماذا بعد وو.. وو.. ولكنه اظهر بعض الحياء لأول مره منذ عرفته رشا ) .. ولكن رشا فهمت أنه كان يريد ان يقول (ومتعتها ) .. ولكن تراجع في اللحظه الاخيره .

في هذه اللحظه كانت عزه بالغرفه .. تستمع الي اغنيه .. وترقص على نغماتها .. لم يكن صوت الاغنيه مسموعا لمرجريت .. لأن عزه كانت تسمع الاغنيه والسماعات في اذنها وتتراقص في ميوعه مع الانغام .. (هذا مافهمته مرجريت من حركة عزه علي المونيتيور) .. ولكن عزه لم تكن تسمع اغنيه إنما كانت تسمع الحوار الدائر بين شريف ورشا .. 

وفجأه رن جرس تليفون عزه في الغرفه .. وكان المتحدث أحمد ..
عزه : هاي دادي .. أنا كنت نايمه عندي شوية صداع ورشح من يومين
احمد : العمليه اتلغت ياعزه .. وقفي كل شي .. في أوامر بسفري أنا وانتي على أول طياره لمصر
عزه : وهي غير مصدقه .. ليه ليه؟؟؟؟ ..
احمد : (الباسم)  استشهد .. عند معبر العوجه وهو راجع من غزه اليوم .. وصلت رساله من (السيد) ..  بوقف العمليه فورا .. وطلبنا للحضور للقاهره علي وجه السرعه .

انهي احمد المكالمه وظلت عزه لحظه واقفه في ذهول ثم ارتمت علي السرير وهي تجهش بالبكاء







11



ظلت عزه منهاره في غرفتها .. دموعها سيول اغرقت بساتين خديها .. تدفن وجهها في الوساده .. وشعرها الفاحم المتناثر يخفى ملامح وجهها .. وكأنه يغطيها من ألم الفراق ويهش عنها طيور الحنين .. 

هاهي عزه الشرسه صعبة المراس قوية الشكيمه .. يعريها فراق الباسم الأبدي .. وكأن موته المفاجئ خلع عنها ثيابها التي كانت تغطي ضعف روحها الرقيقه الرومانسيه .. وكأن الموت قد كشف عن عورة عشقها المستحيل المتمكن من وجدانها دون أن تعرف هي .

نعم .. كانت عزه تحب الباسم حبا بلا أمل ولا إدارك منها .. نعم تحبه لدرجة الجنون .. ولكنها لاتعلم أنها تحبه .. فالمرء يتنفس دون أن يلتفت لأنفاسه ولايتابعها .. و أنفاسه هي سر حياته .. لايدرك أنه كان يتنفس طوال حياته إلا لحظة انقطاع هذه الأنفاس ... كانت عزه تحبه دون أن تدرك .. كان حبه في روحها كالفهم ... فالمرء يفهم ولكن لايدري كيف يفهم .. يعطش ويرتوي ولكن لايدري كيف حدث هذا .. هكذا كان حب الباسم في قلب عزه .. كأنفاسها.. كالفهم .. كالعطش .. كالأرتواء ..

التفتت هي أخيرا إلي أن الحياه كلها هي الباسم .. هو فتى الأحلام الكامن في ثنايا روحها .. أحبته منذ اليوم الأول لها في جهاز المخابرات .. عشقته بعد أول انتصار له .. بعد أول حديث سمعته عنه .. بهرها بجرأته وبغموضه وذكاءة وعبقريته المنفرده .. سحرها برجولته وانكاره لذاته في سبيلها وسبيل كل أهل بلده ..

لم تكن رأته ولا قابلته يوما من الأيام .. أو ربما قابلته دون أن تدري .. لم تسمع صوته سوي مرات معدوده عبر التليفون .. وكان صوته مختلفا في كل مره .. قضت ليالي طويله تفكر فيه .. وتحلم به .. وترسم له ملامح من خيالها .. كانت تحلم صباح مساء باليوم الذي ستقف أمامه فيه .. وهي تتخيل أنها لن تستطيع الوقوف على قدميها .. تتخيل كل ليله في احلام يقظتها أنا تسقط مغشيا عليها عندما يمد يده ليسلم عليها .

الحسنه التي فعلها شريف دون أن يقصد .. وهو يجتاح جسدها بعينيه .. ونظراته تهتك عرض فتنتها .. وكأن شريف قد دفعها دفعا الي غرفتها كي تستقبل هذا الخبر بعيدا عن عيون الناس .. جعلها تصعد في الوقت المناسب لتلقي الخبر بعيدا عن عيون رشا .. حتى تهدأ وتتمالك نفسها ثم تنزل إليهم ..

ولكن عزه لم ولن تتمالك بعد هذا الخبر الذي هز روحها بعنف وبلا رحمه .. فظلت تطوي جسدها فوق روحها علي السرير .. ووتعصر حزنها لينزل دموعا .. دموع تحكي قصة عشق دفين خرج من قبره .. وكأن حبها الذى انكرته كثيرا .. بعث ليوم العشق مع المكابرين المنكرين لسطوة الحب العذري.

كانت عزه في حاله من الإنهيار لم تمر عليها قبل الآن .. ومارجريت تراقبها ولاتعلم ما سر هذا البكاء .. لاتعرف ماهو الخبر الذي أحزنها لهذه الدرجه .. ماهو سر المكالمه التي قلبت حال عزه هكذا .. بعد أن كانت تغني وتتمايل في ميوعه وخلاعه ..

كانت رشا مع شريف في البهو في انتظار نزول عزه .. فاستغل شريف الفرصه ليشكو لها من عزه .. من موت مشاعرها .. ويحكي لها أنه بعد أن التقى بها (أي رشا) .. بدأ يرى هذه العيوب في عزه .. ويعترف لها إن سحرها فتح عيونه .. وجمالها أنقذ قلبه الغارق في بحار الاستهتار والملذات .. وأنه قرأ في عينيها الجميلتين معاني الكلمات .. الحب .. الشوق .. السحر .. الحسن .. الخضوع الشامخ .. والشموخ الراكع أمام حسنها وجمالها .. 

أخبرها أنه لم يكن يعرف هذه المعاني .. إلا بعد أن كتبتها نظرات عيونها في قلبه .. لم يكن يشعر أن للقلب وظيفه أخري غير ضخ الدم إلا بعد أن لمسته بعذوبتها .. بعد أن اخترقه سهم طائش من هذا الصياد الماهر القابع خلف رموشها .. لم يكن يعرف للحياه معنى .. إلا بعد أن عبثت بروحه همسات صوتها و عذوبة تنهيدها .. 

أخبرها أنه ولد الآن من رحم ابتسامتها .. وأنه كان يقضي عمره قبلها جنينا في حشايا العشق يحلم بهذا اللقاء مع الحسن.

كان يمسك بيد رشا بين يديه .. وهي في صمت تكتم انفاسها وتسمع له واهداب عينيها تعلن إستسلامها .. ونظرتها ترفع رايتها البيضاء لهذا الحب الذي إنفجر فجأه في روحها مع همسات شريف وحديثه الطويل ..

في غمرة الرومانسيه الرقيقه هذه .. رن تليفون رشا فجأه فشق عباءة الهمس .. وأيقظ روحها التي سافرت على اجنحة كلمات شريف الي بلاد الاساطير .. افاقت رشا من نشوتها .. وامسكت التليفون .. وكانت المتحدثه مارجريت ..

رشا : اها .. ايوا يا مرجريت 
مرجريت : عزه في غرفتها منهاره وبتبكي علي سريرها من فتره طويله .. مش عارفه ليه !! ؟ .. كانت بتغني وترقص .. وبعدين جاتها مكالمه من والدها .. بعدها فضلت تبكي ومنهاره .
رشا : خليكي معاها وانا حشوف .. باي

ثم نظرت لشريف وقالت .. دي واحده صاحبتي .. امممممممم مش ملاحظ عزه إتأخرت .. هي نامت وللا إيه .. فأجابها شريف وهو يبتسم 
شريف : انتي عايزاها تنزل ؟؟؟ .. انا بتمني انها تتركنا الليله وحدنا .. كنت عايز افضل معاكي الليله كلها .. عندي كلام كتير عايز اقوله ..
رشا : وانا كمان عايزه اتكلم معاك .. بس حنقول لها ايه بعد ما اتفقت معاها !! ؟؟ .. عندك انت طريقه نكون بيها وحدنا من غير ما نزعلها .. وخصوصا أنا نفسي تستمر صداقتي بيها لأني حبيتها وارتحتلها .
شريف : مفيش غير ان احنا ننهي سهرتنا معاها بسرعه .. ونكمل سهرتا سوا بعيد بعيد عن كل العيون
رشا : اووووووووووووكي .. بس بأدب .. ماشي ؟؟
شريف : امممممم .. مقدرش أوعدك ههههههههههههه

فقالت وهي تبتسم ابتسامه بها ملامح الحب ليست كإبتساماتها السابقه التي كانت يكسوها المكر 
رشا : لا ياسيدي ههههه أنا اخاف منك .. صحيح أنا بدأت احس ناحيتك بشعور غريب .. أول مره احس بيه ... وكل مااتركك ابقى نفسي ارجعلك بسرعه .. وكمان بسهر كتير وانت بتخطر ببالي غصب عني طول الليل .. لكن بلاش نسبق الأحداث .. لما نتأكد من مشاعرنا الأول .. امممممممممم يللا بئه اطلع ناديها وشوف اتأخرت ليه ..

ترك شريف رشا بالبهو وصعد سعيدا يصفر وفي عينيه بيريق الإنتصار .. فقد خطا خطوه كبيره في خطته للسيطره على رشا .. ودخل دخول الفاتحين من باب قلبها .. ودخل شريف الغرفه فوجد عزه على هذه الحاله .. ملقاه علي السرير على وجهها .. فظن أنها تعاني ألما أو مرض مفاجئ .. فقفز اليها وامسك بها وهو ينادي في خوف وهلع عليها .. (عزه .. عزه .. مالك .. في إيه .. ردي عليا ...)

فجلست عزه على السرير ولم تنطق .. ولكنها القت رأسها على صدره وانهالت بالبكاء .. ولم تستطيع الإجابه عليه .. فضم شريف رأسها بذراعه على صدرده .. وظل يربت برفق علي ظهرها .. وصمت حتى تفرغ هي شحنة الحزن من داخلها وتبلل بحزنها صدره في صورة دموع ساخنه .. 

كان شريف صامتها يحتضن رأس عزه في رفق وموده وحنان .. فسمع رنين تليفونها الملقى علي السرير .. فتركها وقام من مكانه ليرد على التليفون .. كان المتحدث أحمد ..

احمد : ألو
شريف : ايوا .. مين 
أحمد : أنا احمد ياشريف ..الأول أعمل انك بترد علي أي حد .. والدها مثلا .. حماك يعني .. ونادي عزه اكلمها ..
شريف : اهلا يا عمي .. هى اتصلت بيا فجيت لها بسرعه .. لسه واصل عندها .. 
احمد : هايل 
شريف : لا .. هى مش حتقدر ترد عليك دلوقتي .. عزه حزينه .. هو حصل ايه عندكم في مصر؟؟ ..
احمد : قول أي حاجه ياشريف .. أي سبب .. المهم خبرها اننا حنسافر في طياره بكره الساعه 4 .. وانت انسحب بهدوء .. وتعالا خارج الفندق .. أنا في إنتظارك ..

شريف : ربنا يلطف .. وهى طنط تعبانه أوي ؟؟ .. إن شاء الله تعدي الأزمه على خير .. حضرتك عارف إد ايه عزه متعلقه بطنط .. دي حتموت نفسها من العياط هنا .. خلاص ياعمي متشيلش هم .. أنا معاها وإن شاء الله حنكون بكره عندكم .. هى في مستشفي أيه ؟؟؟

أحمد : رائع ياشريف .. كمل كمل ..

شريف : أيوا عارفها .. حنطلع من المطار على هناك ان شاء الله علطول .

احمد : خلاص .. إنت كمل علاجك بالمستشفى .. وابعد عن رشا بإي حجه خلال اليومين الجايين دول .. 
شريف : لا لا ياعمي .. مقدرش اسيبها تسافر وحدها وهى في الحاله دي .. مش مشكله 48 ساعه اسافر معاها وارجع تاني ..

شريف : هم همممممم .. اوكي ... سلام 

انهى شريف المكالمه وعاد الي عزه التي كانت رغم حزنها العميق تتابع المكالمه .. وأدركت ما يرمي إليه شريف .. ضم شريف عزه مره أخري وهو يقول لها 

شريف : بلاش تعملي في نفسك كده ياحبيبتي .. ان شاء الله ماما تكون بخير .. هى جاتها الأزمه دي قبل كده .. مش أول مره يعني .. وإن شاء الله حتمر بخير .. بكره حنسافر على طيارة الساعه 4 .. نروح لها .. عمي طمني عليها أوي .. والله هى بخير .. ارجوكي اتماسكي شويه .. 

توقفت الدموع على عتبات جفنيها وهي تنظر الي وجهه شريف .. وكأنها تراه لأول مره .. رأت العطف والحنان في عينيه .. رأته يحسن التصرف أمام كاميرات مارجريت كأروع الممثليين .. حتى أنها هي نفسها كادت تصدق أن أمها مريضه بالمستشفي وانه يكلم والدها .. ظلت تنظر إليه وكأنها لم تره قبل الآن .. فهذا ليس شريف الذي عرفته .. ولا هذه تصرفاته .. فقالت له 

عزه : حتسافر معايا .
شريف : طبعا ياعزه .. ازاي تتخيلي إني ممكن اسيبك في الحاله دي ؟
عزه : مفيش داعي لسفرك انت .. أنا لازم اسافر الليله .. مش حقدر استنا لبكره .. خلص انت علاجك والحقني بعدين ..
شريف : لا ياعزه .. مش حتسافري لوحدك الليله .. اقسملك ان ماما بخير .. احنا حنسافر كلنا على الرحله 792 ms بكره .. ومن المطار حنطلع على مستشفي القوات المسلحه علطول .. هي محجوزه هناك .. وإن شاء الله حتخرج قريب .. الدكاتره طمنوا أونكل أوي .

ثم أكمل شريف .. انتي ارتاحي الليله .. وبلاش الحزن الزايد عن حده دا .. طنط بخير .. مممممممممممم أنا حنزل اعتذر لرشا وأفهمها انك مش حتقدري تسهري معاها الليله .. وارجعلك 

وخرج شريف من الغرفه .. ومازال تليفون عزه في يده .. فمشي في الطرقه على مهل .. وضع سماعة التليفون على أذنه .. وظل يسمع لحديث رشا وهو يسير .. ثم ينزل على السلم ببطئ .. كان بالطو شريف علي مقعده بجوار رشا التي كانت في هذه اللحظه تتكلم في التليفون مع مارجريت .. وكانت مارجريت تحكي لها كل ما دار بالغرفه .. وحديث شريف مع والد عزه ..ولما انهت مكالمتها مع مارجريت .. ظلت رشا صامته تفكر ..

كانت رشا تفكر .. هناك شئ خطأ!!! .. فالتحريات أثبتت أن عزه غير مخطوبه لشريف في الحقيقه .. وأن شريف لايعرف والد عزه .. ولا والد عزه يعرفه .. هناك شئ غريب وغامض في هذه المكالمه .. كانت رشا تفكر بإستغراق وقلق .. فقد خطر ببالها أن هناك لعبه تتم حولها من شريف وعزه .. والأسئله تتردد في ذهنها .. والإحتمالات تتوارد .. ولكنها في هذه اللحظه فقط إنتبهت إلي بعض الملاحظات الصغيره التي لم تعيرها اهتمام في البدايه .. ولكنها بدأت تراها من جديد الآن .. بعد هذه المكالمه الغامضه التي أجراها شريف ..

قبل أن يصل اليها شريف .. طلب رقم تليفون ولم يقل إلا كلمه واحده ..
شريف : (الو .. اها .. حنتعشا كباب .. إدخلي بعدنا .. حااعتمد عليكي .. باي ) ..

ثم تقدم وسار الي رشا التي كانت غارقه في افكارها ولم تنتبه الي شريف .. الذي كان يقف خلفها وعلى شفته ابتسامه الثعالب .. وكأنه يعرف ما يدور في رأسها الآن .. فلما انتبهت اليه وجلس أمامها .. قالت له ..

رشا : فين عزه .. منزلتش معاك ليه .. هي لسه بتتزوء ؟؟؟ !!!
شريف : لا مش بتتزوء .. بتبكي .. عامله مناحه فوق
رشا : ( في لهفه .. وكأن كلماته كانت مفاجأه لها ) .. بتبكي ليه؟؟ .. مالها .. خير ؟؟؟ ايه حصل لها ؟؟
شريف : كلموها من مصر أن امها عندها جلطه .. وحاليا بالعنايه المركزه بالمستشفي .. وهي خايفه على أمها وهاتك ياعياط .. وحتسافر بكره على مصر للطيران الساعه اربعه .. دي كانت عايزه تسافر دلوقتي لولا اقنعتها تسافر بكره أحسن وأنا حسافر معاها ..
رشا : زعلتني أوي ... أنا لازم اطلع لها . يللا بينا ..
شريف : لا لا يارشا .. مش دلوقتي .. بلاش تطلعيلها دلوقتي .. دي منهاره اوي .. انا طلعت ونزل ما ردت عليا غير كلمتين .. خليها لما تهدا نطلع لها ..
رشا : ياحبيبتي .. معزوره ياشريف .. انت متعرفش البنت بتكون متعلقه بإمها أد ايه .. بجد زعلتني عليها ..

ثم انتبهت فجأه الي الابتسامه على وجه شريف .. فقالت ضاحكه ..
رشا : غريبه ... ههههههههههه انت مش باين عليك خايف على حماتك ؟؟!!!

شريف : أخاف عليها ليه .. دي كل تلت اربع شهور بتدخل مستشفي .. وتطلع منها زي الجن هههههه
رشا : عيب تتكلم على حماتك كده .. انت معندكش قلب !!!.. حتى لو مابتحبها يبقى عشان خاطر عزه خطيبتك ..
شريف : خطيبتي .. اممم طيب يللا بينا .. اهى الظروف خدمتنا عشان نكون الليله وحدنا .. انا عندي كلام مهم وخطير عايزه اكلمك فيه 
رشا : ياجبروتك ياأخي ,, لسه لك مزاج تسهر وتستمع في الظروف دي 

شريف : هو كان حصل ايه يعني !! .. انتو يابنات بتكبروا المسائل أوي ... وحده تعبت شويه وبكره تخرج بإذن الله سليمه وبخير .. ليه بقى اضيع اجمل ثواني في حياتي معاكي !! .. وخصوصا اني مضطر اسافر بكره مع خطيبتي .. ومفيش فرصه اتكلم معاكي إلا الليله .. إلا بئه إذا كان انتي ملكيش رغبه تسهري معايا الليله ؟؟ يبقا دا أمر تاني 
رشا : انت زعلت ؟؟ .. انا نفسي اسهر معاك كل لحظه وكل ثانيه .. بس انت شايف الظروف .. انما يللا بينا .. 

خرجت رشا وشريف من الفندق ومرا سيرا علي الاقدام أمام احمد الجالس في سيارته أمام الفندق .. فنظر احمد الي شريف في غضب .. لأنه طلب منه ان ينزل إليه ليكلمه .. وطلب منه أن يبتعد عن رشا بإى حجه .. ولكن شريف كالعاده نسي التعليمات وتصرف من ذاته .. فلم يكن من احمد إلا استسلم .. ونزل هو من السياره .. وأمر العملاق أن يتبع سيارة رشا .. ليرى أين ستأخذ شريف .. وإلي اين هم ذاهبون ولماذا ؟؟

ركب شريف بجوار رشا في السياره .. وهو يقول لها .. (ولكنه قبل أن يبدأ كلامه معها وضع يده في جيبه وضغط على زر التسجيل في تليفون عزه الذي في جيبه)

شريف : على فين بئه يا أموره .. أنا افضل نروح الفندق .. بعيد عن العيون .. ممكن حد يشوفنا سوا وانا بخاف عليكي

رشا : هههههههههههه لا متخفش عليا .. بلاش الفندق .. انا اخاف فى الفندق اكتر
شريف : بس في الفندق أمان اكتر .. (وهو يغمز بعينه بخبث ) .. في الفندق وبعيد عن العيون وحدنا اقدر ارسم خطه محكمه وانتي تساعديني عشان اصطاد العصافير ( واشار الي صدرها ... ) وهو يبتسم في حياء

رشا : لا لا .. مش وقت صيد العصافير .. لسا لما يجي الأوان .. انت دايما مستعجل كده ؟!! هههههه

شريف : طول ماإنتي معايا .. وحتساعديني عليهم .. حصطادهم بسرعه ههههههههههه ... شبكتك (واشار الي عينيها الجميلتين ) اصلها تعبتني كتير وحيرتني .. ومين غيرك ممكن يساعدني ياروح الروح .. جرأتي دي بس عشان انتي معايا .. من غيرك مش حأقدر اعمل شي.

ثم وضع شريف يده في جيبه وأنهي التسجيل دون أن تلاحظ رشا .. وهي منهمكه مع حديثه وعيناها علي الطريق .. ولكنها كانت تفهم كلامه على أنه يتكلم بالإيحاءات عن سهره حمراء معها .. ولكنه كان يتكلم كلاما يعطي المعني فقط دون تصريح جارح ...ثم قال لها ..

شريف : عندي فكره .. أنا نفسي آتعشا عشا شرقي .. أنا اعرف مطعم هندي بيعمل اجمل كباب في العالم .. إيه رأيك؟ 
رشا : ياااااااااه ... فكره تجنن .. انا من زماااااان أوي ماأكلت كباب .. اوكي



12

وبدأ شريف يرشدها الي الطريق حتى وصلا الي المطعم الهندي .. وجلسا في أحد الزوايا .. كانت الأضواء خافته والجو شاعري حالم .. فتمتم شريف قليلا ثم امسك يدي رشا وهو ينظر في عينها الساحرتين ..

شريف : حبيبتي .. انا فكرت كتير .. من لحظة وجودنا سوا في الفندق عندي .. وانا عايز اعترفلك .. مش قادر اكدب عليكي أكتر من كده .. بتعذب كل ليله وانتي متصوره اني بحب عزه وخطيبها

رشا : اتكلم ياشريف .. انا سمعاك .. انت كدبت عليا في إيه ؟؟!! ... ولو انه مش غريب انك تكدب ههههههه .. أنا كمان بعترفلك أن أول انطباع اخدتو عنك وانت بتمسك ايدي عشان تعديني الشارع .. عرفت انك كداب وصياد فرص .. ورغم كده مقدرتش امنع نفسي اني افكر فيك واعجب بيك وبروحك .

شريف : أنا بتكلم جد يارشا .. عزه مش خطيبتي .. ولا عمرها حتكون خطيبتي في يوم من الأيام .. اللي بيني وبينها مجرد علاقه بين شاب وفتاه .. 
فتاه عاشت عمرها في بيت عسكري .. كلو أوامر وتعليمات وكتم حريه لما صار عندها عقده .. والدها صعب جدا .. وما بتصدق تخرج من البيت عشان توصل لروما وتشبع غرايزها المكبوته بالقسوه والعنف بتاع والدها .. أنا بالنسبه لها مجرد وسيله تتحرر بيها من الكبت .. يعني هي كمان مش بتحبني بمعنى الحب المفهوم .. عزه متعرفش تحب ولا تعرف ايه هو الحب .

رشا : انا مش مصدقه اللي بسمعوا .. معقول انت وعزه مش مخطوبين ..طيب ليه بتكدب عليا .. أنا كان ممكن اتفهم .. بس الغريب إنك حبكت الدور وانتو بتحكولي حكاية خطوبتكم 

شريف : هههه اها ابوك يا تمثيل .. أنا اللي اخترعت الأونطا ودخلتها مصر هههههههه كان لازم اجاريها لإن عزه بتترعب لو حست إن علاقتها السريه بيا ممكن تتكشف .

رشا : كمان بتهرج بعد كدبك عليا .. اممممممم وانت مش بتخاف إن حد يكتشف علاقتكم دي ويخبر أهلها ؟؟ .. انت بتقول إن والدها راجل عسكري صارم .. يعني ممكن يضيعك .

شريف : لا متخفيش عليا ... عزه من جبروتها عرفتني علي والدها واسرتها على اني زميلها في مكتب شركة مصر للطيران هنا في روما .. والدها يعرفني بس ميعرفش الحقيقه .. يعرف اني مجرد موظف زميل بنته في الغربه .

رشا : ياااااااه .. دا انتو مرتبين كل حاجه .. والنهايه ايه بئه ؟؟

شريف : النهاية اني حسافر مصر بكره .. ويكون دا اخر لقاء بيني وبينها .. حبي ليكي يارشا غسلني وطهرني .. جمال عيونك وسحر ابتسامتك خطفوني .. مش حقدر اعيش في مصر تاني بعيد عنك .. حسافر أنهي أموري في ايام .. وارجع اعيش عمري كله قدام باب مملكتك .. انا اسيرك وسجين رموشك .. حعيش باقي حياتي اشتغل جنايني لورد خدودك .

رشا : لو بتتكلم جد ياشريف .. انا مستعده اشوفلك شغل حلو جدا هنا .. انا ليا علاقات كتير وممكن اساعدك تلاقى عمل مناسب وإقامه دائمه كمان .. بس يارب تكون بتتكلم جد .. احسن أنا بدأت احبك واخاف منك 

شريف : تخافي مني !!

رشا : مش عارفه ... اسفه شريف .. انا صريحه .. دا احساسي ناحيتك بجد .. بتمناك من كل قلبي وعايزه اهرب منك ...لكن مش قادره .. بحبك
شريف : بعشقك بجنون .. بعشقك بعقل .. بعشقك وانا صاحي .. وانا نايم ... وانا ماشي .. انتي معايا في كل لحظه .. عايشه جوايا . بآكل معاكي .. وامشي ايدي في ايدك .. واضحك معاكي ومع ضحكة عيونك .. وابكي على صدرك .. واحلم ليكي وبيكي وفيكي .. من أول لحظه لمحتك فيها وانتي سحرتيني .. انا سلمتك أمري وروحي .. أنا ملكك .. خدي مني كل ما فيا .. بس اتركيلي العيون عشان اشوف جمالك بيهم

رشا : بس بس ياشريف .. احسن حأبكي والله .. كلامك بسمعو بكل حته فيا 

ظل العاشقان في حالة الهيام هذه .. ولم يلتفتوا الي هذا الصاروخ الهندي الموجهه لكبد الرجال وقلوب العشاق .. كانت الفتاه الهنديه تجلس وظهرها لهم علي الطاوله المجاوره .. ورائحة العطور الهنديه تزيد من سكرة شريف .. فيقول لرشا ارق الكلمات وكأنه شاعر .. ولكن شريف ورشا لم يكونا يشعرا أن في هذا الكون أحد سواهما .. كانا يعيشان لحظه حالمه على جزيره نائيه لايوجد عليها غيرهما .. وفجأه رن تليفون رشا .. فتكلمت وبدا على ملامحها الإهتمام ..

كان المتحدث هو ليفي .. قال لها بسرعه .. ( انتي فين ياراشيل .. إوقفي كل شي .. في حدث خطير ووصلت معلومات خطيره من البيت الكبير .. تعالي أونزو فورا .. اجتماع طارئ ) .. فقالت له رشا .. حاضر .. بعد ساعه حاكون هناك .. وانهت المكالمه .. ولكنها قبل أن تضع تليفونها في حقيبتها قال لها شريف

شريف : الله .. انتي بجد فنانه وزوءك رائع أوي .. نغمة تليفونك تجنن .. انا بعشق السيمفونيه الخامسه لبيتهوفن .. امممم ممكن تبعتيهالي على البلوتوث .

رشا : عنيا وقلبي وروحي لك .. انا ابعتلك بيتهوفن نفسه لو تحب (وضحكا سويا) ..وبدأت في البحث عن خاصية البلوتوث .. ولكن شريف لم يكن يعرف كيف يستقبل النغمه .. 

رشا : شفت توارد خواطرنا .. معانا نفس موديل التليفون 

شريف : اها صحيح والله !! .. بجد !!! .. مخدتش بالي انا .. بجد انتي اسطوره في كل شي .. ياناااااااااااااااس انا لازم اموت في البنت دي .. أنا معزوووور ياخلق معزوووووووووووووووووووور

كانا يضحكان .. عندما جاءت النادله بالأطباق .. ووضعتها أمامهم .. وكانت رشا تمسلك التليفونين في يدها ترسل من احدهما وتستقبل بالآخر .. ثم اعطت شريف تليفونه وقالت .. ( اهو اسمع بئه ) .. وطلبت رقمه .. فرن تليفونه بسمفونية بيتهوفن .. و شريف يمسك التليفون بيد ويمسك قطعة كباب باليد الأخري .. وقال لها ( سيبيه يرن خليني اسمعها كلها .. ويسمعها كل الناس هنا معانا غصب عنهم ) ..

ثم امسك الشوك والسكاكين من أمامه وأمام رشا ووضعها جانبا .. بجوار تليفون رشا وهو يقول لها .. ( بإيدك ياحلوه .. الكباب حلاوته في الاكل بالأيد) .. فضحكت رشا ولكنها طاوعته وهي تقول..(  بس كل بسرعه عشان انا لازم أمشي دلوقتي) .. ووضع تليفونه بجوار تليفونها ويفصلهما الشوك والملاعق

لم تمضي دقائق حتي انتهي شريف ورشا من الأكل .. وقامت رشا الي الحمام لغسل يديها .. فاستغل شريف الفرصه .. وأبدل موقع التلفونين .. واشار للنادله بسرعه لرفع الأطباق الملاعق والسكاكين .. وقام الي الحمام ولحق برشا وغسل يديه .. وكان يفصلهما في الحمام باب قصير .. فهي تري رأسه وهو يرى عينها .. ويرسل لها القبلات والغمزات وهي تبتسم له .. وخرجا من الحمامات سويا .. ولما عاد شريف و رشا الي الطاوله .. كانت فارغه وليس عليها الا التليفونين .. فامسكت رشا تليفونها ووضعته في حقيبيتها وسارت ببطء ناحية باب الخروج .. في هذه اللحظات كان شريف يدفع فاتورة الحساب للنادله ومعطفه على يده .. ثم لحق بها .. وخرجا الي الشارع .. يسيران الي موقع سيارة رشا .. .

بمجرد خروج شريف ورشا ناحية الباب .. قامت الفتاه الهنديه .. ومرت بجوار الطاوله التي كانا يجلسان عليها .. والتقطت التليفون الموجود عليها .. ووضعته في حقيبتها .. وسبقتهم الي الباب وخرجت معهم تقريبا .. ووقفت لتستقل تاكسي أمام المطعم ..

سار شريف بجوار رشا .. وكان الجو بارد جدا .. ولم تكن رشا تلبس الثياب المناسبه .. كانت يدها في يده كأنه يمسك قطعه من الثلج .. فقال لها شريف 

شريف : خدي البسي البالطو حبيبتي ... ايديكي تلج .. انتي بردانه 

رشا : لا حبيبي .. أنا متعوده عالجو ده .. البسو انت 

شريف : أنا الليله اقدر ابات عاري في جليد سيبيريا .. نار حنيني وشوقي وعشقي ليكي خلو عنيا يشوفو كانون في حضن ايلول .. ووداني تسمع يناير كأنه صوت يوليو .. وكلهم لابسين تياب آزار .. لحظاتي كلها معاكي ربيع .. البسيه انتي عشان خاطري .

ثم اخرج أشياءه من جيوب المعطف ليعطيه لها .. وهم عند السياره .. ولكن فجأه وضع يده علي جيوبه وهو يقول (أووه .. التليفون ..) وظل لحظات بجوار السياره يبحث في جيوبه عن التليفون .. فقالت له رشا .. اكيد نسيته كالعاده .. تعالا نرجع المطعم بسرعه .. وعادا سويا بسرعه الي المطعم .. ظلا بيبحتان حول الطاوله وفي الحمام وسألا النادله عنه .. واخبرتهم أنها وضعت التليفونين مكانهم على الطاوله .. وأنه كان هنا من دقايق .. وظلت تبحث معهم .. ولكن دون جدوي ... ضاع تليفون شريف 

فخرج حزينا وهو يقول .. سأحزن طوال عمري على هذا التليفون .. يكفي أنه شقيق تليفون حبيبتي .. ثم ضحك وهو يقول ( الظاهر بيتهوفن وشو فقري و قدمو نحس عليا ههههه ) .. فضحكت رشا .. ثم خطر لها فكره .. وأخرجت تليفونها لتطلب رقم شريف .. ولكنها بمجرد أن نظرت الي شاشة التليفون وجدت مكالمه لم يرد عليها .. وكانت برقم تليفونها هي ... فتعجبت ولم تفهم .. ولكن سرعان ماانتبهت .. ان هذه نمرتها عندما طلبت شريف ليسمع نغمة بيتهوفن .. فهذا تلفون شريف .. والمفقود هو تليفونها هي ..

كانت صدمه شديده لرشا .. ظهر عليها الهلع .. والقلق .. وهي غير مصدقه .. وشريف معها لايفهم ماسر تغير ألوان وجهها هكذا .. كانت رشا كأنها غرقت في المحيط .. لاتدري ماذا تفعل .. 

فهذا التليفون أهم شئ في حياتها .. بل كل حياتها متوقفه على هذا التليفون .. ليس التلفون في حد ذاته .. ولكن الخط .. الشريحه التي بداخله .. عادت رشا للمطعم مره اخري .. وهي تدعو وتبتهل أن تجده .. واخبرت شريف بالخطأ الذي حدث .. فبدا عليه الصدمه اكثر منها .. وشعر بالذنب وظل يلعن ذاكرته وتوهانه الدائم .. لكن رشا لم تكن تهتم به في هذه اللحظه .. كانت تحدث العاملين واحدا واحدا بالمطعم .. واعلنت انها سوف تعطي مكافآه لايحلم بها من يجد هذا التليفون .. ولما لم تجد حلا .. طلبت رقمها من تليفون شريف ولكن تليفونها كان مغلقا .. فعلمت انها فقدته للأبد .. كادت رشا أن تبكي .. وشريف يهدأ من روعها .. فقالت له 

رشا : ممكن استعير تليفونك ده النهارده واجيبهولك بكره ؟؟

شريف :: خديه هو ليكي علطول .. أنا مش ممكن اخدو منك .. بس اعطيني الشريحه عشان عليها ارقام كتير تخصني

فتحت رشا التليفون واعطته الشريحه .. وهم يسيرون الي السياره ... وعند السياره قالت له .. 

رشا : معلش شريف .. أنا اتأخرت ولازم امشي حالا .. بكره اشوفك الصبح 

شريف : بكره الصبح حروح المستشفي ومنها عالمطار الحق عزه .. ويومين وارجعلك حبيبتي .. مش حتأخر .. بس لازم اشوفك بكره قبل ما أسافر .. 

رشا : بكره الصبح حروح معاك المستشفي اطمن عليك واوصلك للمطار .. يللا بئه انا اتأخرت .. وانطلقت بسيارتها 

استقل شريف تاكسي الي الفندق .. وهو يصفر سعيدا بعد أن نسي ايضا البالطو مع رشا ولم يأخذه منها عند السياره ...
و عاد شريف الي الفندق .. وقبل ان يدخل من الباب .. صدمه العملاق .. حتى كاد أن يقع .. فوقف العملاق يعتذر له .. ثم قال همسا (اتبعني) وسار العملاق في طريقه .. 

وقف شريف يبحث في جيبه عن سجائر فلم يجد .. فمشي في الشارع ليشنري علبه .. كان يتابع العملاق من بعيد .. حتى وصل عند السياره المتوقفه وبها احمد .. 

احمد : اركب ياشريف .. في كلام كتير عايزك تعرفو .. انت بتتصرف غلط ..

شريف : ايه حصل مني .. رحت اتعشيت مع رشا وقطعت علاقتي بيها زي ماانت امرتني .. كان لازم اعمل كده .. ما كان ممكن انزل من فوق . واقولها يللا مع السلامه انتي .. خلاص شطبنا ..

احمد : انا حقول لك غلطت ازاي بعدين .. احنا عارفين ايه اللي تم بينك وبين رشا من لحظة خروجكم .. متسألنيش ازاي .. لأنه مش وقته .. بس اللي لازم تعرفو دلوقتي إن العمليه اتلغت .. ودورك انتهى .. وبلاش تتدخل .. امممممممم ثم فين البالطو بتاعك ..

شريف : البالطو مع رشا .. كانت بردانه ولبسته وحترجعهولي بكره .. مهتمين أوي بالبالطو كده ليه ؟؟

احمد : ملكش دعوه .. وبلاش أسئله .. تنفذ الامر وبس .. ثم انت حتسافر بكره ليه ؟؟

شريف : وانت عرفت ازاي اني مسافر !!! .. المهم .. واضح انكم بتراقبوني كويس أوي .. انا ما عدت فاهم شي .. العمليه اشتغلت .. العمليه اتلغت .. اخطب عزه .. اترك عزه .. اتعرف على رشا .. اترك رشا .. حيرتوني ..

أوكي.. انا مسافر لاني لازم حسافر لو ماكان بكره يبقا بعدو .. وانا فلوسي خلاص على وشك .. حفضل هنا اعمل ايه تاني .. فرصه ارجع مع عزه .. لاني قررت ارجع اشتغل هنا .. رشا حتشوفلي شغل

احمد : انسى حكاية انك ترجع لرشا تاني .. دا عشان مصلحتك .. 

شريف : انا مفيش بيني وبينها أي علاقه بنت اليهودي دي .. لكن دي فرصه استفيد من اتصالاتهم ونفوذهم هنا قبل ماتغور في داهيه

احمد : غلط ياشريف .. وبكره تفهم غلط ليه .. دلوقتي ارجع الفندق .. وبلاش تتصرف اي تصرف من دماغك .. دا تحذير .. احنا لحد دلوقتي بنعاملك كفرد منا ... لكن لو مااستجبت وبطلت الاستهتار بتاعك ده حتشوف وشنا التاني .. 

نزل شريف من السياره .. وتوجه للفندق .. ولما دخل غرفته .. اخرج تليفون عزه ووضع السماعات بسرعه في أذنه .. فسمع صوت ليفي 

ليفي : اسمعي ياراشيل .. وصل اليوم تقرير لنا بيقول أن في تحركات غريبه من رجال الأمن المصري على معبر العوجه .. وكل العيون هناك بتأكد أن في شخصيه أمنيه مهمه جدا اصيبت علي جانب المعبر من ناحية غزه .. لسه مش قادرين نتأكد هى شخصية مين .. لكن الواضح من التحركات المصريه والتعتيم .. انها شخصيه ذو حيثيه كبيره .. بعض المحللين عندنا بيقولوا أنه رجل المخابرات (الباسم ) هو اللي اصيب

قال ضابط أخر : لو كان الباسم هو اللي مات يبقا دا انتصار ما كنا نحلم به .. 
قال ثالث : لابد انه هو .. لأنه قتل علي الجانب الآخر ناحية غزه .. وما كان في اي زيارات رسميه لمسئول أمني معلنه .. دا معناه انه شخص كان بيقوم بعمل مخابراتي سري .. انا ارجح انه يكون فعلا الباسم

ليفي وهو يطير فرحا .. المطلوب منك يارشيل الاتصال الفوري بالشبكه هناك .. ومعرفة تفاصيل الخبر بأقصى سرعه .. يعني الليله أو بكره بالكتير .. مطلوب نعرف مين هو المصاب .. وهل إصابه أو موت .. وكان بيعمل إيه في غزه 

لكن رشا .. كانت على ملامحها آمارات الشرود التفكير .. فقد ضاع الخط الذي تكلم الشبكه به .. لقد انقطعت وسيلة الاتصال .. هي يمكنها الاتصال بهم من اي تليفون بإي رقم .. ولكن افراد شبكتها لايعرفون رقم اخر لإرسال المعلومات عليه . ..

كانت رشا تفكر دون أن تلفت نظرهم الي ضياع وسيلة الاتصال .. فهي تعرف قسوتهم في هذه الامور وعند أي خطأ .. وقررت أن تتصل بالشبكه مباشرة لترتب معهم وسيلة اتصال اخري قبل افتضاح أمر ضياع تليفونها .. 

كانت تمسك في يدها تليفون شريف علي انه تليفونها .. وكأنها ستبدأ الاتصال بهم .. ولكنها نظرت الي ليفي وقالت ,,,( هذا الموضوع اكبر بكثير من افراد الشبكه .. لم يستطيع احد منهم الوصول الي هذه المعلومات بسهوله وسرعه .. انا اقترح سفري لمصر غدا .. انا لسه معايا الباسبورت المصري .. ايه رأيكم )

تشاور الجميع في الأمر .. ثم قال لها ليفي .. أوكي .. دا فعلا التفكير الصحيح .. مش ممكن نعتمد في موضوع بالاهميه دي على افراد عاديين .. استعدي للسفر بكره .

في هذه اللحظه كان شريف .. على سريره بغرفته في حضن الفتاه الهنديه يضحكاااااااااان .. فقالت له الفتاه باللغه العربيه .. فين كلامك الحلو.. وللا احنا منشبهش ..دا انا كنت عايزه اقوم اخنقك واخنقها معاك 




13


بعد أن استمع شريف ( بفضل البالطو الذى تركه مع رشا) الي الحوار الذى دار في المقر السري لمجموعة الموساد .. وقرارهم بسفر رشا غدا الي مصر .. قضى شريف ليته هانئا في فراشه مع الفاه الهنديه .. فهذه هي الليله الأولى منذ قدومه .. التي ينام فيها مستريحا دون تفكير ..
ـــــــــــــ

في هذه الأثناء كان أحمد والعملاق في غرفتهم بفندق المطار ساهرين .. فأحمد يروح ويغدو في الغرفه وهو يكاد يجن .. فقد استمعوا هم أيضا الي الحوار الذي دار بين ليفي والضباط ورشا .. وعرفوا بسفر رشا غدا .. ولكن أحمد بداخله هاجس يحرمه النوم .. وظل يتكلم ويفكر بصوت مرتفع في الغرفه ..

أحمد : مستحيل اللي بيحصل ده !! .. في شئ غامض في العمليه دي ..( وظل يكلم نفسه وهو يمشي في الغرفه والعملاق يستمع له ..) كان أحمد يقول

الأوامر : اننا ننتظر لقاء حيتم بين شريف ورشا ومرفت أمين .. ونضعهم تحت المراقيه ( لقاء تم بالصدفه البحته !!! بس القياده في مصر تعرفه قبل ما يتم !!!)

الأوامر.. اننا نحط شريف في طريق رشا علشان يجندوه .. وعزه تساعده وتكون جنبه عشان ميغلطش .

الأوامر.. اننا نشتري تليفون معين بذاته لشريف

الأوامر .. اننا نحط جهاز تصنت في بالطو شريف

الهدف .. إن رشا تروح مصر بطريقه طبيعيه وتجند شريف

الأوامر.. نلغي العمليه فجأه قبل أن نحقق أي شئ لإن مهندس العمليه مات. 

والنتيجه .. رشا بدأت في تجنيد شريف بدعوى الحب والشغل في روما .. 

والنتيجه .. رشا يضيع منها تليفونها مش عارف ليه .. اللي هو شبه تليفون شريف !! .. وتاخد بالطو شريف عشان نسمع حوارهم ونعرف مكانهم السري في أونزو .. ونعرف اربعه من أكبر ضباط الموساد ونصورهم بعد ماكانوا مجهولين بالنسبه لنا

والنتيجه .. رشا مسافره بكره لمصر بكامل ارادتها وبقرارها

تفهم ايه من ده كله يا مرتضى (العملاق) ؟؟ ...  تفهم ايه؟؟!! .. انا خلاص مش قادر ارتب الأفكار !! .. رغم إن العمليه اتلغت لكن الأهداف اتحققت .. إنما ليه إحنا عايزين رشا في مصر ؟؟!! .. وهى مش مطلوبه في أي تهمه .. 
والأغرب .. اللي يحير اكتر .. كلام شريف لها في العربيه .. (انها تساعده يصطاد العصافير  ... وشبكتها اللي حيرته ) .. انا قربت اتجنن 

مرتضى : شريف دا مستحيل يكون شخص عادي .. أنا من فتره كان عندي احساس انه يعرف عن العمليه أكتر مننا .. رغم إنه بيتصرف بعفويه .. ومن غير تفكير لكن النتايج دايما بتكون زي ماإحنا عايزين .

احمد : يعني رأيك انه فرد مخابرات من عندنا

مرتضى : أنا عندي احساس اكيد أنه ضابط مخابرات استعان بيه الباسم .. وكمان ضابط من اصحاب الكفاءه العاليه .. حضرتك عارف إن الباسم مش بيقبل يشتغل معاه الا الكفاءات الجباره .. فإحتمال يكون ضابط .. بس في قسم تاني .. في قسم أسيا أو افريقيا أو الامريكتين .. وأول مره يشترك في ملف مع قسم الموساد عشان كده منعرفوش إحنا .. حضرتك عارف إن كل قسم جهاز مستقل برجالته وبذاته .. بيتعاونوا أه لكن منعرفش بعض ..أكيد هو ضابط من أي قسم تاني استعان بيه الباسم

أحمد : امممممممممممم أو يكون الباسم نفـسه 

مرتضي : ههههههه الباسم في مستشفي القوات المسلحه مصاب أو ميت الله أعلم .. دا حتى الموساد وصلهم الخبر ورشا رايحه تتأكد .. يبقي الباسم نفسه إزاي !!!

أحمد : مهو دا اللي خلاني شكيت أنه يكون الباسم نفسه .. ده دايما اسلوبه ..يرمي طعم و يخللي عدوه ياخد قراراته بنفسه .. بس القرار اللي عايزه هو 

مرتضي : أمر محير فعلا .. انما غدا لناظره قريب .. بكره حنعرف كل شئ في الاجتماع مع (السيد) اللي مسك العمليه مكان الباسم .. حضرتك عارف أن السيد بيحب الوضوح .. ويفرد كل اسرار العمليه قدام المنفذين .. مش زي الباسم 

أحمد : أنا ححاول أنام .. دا إن عرفت أنام .. دي أول عمليه في حياتي .. اوقف قدامها عاجز عن الفهم .. 

مرتضى : وهو مين قدر في يوم يفهم الباسم !! .. تصبح على خير يافندم 

ــــــــــــــــــ


قبل شروق شمس اليوم التالي .. استيقظت الفتاه الهنديه .. وبدأت في ايقاظ شريف الذي كان مستغرقا في نومه كالقتيل .. ظلت هي تهزه بعنف حتى يستيقظ .. ولكن الكسل كان يجثم على صدره ويمنعه من القيام
الهنديه : اوووووووووه .. قوم بئه يا عمر كفايه كده .. أنا لازم اخرج دلوئتي .. اصحا عشان تاخد الحقن .. وتروح المستشفي
شريف : ايبببييه .. كمان النهارده في حقن تاني .. أنا خلاص مش قادر استحمل .. كانت فكره منيله بستين نيله دي .. انتي اعطيتيني إمبارح .. مش كفايه ؟؟

الهنديه : لا حبيبي .. الكورتيزون بينتهى تأثيره بعد 24 ساعه .. والنهارده بالذات لازم تاخد الجرعه كامله ..


إعتدل شريف وبسط لها ذراعه .. والفتاه الهنديه تخلط عقاقير ال      Cyclosporin   مع عقار السم الخلوي cytotoxic drugs .. ثم حقنته واعطته زجاجه عقار شرب منها .. ثم قالت له ..

الهنديه : نام بئه لحد ماتجيلك رشا .. بس يكون في معلومك .. لسه حسابنا منتهاش .. يعني بلاش تندمج زياده عن اللزوم في تمثيل الدور .. مفهوم وللا لاء .. أوعي تفتكر إني نايمه على وداني .. انا كنت سامعه كل كلمه قلتهالها .. وكنت حموت من الغيظ .. لدرجة اني فكرت اقوم اغرس السكين في ضهرها 


ثم بدأت في تمثل حركات وصوت رشا في خفة دم لذيذه وهي تقول ...
( بس بس ياشريف .. احسن حأبكي والله .. امممم كلامك بسمعو بكل حته فيا)
(عنيا وقلبي وروحي لك .. انا ابعتلك بيتهوفن نفسه لو تحب)
( بتمناك من كل قلبي وعايزه اهرب منك ...لكن مش قادره .. بحبك )

حبها برص وعشره خرص .. وشريف ينظر اليها وهي تقلد رشا ويضحك .. ثم قال لها .. 

شريف : متخفيش حبيبتي .. الدنيا كلها مش فيها غيرك انتي .. عنيا مش بتقبل يترسم فيها ملامح غير ملامحك .. روحي ترفض تمد ايدها وتسلم على روح غير روحك .. خيالي أرض براح .. الأرض الحرام .. المحرم يخطر على ترابها غير قدمك انتي .. أنتي الدنيا .. وانتى جزاء الآخره .. أنا بعمل الحسنات عشان ادخل الجنه وأطلبك جزاء ليا .. مش عايز الحور العين .. انتي الحوريه اللي هربت و نزلتلى عشان تعلمني معنى الحب الخالد .. لو حبيت مش ححب غيرك .. ولو كرهت مش حكره غيرك .. ولو عقلت تكوني إنتي عقلي .. ولو اتجننت حتكوني انتي جناني 

الهنديه : وسع وسع شويه .. خلاص .. انا مش ماشيه .. يللا قول كمان .. ثم صعدت بجواره على السرير .. يضبطونا سوا وللا يولعوا فينا حتى .. وللا تنكشف العمليه .. مش مهم .. جنب كلامك ده كل شئ يهون .. انا مش ماشيه .. هه كمل حبيبي

شريف : .. دي الخطوه الأخيره حبيبتي .. وبعدين نرجع لعشنا نكمل الكلمه اللي بدأناها من سبع سنين في القطار .. و أكمل هجومي عليكي يا مهرتي هههههههه.. ياعبقري الأدويه والعقاقير ياسحر الصيادله انت.. يامحزء ياملزء يبتاع الجرانين يا جميل .

الهنديه : عارفه حبيبي .. بس بجد بجد مش قادره امشي .. نفسي مش مطوعاني .. امممممم طيب انا حدوس على قلبي وأمشي .. خد بالك من نفسك ..

شريف : انزلي خليجيه .. بلاش هنديه .. هههه بطنك ظاهره .. وانا بتولع فيا النار من الغيره .. اها افتكرت .. لازم تلبسي جوانتي طول اليوم النهارده .. خصوصا في الطياره .. يللا أشوفك في المطار .. موووووووووووواه


تنكرت الفتاه الهنديه في زي خليجيه محجبه .. ثم غادرت الفندق في هدوء وعاد شريف الي نومه .. وظل نائما حتى سمع طرقات على الباب .. ففتح .. ووجد رشا امامه وعلى يدها البالطو ..

رشا : انت لسه نايم حبيبي

شريف : اعمل ايه .. طول الليل وانا صاحي وطيفك بيغازل خيالي .. بفكر في كل كلمه قلناها سوا .. بحس بكل لمسه من ايدك لمستهالك ولسه حاسس بيها بين صوابعي .. سهرت اسمع كل حرف لمس شافيفك الحلوين .. سهرت أجمع النقط اللي وقعت من على حروفها سكرانه من همسة صوتك .. النوم هجرني .. والحنين ندهلي اسهر معاه في حضن طيفك .. ياأجمل بنوته شافتها عيون رجال من آدم لحد لشريف . .. ثواني واكون جاهز ..

بدأ شريف يعد حقيبته لمغادرة الفندق الي المستشفي ومنها الي المطار مباشرة .. ورشا تكلمه .. وهو في الحمام

رشا : على فكره يا شريف .. انا فكرت كمان طول الليل .. ولقيتها فرصه مناسبه أوصل مصر معاك اقضي بعض الأمور اللي فضلت أأجلها من فتره طويله .. مدام انت رايح وراجع .. فكرت انها فرصه إننا نروح سوا ونرجع سوا 

بدت المفاجأه والفرحه العارمه على وجه شريف .. وكأن الخبر قد أذهله .. فطار فرحا .. وهو يقول ..( دا اجمل واحلا خبر سمعته في حياتي .. هو النهارده كام في الشهر ... عشان احتفل بيه كل سنه .. واعملوا اجازه قوميه لكل شعب مصر .. اليوم اللي حترجع رجلك تلمس فيه ترابها تاني .. لازم أطالب إنه يكون اجازه رسميه ..)

ــــــــــــــــ


كانت عزه في فندقها ايضا تجهز حقيبتها .. وتستعد لمغادرة الفندق الي المطار مبكرا .. ولكنها بحثت طويلا عن تليفونها فلم تجده بالغرفه .. فنزلت الي مكتب الاستقبال واخبرت احمد إنها لم تعثر على التليفون ( المجهز بجهاز الاستقبال) .. فأخبرها أحمد أن تليفونها مع شريف منذ أمس .. كما أخبرها أن هناك تعليمات أن تكون اليوم على متن الطائره في زي مضيفه .. وتسافر علي أنها مضيفه وليست موظفه في مكتب الشركه فقط .. 

فعادت عزه الي غرفتها ولبست زي المضيفات .. وهي تلعن شريف .. هذا التايه الذي ينسي كل شئ حتى تليفونها ينسى ويأخذه .. فلم تكن عزه منذ الامس تعلم شئ عن الأحداث التي تمت 

ــــــــــــــ


غادر شريف ورشا الفندق .. بعد أن دفع شريف حسابه وتوجهت معه الي مستشفي ريستيفري .. وهناك .. ظل شريف يخضع لتحاليل طبيه حديثه .. اخذو منه عينات من الدم لإجراء تحاليل فيبروتيست الحديثه .. وجميع التحاليل للدم تؤكد أن هناك خلل في جهاز المناعه .. وأنه يكاد يكون متوقف تماما .. حتى بدت الحيره على وجه الدكتور بونزون .. فهناك نتائج غريبه ومستحيله في دم شريف .. كما أن الأشعه لم تكن واضحه .. والدكتور بونزن يسأله ماذا افطر اليوم .. ويؤنبه أنه كان لابد أن يأتي صائما منذ أمس .. وفي النهايه .. قال الدكتور بونزن لشريف ورشا .. 

د/ بونزون : أنا غير مطمئن لهذه التحاليل .. أعتقد أن هناك شئ خطأ .. ولابد أن تتم هذه التحاليل مره اخرى بعد حجزه هنا في المستشفي .. كما حدث في المره الاولى عندما اجري العمليه .. أما الآن فكل ما أستطيع تأكيده هو أن هناك خلل كبير في جهاز المناعه .. وربما يتوقف تماما عن العمل .. وتكون النتيجه اصابته بأي ميكروب مهما كان ضعيفا .. وسوف يقضي عليه .. أما الأشعه .. فلايظهر فيها أي شئ وهي غير واضحه بالمره .. ولابد أن يكون صائما حتى نجريها له

شريف : وهو متأثر وقطرات من الدموع تتلألأ علي عتبات عينيه .. ولكني مسافر اليوم الي مصر وسوف أعود بعد ايام .. عند عودتي يمكن أن اقيم بالمستشفي .. لأني بدأت أخاف على حالتي .. ولابد أن يكون هناك حل .. انا مؤمن بقدري .. وان الموت أمر خارج عن ارادتي .. ولكني لابد أن ابذل أقصى ما في وسعي .. 
رشا :: ( في تأثر وقلق وخوف على حبيب قلبها)  .. إن شاء الله خير حبيبي .. انت كويس .. بلاش توهم نفسك .. بكره نرجع ويتم علاجك وتعيش حياتك كلها متعافى .. انا كنت أموت لو جرالك حاجه

كانت الساعه تشير الي الثانية عشر عندما غادر شريف ورشا المستشفى .. وتوجها فورا الي المطار .. ظل شريف في السياره واجما حزينا على حالته الصحيه .. ورشا يبدو عليها الحزن والتأثر .. ولكنها تكلمه وتحاول أن تخفف عنه .. وظلا هكذا حتى وصلا الي المطار .. ووضعت رشا سيارتها في جراج أمام المطار .. ومشيا سويا .. واصابع ايديهما متشابكه .. وقبل دخول المطار .. تركت يده و قالت 

رشا : اممم حبيبي .. لازم تاخد بالك من كلامك قدام عزه .. بلاش تحس باللي بينا دلوقتي .. بعد ما تقطع علاقتك بيها .. ممكن نعلن حبنا قدام كل الناس
شريف : معاكي حق حبيبتي .. خلاص .. كل واحد فينا يوصل للطياره لوحده .. بس أنا كنت عايز اقعد جنبك في الطياره ..
رشا :: لا حبيبي .. المفروض انت تقعد جنب عزه 
شريف : هههههههههههه لا حبيبتي .. عزه مش بتقعد مع الركاب ... دي مضيفه عالرحله 
رشا : خلاص .. سيبني أنا ارتب قعدتنا سوا .. أنا حاتكلم مع عزه .. بس اعطيني رقمها عشان رقمها راح مني مع التليفون اللي ضاع
شريف : اوكي حبيبتي .. واعطاها رقم عزه .. وانصرف هو من طريق وهي من طريق 

اقفل شريف تليفون عزه بسرعه .. وتوجه الي مكتب شركة مصر للطيران .. فوجد عزه مع باقي الطاقم هناك ... فأعطاها التليفون وهو يعتذر لأنه نسيه معه .. وقال لها أنه اغلقه منذ أمس حتى يرجعه لها .. فأخذته عزه من يده في غضب وفتحته .. ولم تمضي ثواني حتى كلمتها رشا 

رشا : هاي وزه .. أنا كنت عايزه اكلمك من امبارح .. لما عرفت من شريف عن مرض الست الوالده .. ان شاء الله تكون بخير حبيبتي
عزه : ربنا يخليكي رشا حبيبتي .. انا مسافره رايحه لها .. ويارب تكون ازمه عابره وتعدي
رشا : على فكره ياوزه .. انا النهارده ضيفتك .. انا بكلمك من هنا .. من المطار .. مسافره مصر .. عندي ظرف طارئ . وبالمره اطمن على أم وزه حبيبتي 
عزه : وعلى صوتها الذهول والفرحه .. ياااااااه .. والله انتي عسل .. دي أحلا مفاجأه .. انتي فين .. أنا حجيلك عند الكاونتر .. 

والتفتت عزه الي احمد وهي تقول .. رشا مسافره معانا مصر 
احمد : اها .. الرحله اليوم عليها كل الحبايب متجمعين .. احنا عارفين ياعزه إن رشا مسافره اليوم وكمان شريف
عزه : ايوا .. شريف قاللي امبارح أنه مسافر معايا .. لكن رشا هي المفاجأه 
احمد : انا ححكيلك كل اللي حصل بعدين .. دلوقتي روحي لرشا .. وساعديها بشكل طبيعي .. فقال شريف الذي يقف صامت .. وخليها تقعد جنبي .. عالاقل تسليني 

عزه : وبعدين معاك .. دا وقت تهريج وبنات
شريف : خلاص بلاش مدام بتغاري عليا
عزه : أنا اغار عليك انت !!!؟؟ ..ضحكتني رغم حزني .. وتركته وانصرفت الي رشا

وخرج خلفها شريف ولكن عند الباب وجد أمامه (هناء) .. فأمسك يدها بسرعه .. وانتحي بها جانبا خارج الباب .. ودار هذا الحوار الهامس بينهما 
شريف : اوووووووووووووه ... هند ... اخيرا قابلتك تاني .. كده برضو ياخاينه متسأليش عن شريف .. إحنا مش اصحاب وللا إيه ؟؟
هناء : اسمي هناء مش هند يا شريف .. مين هند دي كمان!!؟؟ .. المهم .. إياك تنسى وتأخرنا النهارده كمان .. ولا تنسى البالطو بتاعك هنا .. يارب تكون اتعالجت من توهانك ده .. وللا اقوللك ..اممممممم انت لازم تفضل في ايدي لحد مااقعدك على كرسيك في الطياره

شريف : إسمك هناء .. اها نسيت .. طيب عيني في عيتك كده ههههههه... امممممم عايزه تاخديني في ايدك لحد الطياره بس!!؟؟ .. انا كان نفسي افضل في ايدك لآخر العمر
هناء : بس أنا متجوزه وعندي بنت .. وبحب جوزي وبموت فيه .. انت وصلت متأخر يا أخ 
شريف : يعني مفيش فايده .. خلاص اشبعى بجوزك وموتي فيه .. جاتو داهيه تاخدو وتريحني منو وأخطفك أنا ههههههه
هناء : متتكلمش على حبيبي كده ... فهمت .. ويللا بئه عشان تلحق تعمل إجراءات الجوازات .. واقابلك جوه
شريف : (وهو يهمس بصوت مخفض) طيب هاتي بوسه عشان افتكر .. انا ذاكرتي بتكون حديد لو شفايفي لمست شفايفك 
هناء : هنا ؟؟ !!!! هههههه .. كده عيني عينك .. لا يا حدئ .. لو نسيت انا حفكرك من غير بوس 
شريف : تفكريني ازاي .. اذا كنتي انتي تايهه كمان .. ونسيتي .. فين الجوانتي اللي قلتلك الصبح البسيه ؟؟!!!










14


أقلعت الرحله 792 من مطار روما الي مطار القاهره .. وعلى متنها شريف وتجلس بجواره رشـا .. واحمد والعملاق بعدهم بثلاثة مقاعد .. وهناء وعزه بزي المضيفات يروحون ويجيئون لمساعدة الركاب .. ولم يمر على الإقلاع اكثر من ربع ساعه .. حتى وضعت رشا رأسها على كتف شريف .. واغمضت عينيها وأخذها النعاس .. وهناء تلاحظ هذا المنظر من بعيد .. وأمارات الضيق التي على وجهها قتلت ابتسامة المضيفات اللازمه .. 

ظلت هناء تروح وتغدو وهي تنظر الي شريف نظرة غضب .. وتحاول أن لا يلاحظها حد .. كانت تقدم العصائر للركاب على عربه صغيره .. وكانت تقف هناء من ناحيه علي العربه وعزه من الناحيه الأخري يقدمون المشروبات .. حتى وصلوا الي مقعد شريف ورشا 

فملأت هناء كوبا من عصير البرتقال واعطته له .. دون أن تسأله !! ماذا يشرب؟؟ .. ثم تقدمت بالعربه الي المقعد الذي يليه .. دون أن توقظ رشا ولا تعطيها شيئا .. فمن إتيكيت الطيران .. أن لاتوقظ الركاب النائمين لتقديم طعام أو مشروب .. ولكن عندما وصلت هناء وعزه الي نهاية الطائره .. وانتهى تقديم المشروب .. دار بينهما هذا الحوار..

عزه : ايه الجوانتي اللي انتي لابساه ده .. شكلك غريب أوي بيه .. يلفت النظر .. اخلعيه 

هناء : لبسته غصب عني .. ايديا فيها حنه .. انا متحنيه .. وبعض الركاب مش بيحبوا الحنه .. بيئرفو منها .. 

عزه : اها .. طيب هاتي كوباية عصير اوديها لصاحبتي رشا .. احنا مرينا عليها من غير مانعمل الواجب

هناء : قصدك البنت اللي جنب شريف التايه ؟؟ .. اسمها رشا ؟؟ .. صحبتك منين الغندوره دي ؟؟
عزه : اتعرفت عليها هنا في روما .. وصارت حبيبتي الروح بالروح .. هاتي كباية عصير .. عشان أصحيها و تطفحها بنت الكللللللللللللب دي .
هناء : !!!!!!!!! بنت الكلللللللللللب دي .. صاحبتك ازاي بئه هههههههه
عزه : اهي بلاوي بتتحدف علينا والسلام .. ولازم نعمل الواجب ونكرمها .. مش شايفه نايمه ومحضنه في الواد ازاي 
هناء: أه والنبي ياعزه .. الله يخليكي اكرميها .. انا من اول ماشفتها وهى وقفالي في زوري .. طالعه الطياره عريانه .. فاكره حالها جيه تستحمى هنا .. !!! داخله حمام بنت اللللللللللللللحلال دي.
عزه : حلال ايه .. دي بنت كلب .. هاتي هاتي العصير ... انا حروح اصحيها .. الهانم نايمه وعامله صدر اخينا مرتبه .. وهو مبسوط وفرحان ههههههههه .
هناء: خدي (في غضب وغيظ) خدي العصير .. روحيلها وفوقيها عشان متنامش تاني .. دي بنت كلب صحيح .. خليها تتعدل وتلم نفسها .. كل الرجال بيبصوا علي على اممممم .. يللا روحيلها

اخذت عزه كوب العصير .. وذهبت الي رشا .. توقظها .. وشريف يقول لها .. (خليها نايمه مرتاحه .. الظاهر انها تعبانه أوي ) .. ولكن عزه لم تلتفت الي كلامه وظلت تنادي .. رشا .. رشا ..رشاااااااااااااااا .. فاعتدلت رشا وابتسمت لعزه ولشريف وهي تقول ..( سوري سوري حبيبتي .. نمت من التعب غصب عني .. سوري) .

عزه : انتي تعبانه ياحيبتي ؟؟ .. خدي اشربي العصير .. تحبي اجيبلك أي حاجه تاني ؟؟ .. لو عايزه تنامي تعالي معايا .. ليا مكان مريح هناك .. ممكن تمددي فيه لو تعبانه .. تعالي
رشا : لا لا حبيبتي مش للدرجه دي .. انا تعبانه بس من المجهود مش تعب مرض .. ثم ضحكت وهي تنظر الي شريف .. ضحكه معناها (انا فاهمه انتي عايزه تقوميني من هنا ليه) .. ثم اعتدلت في جلستها وابتعدت عن شريف .. الذي يتابع بأذنه الحوار الدائر بينهما .. ولكن عيناه مستقره علي أحد الركاب يجلس على بعد عدة مقاعد يقرأ في جريده ..

ظلت الرحله علي هذا المنوال .. هناء وعزه يتبادلان على رشا بحجه المشروبات والخدمات والإطمئنان عليها .. فلم يعطيا لها فرصه ولو لدقائق لتحكي وتضاحك شريف .. وشريف شارد يفكر ويتابع هذا الرجل الجالس أمامه علي بعد قليل منه .. 

ماأن هبطت الطائره في مطار القاهره .. وبدأ الركاب في النزول .. ذهبت عزه الي شريف وقالت له .. انهي اجراءات الدخول وانتظرني دقايق عند الجوازات .. وسبقهم احمد والعملاق الي خارج المطار .. لكن شريف لم ينتظر عزه وخرج من المطار مع رشا ..

رشا : حمدلله عالسلامه حبيبي
شريف : يا بخت تراب مصر وهو بيبوس خطوتك .. انا بدأت اشعر بالغيره منو .. على فكره .. الراجل اللي هناك ده (واشار الي رجل يقف علي مسافه يتشاغل بفتح حقيبته ..) عينو عليكي من واحنا في روما .. انا كنت واخد بالي معاه .. مش عارف ليه !! .. بيبصلك بشكل سخيف .. اتهيألي اقوم أدِبْ صوابعى في عنيه ..

رشا : يمكن معجب بيا هههههههه .. بلاش تشاور عالناس كده... سيبك منو ... المهم ياشريف .. أنا حنزل في هيلتون النيل .. انا حجزت في الفندق من روما .. استنى انت عزه زي ماقالت لك .. وحاول تنهي علاقتك بيها بسرعه عشان نرجع .. اممممممم حنتظرك تتصل بيا الصبح عشان نروح نزور أم عزه .. باقى البروجرام عليك أنت بئه .. لما اشوف حتفسحني أزاي .. يللا باي

وقف شريف مكانه .. فتقدم منه الرجل الذي كان يكلم رشا عنه .. والذي كان يجلس أمامه بعدة مقاعد ووقف بجانبه يشعل سيجاره .. فسأله شريف دون ينظر إليه ..

شريف : عصفورك فين ؟؟
الرجل : .. لسه جوا .. انا سبقته عند اختام الدخول في الطابور ..
شريف : .. لازم تعطله بأي طريقه .. لازم يتوه عن رشا 24 ساعه بإي شكل 
الرجل : اعتبروا خلاص تاه ... شنطته مش حتطلع عالسير ههههه .. ولسه احنا عملنا له بروجرام حلو أوي .. ولما يلاقي الشنطه .. حيستلموه فرع تاني ..
شريف : عاش الرجاله .. بس الحرص ثم الحرص .. مش عايزه يشعر إن في حد هنا .. مفهوم 
الرجل : إطمئن يافندم .. احنا معاه من أونزو .. لحظه بلحظه .. بنسلم العصفور من فرع لفرع ..

ثم انصرف الرجل وظل شريف مكانه واقفا ينتظر عزه .. ثم اخرج تليفونه .. وكلم احد رجاله قائلا .. مفيش غرف في فندق هيلتون الليله .. مفهوم .. الحجز اتلغى .. لإنها إتأخرت .. منتظر اعرف نزلت في فندق إيه بداله .. وعربية الوسائل تتفرغ لها .. دي أهم مكالمه حتعملها .. لازم تترصد وإلا ضاع كل اللي عملناه .. شغل الولاد على كل الخطوط .. أرضي ومحمول .. 
ــــــــــــــــ

استقلت رشا تاكسي .. وفي منتصف الطريق اوقفت التاكسي فجأه عند أحد الأكشاك .. واستخدمت التليفون في مكالمه سريعه .. لم تستغرق دقيقه .. و أنهت المكالمه .. اقفلت السماعه ... ثم رفعتها مره اخري وطلبت 123 وهي تضحك وتبتسم .. ثم اقفلت السماعه مره اخري .. وركبت التاكسي وانصرفت به الى فندق هيلتون النيل ..

ما أن تحركت رشا بالتاكسي .. حتى توقفت السياره التي تتبعها بجوار الكشك ... ونزل منها شاب .. قفز الي التليفون وضغط على زر ريدايل    redail ..   فأجابه شخص ( ايوا .. الو .. المطافى مع حضرتك ) .. أقفل الشاب السماعه وعاد الي السياره جريا 

مرت دقائق .. حتى رن تليفون شريف .. وعرف منه مافعلته رشا في فريق المراقبه .. فانطلق شريف ضاحكا .. وهو يقول ( يااااااااااااه .. المطافي هههههههههه يابنت الجنيه .. .. برافو برافو ) .. ثم قال لمحدثه .. خلاص ياولاد العصفوره حست بالصيادين .. كشفتكم يا غجر بكل سهوله .. 

محدثه : يبدو انها كشفت المراقبه .. وشعرت بينا 
شريف : انا كان عندي احساس انكم اتكشفتوا من مطار روما .. من لحظة تظاهرها بالنوم علي كتفي .. شكيت انها كشفت المراقبه بسهوله .. فاستغليت الفرصه وأكدت لها انها متراقبه .. 
المهم جاك .. مش لازم يحس بيكم والا يهد كل شئ... اسمع .. الأفضل.. ارفعوا المراقبه عن جاك تماما .. وكثفوا المراقبه على رشا.. بس مراقبه بغباء .. خلوها تتأكد انها متراقبه في كل خطوه .. عشان تكون حريصه .. سلام 


ظل شريف واقفا للحظات حتى اقبلت عزه من داخل المطار .. وقفت بجواره تسأله عن رشا .. فأخبرها أنها ذهبت الي فندق هيلتون النيل ... وأنها سوف تزور والدتها في صباح الغد .. وأثناء حديث عزه وشريف أمام المطار .. توقفت سياره عسكريه .. هبط منها رجل وقور اشيب الشعر صلب الملامح .. عندما رأته عزه انطلقت اليه .. فاحتضنها .. وقبلها .. وهو يقول .. ( حمدلله عالسلامه .. كويس إني وصلت في الوقت المناسب .. ثم التفت إلي شريف وقال له .. أزيك ياشريف ياابني ) .. كانت هذه الجمله كالصاعقه على وجه عزه .. فوالدها يعرف شريف ويستقبله بموده .. وهى متأكده انهما لم يتقابلا قبل الآن .. ولكنها فضلت الصمت حتى تعرف الحقيقه فيما بعد ..

ركبت عزه وشريف مع القائد العسكري ( والدها) .. وانطلقت بهم السياره .. وبعد أن قطعت السياره جزءا طويلا من الطريق .. توقفت بجوار سياره سوداء كانت تقف على جانب الطريق ... والتفت والد عزه اليها وهو يقول لها .. ( روحي اركبي انتي مع عمك .. عشان أنا لازم اروح القياده الآن مش رايح للبيت .. اما انت ياشريف .. خليك معايا أنا حنزلك في طريقي في أقرب مكان ليك .. بس لازم اشوفك تاني .. ملحقناش نتكلم ) .. ولما سارت بهم السياره ... فتح شريف حقيبته وأخرج منها مظروفا كبيرا .. اعطاه للواء وهو يقول .. ارجو تسليمه للسيد في الوقت المناسب .. 

كانت عزه قد نزلت من السياره وتوجهت الي السياره السوداء .. وركبت بجوار الرجل الهادئ الجالس بالمقعد الخلفي وبجواره أحمد ويجلس العملاق بالمقعد الأمامي بجوار السائق ... وما أن ركبت عزه بجواره .. حتى انطلقت السياره السوداء بهم الي مبني جهاز المخابرات .. وفي الطريق سألت عزه الرجل الهادئ الرزين ( ايه الخبر بتاع الباسم ده .. حصل ايه يافندم .. وليه اتلغت العمليه ) .. فنظر إليها الرجل قائلا وهو يبتسم ابتسامه ودوده .. (الفضول الذي قتل القطه ) .. الصبر ياعزه .. حنتكلم كتير وندرس الموقف .. 

ـــــــــــــــــــــ


وصل الأربعه الي قاعة الإجتماعات بمقر جهاز المخارات .. وجلسوا جميعا .. فنظر الرجل الوقور الهادئ الي ساعته .. وقال سوف نبدأ حالا في شرح تفاصيل العمليه كما وضعها الباسم .. لنرى أين وصلنا وكيف نكمل .. 

في هذه اللحظه دخل شاب الي القاعه ( هذا الشاب هو الذي كان يقود سيارة اللواء والد عزه )  ومعه مظروف كبير وكارت واعطاهم للسيد .. فنظر السيد الي الكارت وقال للشاب .. خليها تتفضل بسرعه .. فخرج الشاب مسرعا ثم عاد ومعه الفنانه مرفت أمين .. التي استقبلها السيد بترحاب بالغ وأجلسها الي يمينه .. ثم نظر الي الحضور ولاحظ الدهشه والفضول على وجوههم .. فابتسم لهم بموده وقال .. لم الحيره التي انتم بها؟؟ .. كلها دقايق وينجلي كل شي .. سنفتح مظروف الخطه الأن .. ثم امسك المظروف الكبير وفتحه .. فوجد بداخله مظروفين مغلقين .. 
مكتوب علي المظروف الأول والثاني :-
1

عملية السجاده والقميص
يفتح بمعرفة السيد .. بتاريخ 18/3/2009

2
عملية شيماء وريم 
يفتح بمعرفتي


ماأن نظر السيد لعنوان العمليه الأولي .. حتى انطلق ضاحكا بصوت مرتفع .. ضحكاَ اخرجه عن وقاره .. فنظر الجميع الي عنوان المظروف .. ولم يفهموا سر ضحك السيد .. ولكنهم ايضا تعجبوا من إختيار هذا الإسم الغريب الذي لايعبر عن العمليه .. هنا تكلم السيد وهو يفتح الموضوع قائلا .. لاتهتموا كثيرا بإسم العمليه .. فهذه حكاية قديمه حدثت مع الباسم .. لنبدأ الآن في قراءة ملف تفاصيل الخطه في شكل نقاط 

لكن الفنانه مرفت أمين وعزه في وقت واحد قالتا .. قبل التفاصيل نحن متشوقون أن نعرف سر اختيار هذا الاسم .. وكانت عزه اكثر إلحاحا .. فضحك السيد ثم قال سوف أقول لكم ملخص ماحدث ولماذا هو اختار هذا الإسم .. فقد حكا لي هذه الواقعه منذ سنوات .. ولكن الباسم لاينسى ابدا .. وبدأ يحكي

في يوم من الأيام كان مع الباسم لفافتان متشابهتان تماما .. احدهما بها سجاده والأخري قميص نوم .. وفي عجله دون أن يلاحظ أعطي القميص لإبنة عمه واخذ هو لفة السجاده .. فظلت ابنة عمه تبتزه وتسيطر عليه طوال هذه السنوات .. وهو مرغم على الاستجابه لكل طلباتها مهما كانت .. وإلا تفضحه أمام زوجته وابنته بالقميص الذي معها .. هههههههههههههههه إبنة عمه هذه تسيطر عليه تماما ولايستطيع مخالفتها أبدا خوفا من أن تفضحه أمام ابنته.

ثم صمت وأكمل .. وهذا هو صلب العمليه .. السجاده والقميص .. تليفون شريف وتليفون راشيل .. ثم قال .. ارجوكم المتابعه من البدايه .. لأننا بهذه القصه بدأنا العمليه من منتصفها ... سنعود من البدايه .. فصمت الجميع يستمعون إليه .. إلا عزه التي شردت بذهنها عندما سمعت القصه .. وأن الباسم له زوجه وبنت ..فنبهها السيد قائلا .. عزه .. عزه ... ركزي معانا هه .. ركزي 


وماأشبه عمل أجهزة المخابرات في مثل هذه الاجتماعات .. فكما حدث استعراض لخطة الموساد في أونزو على شكل نقاط .. هذا الإجتماع ايضا صار على هذا المنوال .. وبدأ السيد يقرأ الملف قائلا :
• منذ اكثر من 6 اشهر رصدت اجهزتنا وعيوننا في شركات المحمول .. رسائل ذات اهميه بالغه بها اسرار هامه .. يتم إرسالها على تليفون في روما .. قضينا فتره نحاول معرفة مصدر الرسائل والشخص أو الاشخاص الذين يرسلونها .. وكذلك من ترسل له هذه الرسائل . ولكننا عجزنا تماما .. 
• عجزنا لإن المرسل كان يستخدم كل مره شريحة تليفون جديده .. وعلى اكثر من شركه .. يرسل الرساله .. ثم يلقي الشريحه ولا يستخدمها مره اخري أبدا .. وفي كل مره نرصد موقع التليفون .. كنا نجده مكان عام .. مزدحم بالناس وفي كل مره من مكان مختلف ومحافظه مختلفه .. كان تحديد المرسل والقبض عليه أمرا مستحيلا .. ولكننا حددنا المرسل إليه .. لأن الرقم المرسل أليه كان ثابتا .. وأحيانا يتم تغييره كل فتره .
• منذ ثلاثة شهور أوكلت القياده مهمة القبض على هذه الشبكه الي الباسم .. فبدأ في وضع خطته ..
• منذ اللحظه الأولي .. قرر الباسم أن السبيل الوحيد للقبض على هذه الشبكه هو دفعهم الي الإتصال المباشر بشكل طبيعي لايلفت النظر .. فلابد من إحضار مستلم الرسائل الي مصر بمحض ارادته ليتصل بشبكته اتصالا مباشرا .. ويكون حضوره بسبب خبر هام وعاجل .. .. لايترك لهم فرصة للتفكير المتأني ... ولن يحدث هذا في وجود وسيلة اتصال لديهم تمكنهم من استخدامها.
• هنا برقت فكرة السجادة والقميص في رأس الباسم .. قرر أن يكون له رجل تايه (وهو شريف) .. يصنع الأحداث ويدفع راشيل دون أن تدري للسفر الي مصر لتتصل بشبكتها .. ولكن هذا الرجل لابد أن يكون له غطاء كافي يبرر نسيانه وتوهانه .
• ولابد أن يتم التعارف بين شريف وراشيل بشكل يرتبه الموساد بأنفسهم .. ولن نرتب له نحن زياده في الأحتياط .. أن يكون المواساد صاحب مبادرة التعارف بين شريف ورشا ..واهتدي الباسم الي فكرة الإستعانه بنجمتنا اللامعه مرفت أمين لتكون رسول تعارف منطقي بينهما .. كما اهتدي الي فكرة السيناريو كطعم يجذب الموساد الي الفنانه أولا وبعدها شريف ..
• بدأ الباسم في نشر خبر في جميع الجرائد يقول أن الفنانه سوف تقوم بتمثيل دور في مسلسل مخابراتي مأخوذ عن قصه حقيقيه من ملفات المخابرات المصريه .. كما ساعدتنا الفنانه مشكوره بعمل اكثر من حديث صحفي حول هذا الموضوع .. واكدت سفرها قريبا الي روما لاختيار اماكن التصوير وقراءة السيناريو على أرض الواقع .. وظل الباسم يراقب الرسائل .. الى أن تأكد أن الشبكه ارسلت الخبر الي مجموعة الموساد في روما ..
• سافرت الفنانه الي روما وسافر معها رجلنا (الذي اطلقنا عليه اسم شريف ) متنكرا في زي رجل اعمال تونسي .. وأقام مع الفنانه في نفس الفندق بالغرفه المجاوره . . ليكون بالقرب من الحدث ويكمل رسم خطته .. وليكون بجوار الفنانه فهو يعلم خسة الموساد الذي يمكن أن يلجأ الي القوه مع فنانتنا المحبوبه .. ولكن الفنانه رفت امين كانت على قدر كبير من الشجاعه والتعاون .. ومثلت معنا أفضل ادوارها على الإطلاق ولكن ليس على شاشة السينما إنما على ارض الواقع .

• وكتب الباسم بنفسه سيناريو فيلم مختلق .. لقصة وهميه لكن وضع فيها بعض اسماء حقيقيه من رجال الموساد وعملائهم في مصر الذين نعرفهم ..
( واليوم ارسلت الموساد جاك لحماية رشا ومتابعتها من بعيد .. وكذلك لتصفيه هؤلاء العملاء الذين وضع اسماؤهم الباسم في السناريو .. ليخلصونا منهم .. فليس لدينا أدله كافيه لإدانتهم غير الشك .. ولكن حضور جاك لتصفيتهم أكد شكوك الباسم .. ونحن سنترك جاك يصفيهم مشكورا .. و كان لوجود البالطو مع رشا وبه جهاز التصنت مفيدا للغايه في معرفة نواياهم وخطتهم .. أفضل ما قام به شريف هو أنه لم يدع لحظة شك واحده في رأس رشا في شخصيته .. كان بحق عملاق في آداء دوره .)


••بعد أن عجزت مجموعة الموساد في ايجاد السيناريو .. وبدأت في تغيير استراتيجتها للتعارف بالفنانه .. هنا قرر الباسم أن يتدخل شريف .. فقد جاء دوره .. فقمنا بالحجز لشريف على شركة مصر للطيران على الرحله التى تقوم في تمام العاشره .. وكان هو قادما من روما متنكرا في شخصية التونسي .. على الخطوط الايطاليه التي تصل الساعه التاسعه والنصف .. 

•للأسف تأخرت الطياره الإيطاليه في الوصول اكثر من نصف ساعه وعلى متنها شريف .. فاضطررنا الي تأجيل اقلاع الرحله 971 لحين وصول الطائره الإيطاليه ووصول شريف .. 

••كان ينتظر شريف عند باب الدخول أحد اعوانه ومعه حقيبته .. ووصل شريف وظل يجري في المطار الي أن وصل أمام الباب 4 .. فجلس لعدة دقائق متظاهرا بأنه يرسل رسائل الي حبيبته الأجنبيه .. ثم التفت الي النداء وترك البالطو على المقعد لينساه متعمدا ..

••كان تأخير الطائره الإيطاليه التي حدث بمحض الصدفه .. له أثر رائع .. فقد أكد للموساد عند عمل التحريات عنه فيما بعد .. (بعدما تعرف على راشيل) .. أن هذا الشاب مستهتر وتايه ولايقدر العواقب ..

••كان الباسم قد اطلع على ملف أحد المرضي بمرض النسيان وفقدان الذاكره المؤقت ... كان قد اجرى عمليه جراحيه في روما منذ عامين .. وكان هذا الشاب به كثيرا من ملامح رجلنا .. علاوه على أن طول المده وكثرة المرضي التي تتعامل مع المستشفي .. يستحيل معها احتفاظ الطبيب في ذاكرته بملامح شريف الحقيقي الذي لم يلتقي به إلا ساعات لإجراء الجراحه .. لذلك قرر الباسم خلع شخصيته على رجلنا ليصبح هو شريف .. وليكون هو المريض بداء التوهان 

• بمجرد وصول شريف الي روما اتصل بالفنانه وحدد معها موعد القاء عند فونتانا دي تريفي .. واخبرها أن كلمة السر التي تعرفه بها هي ..
ثم نظر السيد للفنانه وسألها عن كلمة السر .. فضحكت النجمه مرفت أمين وقالت له كانت كلمة السر ووسيلة التعارف هي  ..( الساعه بخمسه جنيه والحسابه بتحسب)

••نقطة الضعف في هذه الخطه هى أن شريف يجب أن يخضع للتحاليل .. فكان لابد من الإستعانه بمتخصص في الأدويه والعقاقير ذو كفاءه .. ليحقن شريف ببعض العقاقير التي تضلل التحاليل وتؤكد وقف جهاز المناعه عنده
 .. 
( هنا قامت عزه فجأه وهي تضرب بكفها علي جبهتها وتقوا .. اخخخخخخ .. الفتاه الهنديه الخليجيه .. انا شفت حقنه وادويه على السرير مع العبايه والحجاب لما طلعت وراها الغرفه .. ( .. فقال لها السيد .. نعم هي الفتاه الهنديه .. التي كانت تأتي لتحقنه بالعقاقير قبل اجراء التحاليل لدمه)

 •• الهدف الرئيسي من العمليه هو أن تأتي رشا لتتصل مباشرة بشبكتها .. وهاهي الأن تحت اعين رجالنا في كل خطوه تخطوها .. ولكن كان هناك اهداف جانبيه للخطه ..

قال أحمد .. مفهوم .. اكيد الهدف التاني هو تجنيد الموساد لشريف ليكون رجلنا في مجموعتهم .. فأجابه السيد .. خطأ ياأحمد .. فشريف أبعد مايكون عن الشخص المناسب للتجنيد ..

هنا ضحكت عزه وهي تقول .. صحيح .. شخص لا بيخاف ولا بيختشي ولا بيهمه شئ وعايش الدنيا بالطول والعرض .. ولا يهمه فضايح وجبله معندوش دم هههههههههه دا يسيطروا عليه ازاي ده  .. فأجابها السيد قائلا .. برافو ياعزه .. صح كده .. 

بس اللي متعرفيهوش انتي .. أن أحنا هنا لم نعمل أي ترتيبات عشان تظهري أنك خطيبة شريف .. بالعكس .. وضعنا ترتيبات تثبت لهم إنك كدابه وعلاقتك بشريف علاقه مشبوهه .. 

فضحكت عزه وهي تقول ههههههههههههه يعني رشا عارفه اننا كنا بنكدب عليها أنا وشريف .. ؟؟ طيب ليه ؟؟ !!!

فأجابها السيد .. حتى تكوني أنتي الهدف عند الموساد وتستمر علاقتهم بشريف من خلالك .. لإن لو كانت رشا عرفت انكم مخطوبين وإن شريف لايصلح للتجنيد .. وانتي صادقه ومفيش عندك نقطة ضعف .. يمكن كانت ابتعدت أو علاقتها بيكم انقطعت قبل ماتنتهي العمليه وتبديل التليفونات ..... يعني أنتي حاليا هدف رشا للتجنيد ...

هنا تكلمت الفنانه مرفت أمين بعد صمتها الطويل وهى تتابع في شغف .. وقالت .. دي أجمل قصه قريتها وممكن تكون فيلم من روائع الأفلام .. انا نفسي أقابل الباسم ده لو ممكن ..

هنا قالت عزه للفنانه .. كلنا نفسنا نقابله .. بس لسه منتظرين نعرف ايه حكاية خبر موته دي .. الواضح انها جزء من الخطه .. عقلي غير مصدق انه حقيقي مات

قال السيد .. لا ياعزه .. الباسم مصاب وهو في مستشفي القوات المسلحه الآن .. بكره الصبح حنزوره كلنا .. كاد قلب عزه يتوقف من الفرح فوقفت وهي تقول...


15

وقفت عزه منفعله وهي تقول للسيد .. لن ننتظر للغد .. لابد أن نذهب الآن .. فنظر اليها السيد نظره فيها أمر .. فجلست والتزمت الصمت .. وأكمل السيد كلامه قائلا .. إذا كنتو أنتو متلهفين على لقاء الباسم .. فأنا متلهف على لقاء رجل الباسم .. ( شريف ) .. أنا كنت باتابع تنفيذه للخطه وأنا مبهور بقدراته .. 

المهم
الوضع النهائي الآن في الخطه هو :-
أولا : احتمال محاولة الموساد تجنيد البنت الخليعه ذات الوجهين (عزه) .. 

ثانيا : راشيل في مصر تحاول الإتصال بشبكة الجاسوسيه .. اللي بنهدف لمعرفتهم والقبض عليهم .. أو السيطره عليهم ..

ثالثا : جاك موجود في مصر عشان يتخلص من العملاء اللي كتب الباسم اسماؤهم في السيناريو المزيف .. ودا حـ نتركوا يخلص عليهم ويريحنا منهم بدون تدخل .. لانه كده هو بيخدمنا .. ما كان عندنا أي دليل ضدهم عشان نحاكمهم ..

واحنا كان دورنا هو نوصل راشيل لمصر بشكل طبيعي .. أما القبض على الشبكه ومتابعة راشيل .. فهذا من اختصاص جهاز الأمن الداخلي .. كده تبقى خطتنا انتهت عن هذا الحد .. ولا نتدخل في عمل أو اختصاص جهات اخري .. الباسم انهي الجزء الأول من الخطه بتسليم راشيل لجهاز الأمن الداخلي في المطار .. ولكن إذا طلبوا المساعده ممكن نتدخل ونساعدهم .

بكره في نفس الميعاد .. حنستعرض سوا وضع خطه نكمل بيها اللى بدأو الباسم لتحقيق الهدف التاني .وهو تجنيد عزه .. أنا حأخد اذن من القياده .. أن نفتح المظروف التاني ( ولا ننتظر شفاء الباسم بإذن الله ) .. ربما نجد في المظروف نقطه هامه ممكن نستعين بيها ...

وأنهى السيد الإجتماع وقام مغادرا الغرفه هو والفنانه الي خارج الجهاز .. 

توجهت عزه مباشرة الي منزها .. لتجد والدها يجلس بجوار التليفزيون يتصفح جريده .. فتكلمت معه قليلا ثم صعدت الي غرفتها .. وهي تفكر أن تعود اليه لتسأله عن معرفته لشريف !!!

وهي في منتصف السلم .. رن جرس الباب وفتحت الخادمه .. فكان العميد سلامه النادي ( السيد )  صديق الأسره هو الذى حضر .. فدخل يقول لوالدها ..

السيد : اهااااااا .. جهزت الطاوله .. ليا تار عندك من امبارح .. انا جاى ومستعد لك الليله

اللواء المراغي : هههههههه انت كل يوم بتقول كده وتخرج اخر الليل مغلوب

السيد : لا الليله انا متمرن وجاهز وصافي الذهن 

أكملت عزه صعودها السلم .. واستبدلت ثيابها ثم عادت تجلس معهم تتباع المباراه الساخنه في الطاوله .. كان السيد صديق العائله الحميم ... فقد كان احد ضباط الجيش قبل انضمامه الي جهاز المخابرات .. ويعتبر عزه بمثابة ابنته التي يحبها كثيرا .... وهو من أقنع والدها أن تدرس عزه بكليه عسكريه بعد ان أنهت المرحله الثانويه .. و فور تخرجها .. ألحقها هو للعمل بجهاز المخابرات بعد أن توسم فيها مميزات جيده تؤهلها لهذا العمل .

وعندما كانت المباراه ساخنه .. وعزه تشجع عمها العميد سلامه ضد والدها المتغلب عليه .. دخلت الخادمه تخبرهم أن العشاء جاهز .. فقاموا للعشاء جميعا والسيد يقول .. ( خللو كل شئ كما هو .. ناكل وارجع اشوفلك حل هههههههههه )

جلس الثلاثه على المائده وهم يتسامرون أثناء العشاء .. وفجأه سألت عزه والدها 

عزه : انت تعرف شريف منين يا بابا !!!! وتعرف الباسم منين !!! السواق بتاعك هو اللي جاب مظروف خطة الباسم !!!... امممممم في شئ انت مخبيه عني .. منين تعرف الباسم وشريف .. ايه علاقتك بالعمليه ؟؟؟ ؟؟

السيد : دا مش وقت كلام في الشغل ياعزه .. خلينا نتعشا اعملي معروف .. بلاش تسدي نفسنا بمغامراتك .
والدها : (ضاحكا) علاقتي بالعمليه اني أبوكي .. لازم إذني عشان يجندوكي ... هو انا شويه في البلد دي وللا إيه .. 
امممممممم مش مشكله يا سلامه .. نجاوبها .. دي بنتي وانا عارفها ... مش حتهمد إلا لما تعرف .. والتفت إليها والدها وقال لها .. (عمك السيد اليوم كان انتظرك في نص الطريق هو .. وقاللي انك منتظراني مع ولد اسمو شريف بيشتغل لحساب الباسم و بيشترك معاكم في العمليه .. دا كل الأمر)

كان السيد ينظر الي عزه .. فهو يعرف تعبيرات وجهها جيدا .. ففهم انها لم تصدق ماقاله والدها .. فقال لها ..

السيد : أنا حريحك يا عزه ... عشان نرتاح من كتر أسئلتك .. اممممممم والدك على علاقه وثيقه جدا بالباسم .. والباسم بيعتبر والدك هو مثله الأعلي .. ووالدك كمان هو اللي رشح عمر الباسم للعمل معانا في الجهاز .. وهو اللي كلمني عنه .. عشان اضمه للجهاز من اكتر من عشر سنين .. بس علاقته بوالدك كانت في حدود المكتب والعمل وبس .

عزه : وهى تتكلم كالأطفال في فرحه .. مستحيييييييل .. بابا انت تعرف الباسم حقيقي .. بجد بجد ؟؟؟؟؟؟؟

والدها : ايوا ياعزه ... دا ولد هايل .. كان خريج حديث من كلية العلوم .. واشتغل باحث في المركز القومي للبحوث .. ولما دخل الجيش للخدمه العسكريه .. اتجند ضابط احتياط لمدة 3 سنوات .. خلال ال3 سنوات كان مثار اعجابي الشديد .. واعجاب كل القاده لعقليته الفذه وقدراته المهوله .. انا احببته جدا جدا .. ايامها كنت لسه برتبة عقيد .. واعتبرته ابني في الكتيبه .. ومره كنت باتكلم عنه مع عمك سلامه .. فقال احب اشوفه ..

وبعدها جهاز المخابرات حط ( الملازم أول احتياط عمر الأسواني ) تحت اختبارات من بعيد لبعيد .. فأذهل الجميع بعبقريته وتفكيروا المنظم الذكي اللي لايخلو من الطرافه .. فصدر قرار بنقله للعمل بجهاز المخابرات كمهندس عمليات في الظل .. ويحتفظ بعمله كباحث في مركز البحوث كستار أو غطاء لعمله الحقيقي

وهنا التقط السيد طرف الحديث واكمل ما بدأه الأب .. وعزه تستمع في لهفه وشوق 
السيد : بعد عدة شهور وعدة عمليات اشترك فيها عمر .. وفي فتره وجيزه جدا .. أصبح عمر هو الفتى المدلل فى الجهاز.. وبعد أن كنت أنا رئيسه في العمل .. أصبح زميل لي على نفس الرتبه خلال اقل من عامين .. وانا سعيد وفخور بيه . . لإن نجاحه نجاح ليا .. فأنا من الحقه في الجهاز .. حتى اصبح اسمه مثار رعب عند كل اجهزه المخابرات في دول كتير .. .ولم يهزم ولا مره واحده في حياته ..

ثم أضاف قائلا : وهو يضحك .. و عمر ده فيه ميزه غريبه .. انه دايما .. وفي اشد المواقف وأصعبها تلاقيه انفجر بالضحك .. تكون الدنيا خربانه والأعصاب مشدوده عند الجميع .. وهو مبتسم وبيضحك وكأن شيئا لمن يكن .. فأطلقنا عليه الاسم الحركي (الباسم ) .

عزه : اها امممم يعني الباسم اسمه عمر وبيشتغل باحث بمركز البحوث ... شكرا عالمعلومه الخرافيه دي .. امممممممم طيب وشريف ؟؟ ايه علاقته بالباسم .؟؟ وتعرفو منين يا بابا

السيد : أنا عرفت شريف من العمليه .. مجرد اسم .. أنا لم أقابله حتى الآن ولا أعرفه .. كل مااعرفه أن انه احد رجال الباسم السريين .. اللي بيستعين بيهم من خارج الجهاز احيانا أو من الجهاز .. الله أعلم .. الباسم غاوي يخللي بعض الخيوط دايما في ايده سر .. مكار وحريص الي ابعد الحدود .. ولا يثق في أحد ابدا إلا نفسه ..
الوالد : وهو يبتسم ... وينظر الي الاطباق التي امامه .. قال بخبث ههههههههههه لكن أنا اعرف مين شريف ... 
فبدأت عزه و معها السيد يستحثونه على الكلام .. ليعرفوا منه من هو شريف وماهي علاقته بالباسم .. لكن الوالد قال .

الوالد : لو غلبتوني في الطاوله حقول لكم .. ولو غلبتكم يبقا عقاب لكم مش قايل ..

فقالت عزه تكلم عمها السيد .. يبقا لازم تغلب ياعمي .. لازم تغلب .. وانا معاك عليه وحساعدك .. مش حنسيبه اليوم الا وهو مغلوب .. وظل الثلاثه يضحكون وانتقلوا الي الصالون لتكملة اللعب وشرب القهوه أمام التليفزيون ..

ـــــــــــــــــــــــــــــ


عندما نزل شريف من سيارة اللواء المراغي .. وقف على جانب الطريق يدخن .. وانتظر فتره بعد أن تحدث في التليفون ... فجاءت سياره سوداء .. وقفت أمامه .. فركب بالمقعد الخلفي بسرعه ... وأسدل الستائر على النوافذ الخلفيه .. وقال للسائق علي الفيلا ياأسطي محمود .. 

انطلقت السياره علي الطريق الدائري الي منطقة الهرم .. ومنها الي الطريق الصحراوي في اتجاه مدينة 6 اكتوبر .. ثم دخلت في طريق جانبي معزول .. ووقفت أمام فيلا تلفها رهبة الصمت والظلام من كل جانب .. وكأنها المقابر .. نزل شريف من السياره وقال للسائق ..( روح انت وتعالا الساعه 6 الصبح يااسطي محمود .. ) .. فانطلقت السياره عائده 

تقدم شريف الي باب الفيلا ... وعلي يمين الباب كانت هناك لافته كبيره مكتوب عليها (( فيلا أولاد البشوات))  .. فرفع شريف اللافته واخرج من تحتها مفتاح .. ووضع اللافته مكانها ثم فتح الباب ودخل .. ولكنه لم يقفل الباب .. بل تركه مفتوحا .. 

دخل شريف الي داخل الفيلا .. وأدار الكاميرا التي تراقب باب الفيلا الرئيسي .. وجلس يستريح في الظلام .. وبعد لحظات .. ابتسم .. عندما شاهد ثلاثه من الرجال يدخلون الفيلا .. مسرعين في حذر وهدوء ... انتظرهم شريف .. فلما وصلوا الي باب الفيلا الداخلي .. قال لهم شريف بصوت مرتفع . (. تعالو يارجاله .. )

دخل الرجال الثلاثه ومعهم شنطه بها أدوات .. فقال احدهم وهو مهندس اليكترونيات 

المهندس : تمام يافندم .. احنا جاهزين

شريف .: أولا عايزكم تغطوا أوضة النوم .. وهنا .. صوت وصوره .. عايز التسجيل والتصوير يكون دقيق وواضح .. والأهم عندي تركز التصوير والسماعات في سرير أوضة النوم وعلى الفوتيه الكبير ده ..

ثانيا : مع عزه المراغي اللي بتشتغل معانا في قسم الموساد .. جهاز تليفون عليه حوار مسجل بيني بين راشيل .. مطلوب الصبح تستلموا الجهاز من السيد وتنقلوا الحوار علي شرايط وعلى سي دي بصوت واضح وبدون أي مونتاج ..

المهندس : تمام يا فندم 
شريف : بكره الساعه 7 مساءا .. تكونوا هنا في الغرفه اللي هناك دي .. تتابعوا التسجيل والتصوير أول بأول .. ولما اقول لرشا .. تعالي احكيلك حدوتة على بابا .. واحد منكم يجيبلي نسخه من الشرايط اللي سجلتوها في أوضة النوم بسرعه .

المهندس : تمام يافندم
شريف : ومش عايز رشا تشعر إن في حد موجود غيري في الفيلا .. لحد ماأبدأ في حكاية على بابا .. واضح
المهندس : واضح يافندم 
شريف : يللا أبدأوا عملكم .. وبعدها انصراف .. وتكونوا هنا بكره قبل الساعه 7 بدون أي همسه .. المفتاح تحت اليافطه عند الباب ..

توجه المهندس الي رفيقاه .. وبدأوا عملهم في تركيب أجهزة التصنت والكاميرات في الأماكن التي حددها شريف .. فجأه رن جرس تليفون الفيلا .. فلم يرفع شريف السماعه .. ولكن انتبه وبدأ يعد عدد الرنات ... حتى توقف التليفون عن الرنين .. فنظر شريف الي ساعته .. مرت دقيقتان .. وبدأ التليفون في الرنين مره اخري .. وبدأ ايضا شريف في عد عدد الرنات .. حتى تقف التليفون وهو ينظر في ساعته .. فرن التليفون مره ثالثه بعد دقيقتان .. فرفع شريف السماعه بسرعه واجاب

شريف : تمام يافندم .. تعليماتك .. (كان المتحدث مكتب رئيس جهاز المخابرات المصريه ..)

المتحدث : ايوا يا باسم .. نقول مبروك ؟؟؟
الباسم : راشيل موجوده في مصر تحت عين الامن الداخلي .. وكلها ساعات و تتكشف الشبكه
المتحدث : طيب بالنسبه للجزء الأهم ؟؟؟ التجنيد ؟؟؟

الباسم : الكل متصور أن الهدف تجنيد عزه أو شريف .. وده ساعدنا كتير يا فندم .. بكره الساعه 7 مساءا حيتم تجنيد راشيل ان شاء الله .. وسائل السيطره عليها جهزناها .. وباقي أخر وسيله .. وهي الأهم وحنفذها بكره .. وندعو الله انها تنجح .. رشا حتكون مكسب كبير لينا في الموساد .

المتحدث : جاني طلب من السيد بفتح مظروف خطة تجنيد راشيل من السيد .. ايه رأيك ؟؟

الباسم : ياريت يافندم يترفض طليه .. أو يتأجل لبعد نجاحنا ان شاء الله بكره في عملية السيطره عليها وتجنيدها .

المتحدث : وهو كذلك .. ربنا معاكم يارجاله .. بمجرد انتهاء التجنيد عايز اكون في الصوره .. تجنيد ضابطه في الموساد ده عمل مش هين .. وكمان في عمليه مستعجله جدا .. ومفيش حد يقدر عليها غير الباسم
الباسم : تحت أمرك يافندم .. خير 
المتحدث : مشكلة قطع كابل الانترنت في المتوسط عن بعض الدول العربيه والأوربيه وخصوصا مصر .. في شك انها عمليه بتتم بفعل فاعل لهدف مجهول .. مطلوب منك حل اللغز .. بعد انتهاء عملية راشيل حيكون عندك ملف كامل عن الموضوع عشان تحط خطتك .. مع العلم .. القطع كان في البحر بين صقليه وتونس في المره الاخيره .. الموضوع ده شاغل القياده العسكريه كتير .. ولازم تبدأ فيه فورا .. 

الباسم : تمام يا فندم .. اعتبرني بدأت من الأن .. 
المتحدث : بالتوفيق يا رجاله
الباسم : ليا رجاء اخير يا فندم 
المتحدث : اتفضل يا باسم .. احنا منقدرش نتأخر في خدمة الباسم راس الحربه بتاعنا 

الباسم : كنت اطمع في قرار جمهوري بعلاج شريف الاسواني بره على نفقة الدوله .. انا متحفظ عليه في غرفة الانعاش.. بمستشفي القوات المسلحه من شهرين .. بعيد عن عيون الجميع حتى اهله فاكرين انه في روما بيتعالج .. لكن لما سألت اليوم عنه المستشفى .. اخبروني ان حالته سيئه للغايه .. وكنت طمعان نرد له الجميل .. لااننا استخدمناه واستغلينا مرضه في عمليتنا وفي نجاحنا ومنعناه عن السفر ..
المتحدث : حاضر يا باسم .. انا حكلم مكتب الرئاسه الآن .. وان شاء الله القرار بسفره للعلاج على نفقة الدوله يكون معاك بكره الصبح 
ـــــــ


انتهت المكالمه .. ولكن الباسم وضع السماعه وطلب رقم تليفون بسرعه .. وكان المتحدث هو الاستاذ فهيم رئيس شركة مصر للطيران 

الباسم : مساء الخير يا فندم .. انا الباسم .. معلش احنا تعبناكم معانا شويه 

الاستاذ فهيم : بالعكس .. احنا نتمني ان نقدم أي خدمه لمصر يافندم .. تحت امرك 

الباسم : حنطلب قرار من حضرتك بكره بنقل المضيفه هناء الريدي .. من خطوط مصر روما الي خط القاهره تونس .. حنحتاجها معانا هناك .. وكالعاده .. يكون لها ملف يثبت أنها مضيفه قديمه من اكتر من 10 سنين .. بس كانت بتشتغل على خطوط تانيه

الاستاذ فهيم : دا طلب سهل .. نقدر نعمل لها تاريخ طويل في الطيران زي المره اللي فاتت

الباسم : بالضبط هو دا المطلوب .. ونكون شاكرين تعاونكم معانا .. واحنا مش بننسا الايادي اللي بتساعدنا ابدا ولا ننسى خدماتهم 
الاستاذ فهيم : الموضوع سهل وبسيط يا فندم .. مفيش خدمات ولا حاجه .. دا كل الامر قرار وملف فيه كام ورقه من عندنا 
الباسم : ممنون جدا يافندم .. اتعشم إنها بكره تكون اتنقلت بشكل طبيعي .. على انه في عندكم عجز علي خط تونس .. بدون ان تلفتوا النظر لاي شئ غريب ..
الاستاذ فهيم : اها مفهوم زي ماحصل المره اللي فاتت في خطوط روما .. اعتبر الموضوع انتهي كأفضل مايكون وبشكل طبيعي .

وكذلك انهي الباسم المكالمه .. ثم طلب رقم تليفون قسم العلاقات العامه في جهاز المخابرات وطلب منهم حجز تذكره من القاهره الي تونس يوم 22 مارس علي الرحله 843 الساعه 7 مساءا ... والتذكره بإسم يونس عبد الرحمن (تاجر الانتيكات .وصاحب بازار نفرتيتي بخان الخليلي )




16


اعلنت وزارة الداخليه أنه في تمام الساعه السابعه من مساء اليوم . .. وفي طريق القاهره - السويس .. اطلق أحد المواطنين النار على سياره ملاكي يقودها المواطن جمال عبد العزيز حسين .. حيث استقرت رصاصتان في جمجمته.. فأودت بحياته .. ولم يتمكن أحد من الشهود من التعرف على الجاني أو الإدلاء بأي تفاصيل تساعد في القبض عليه .. هذا وقد هرب الجاني بسيارته في اتجاه مدينة السويس .. ولازالت قوات الأمن تتابع التحقيقات وتراقب مخارج ومداخل المدينه في محاوله للقبض على الجاني .

كنت الساعه قد تجاوزت الحادية عشر مساءاً .. وعمر الباسم يجلس صامتا .. يتابع التليفزيون .... وكان المذيع ينقل هذا الخبر للمشاهدين.. وفجأه بدا الاهتمام علي وجهه عندما سمع إسم الضحيه .. فضحك وهو يقول ..  ( براافوو جاك .. رائع .. بالسرعه دي!! .. شكراً يا عزيزي ) .. 

وبعد أن انتهي الخبر .. جلس الباسم صامتا يفكر في الغد .. وماذا سيفعل مع راشيل ليحكم السيطره عليها .. ويقضى على مقاومتها بالضربه القاضيه .. وهو على هذا الحال .. رن تليفونه المحمول 

فأجاب بسرعه وهو يبتسم ابتسامته الخبيثه .. عندما سمع محدثه يخبره بأن رشا تخلصت من المراقبه .. واختفت تماما.. كما اختفي جاك كذلك فجأه .. وعجز رجال الأمن الداخلي عن العثور عليهما ..

قال الباسم لمحدثه .. ( ليس هناك وسيله للعثور عليها سوي مراقبة المخارج والمداخل بالمدن والمطارات والمواني .. فالبحث عنها بين 80 مليون يعتبر مضيعه للوقت .. ولا فائده منه ... أما جاك فمن السهل العثور عليه )...

فسأله محدثه كيف يمكن العثور على جاك .. فأجابه الباسم ضاحكا ( فقط كثف المراقبه على هؤلاء الثلاثه) .. واعطاه الباسم أسماء ثلاثة اشخاص وعناوينهم .. هم الثلاثه الباقين الذين كتب أسماؤهم في السيناريو المزيف  .. فـ جاك قد جاء خصيصا من اجلهم .. وسوف يقوم بالتخلص منهم في الساعات القادمه كما تخلص من رابعهم منذ ساعات .. 

لكن الباسم أكد وشدد على رجل الأمن .. أن لايتم القبض على جاك إلا بعد أن ينتهي من عمليته .. لا يتم القبض عليه إلا بعد مقتل رابعهم .. كما أكد عليهم أن يتم القبض عليه بتهمة القتل فقط .. دون اتهامه بإي تهم أخري وبدون إظهار حقيقة عمله .
كان الباسم يتحدث مع رجل الأمن الداخلي بالتليفون .. وهناك رقم آخر يطلبه .. فوضعه الباسم على خاصية الانتظار .. ولكن طالب الرقم اقفل الخط بسرعه .. 

بعد لحظات بدأ رنين تليفونه مره اخري .. ولكن برقم غريب.. فأجابه شريف .. فإذا بها رشا .. تحاول أن تكلمه منذ فتره ولكن تليفونه مشغول .. فدار بينهما هذا الحوار
رشا : الو .. شريف ؟؟
عمر: اهلا يا حسن .. ازيك .. انت فين ؟؟
رشا : انا رشا يا شريف 
عمر: ايوا فاهم ياحسن .. كلمني كمان شويه .. مشغول أنا
رشا: انا رشا يا شريف .. انت في حد جنبك وخايف تكلمني ؟؟
عمر : حاضر ياحسن .. بعدين كمان ساعه ان شاء الله ياحسن .. سلام .

وأقفل عمر الخط وبريق عيناه يُخْرج كل ما فى نفسه من تحدي وإصرار وقوة إراده .. ولكن ابتسامته الساخره لاتفارق شفتيه .. فقد إقتربت اللحظات الأخيره .. اللحظه التي سيقف فيها أمام رشا بشخصيته الحقيقيه .. 

جلس يتخيل هذه اللحظه .. ويعيد في خياله كل كلمه وكل حركه وكل سكنه بدقه .. كان كمخرج السينما الذي يستعد لتصوير المشهد الرئيسي قي أهم أفلامه .. مرت ساعه وعمر يفكر في هذا السينايرو حتى أخرجه في ذهنه بالشكل الذي يرضيه .. وببراعة مخرجي الروائع وقدرة عمالقة الآداء التمثيلي ..
 فقد فكر في كل كبيره وصغيره .. لم يترك شئ للصدفه.. فكر في التصوير .. الإضاءه .. جودة الصوت .. حركته أثناء الآداء هو .. وحركتها هى المحتمله .. مرت ساعه وهو لازال غارقا في تخيلاته .. وقد بدأ النوم يداعبه أثر هذا اليوم الشاق الطويل الذي بدأ في الصباح بروما الصاخبه .. وينتهي الآن في منطقه معزوله صامته بمدينة 6 اكتوبر ..

ولما قام متوجها إلي فراشه .. .طلبته رشا مره أخري .. فضغط على زر التسجيل ثم أجاب ملهوفا وبسرعه .
رشا : الو .. شريف .. أنا رشا!!

عمر : (في لهفه منطلقاً كالمدفع ) روحي .. قلبي .. عمري .. حياتي .. وحشنى طعم الحروف على لسانك .. وحشتني فصول السنه على ملامحك .. فين ربيع شفايفك وخدودك .. فين ليل الشتا في شعرك .. فين نسمة الفجريه في تنهيدتك .. الجليد بيدوب من سحر ابتسامتك .. والطيور تهاجر بأمر نظره منك .. الأنهار بتجري على أمل لقاء معاكي على شط البحر.. انتي فين ؟؟ .. الثواني بعيد عنك سنين ملهاش عدد .. والسنين بين ايديكي ترجع ثواني .. ياأجمل فكره خطرت ببالي وحشتيني .. ياأحلا غنوه سمعها وجداني وحشتيني .. يااا
رشا : شريف .. شريف ارجوك حبيبي انتظر لحظه .. اسمعني .. اسمعنييييييييييي 
عمر : بسمعك حبيبتي بكل حته فيا .. بسمعك من غير ماتتكلمي .. نظرتك حروف .. وبسمتك كلمات .. وضحكتك قصيده .. وصمتك احلا قصه في حكايات ألف ليله وليله .. 
رشا : أنا محتجالك أوي حبيبي .. دلوئتي .. ومش حقدر احكيلك في التليفون
عمر : وانا كمان ياعمر عمري كنت عايزك ضروري ضروري حبيبتي .. ومش حقدر احكيلك في التليفون .. لازم اشوفك ياروح الروح
رشا : أنا في شارع عدلي .. بكلمك من الشارع .. تقدر تيجي دلوقتي ؟؟
عمر : انا اجيلك اخر الدنيا حبيبتي .. انا مستحيل انسي مساعدتك ليا .. وكل اللي بتعمليه عشاني .. خدماتك ليا هي سر نجاحي .. كفايه اخر مساعده قدمتيها لينا .. بس مش حقدر اجيلك حبيبتي .. عشان جاك .. بلاش تتكلمي في التليفون واسمعيني الأول .

سمعت رشا اسم جاك على لسان شريف فارتبكت وكاد التليفون يسقط من يدها .. ولكنها تماسكت وكادت تسأله ( مين جاك ؟؟ ) ولكنها انتظرت حتى يكمل شريف كلامه .. فاكمل هو قائلا :

عمر : انتي في شارع عدلي .. امم اوكي .. امشي في شارع طلعت حرب .. وفي الميدان .. في شارع جانبي صغير اسمه شارع البستان .. في نص الشارع في مقهى اسمه مقهى زهرة البستان .. جنب المقهي تلاقي صيدليه كبيره اسمها ( صيدلية غاده)  .. ادخلي الصيديليه وقولي للدكتوره اللي بتشتغل فيها ..(انا من طرف شريف) بس .. وأنا حكلمها واكلمك علي تليفون الصيدليه هناك .. بسرعه حبيبتي .. بلاش تتنتظري في الشارع كتير .. لما اقابلك احكيلك عن السبب .. بحبك .. سلام مؤقت .. وأقفل التليفون دون أن يعطيها فرصه للرد .

طلب عمر الصيدليه وأخبر الدكتوره هند التي تعمل فيها .. بأن هناك فتاه اجنبيه سوف تحضر لها بعد دقائق .. وتخبرها انها من طرف شريف .. وعليها أن تدخلها فوراً الي غرفة الإستراحه التي داخل الصيدليه .. وتتركها تبيت ليلتها فيها .. ولاتتحدث معها أبدا أبدا في أي شئ .. وقال لها (شريف ده يبقى أنا .. مفهوم)

لم تمر سوي بضع دقائق حتى دخلت الفتاه الأجنبيه (رشا) الي الصيدليه .. وقالت للدكتوره هند ..

رشا : انا من طرف شريف .. 
هند : اهلا وسهلا .. اتفضلي معايا .. عمممممريف لسه مكلمني .. 

كادت هند أن يزل لسانها وتقول عمر لولا انها حاولت ادراك الخطأ في اللحظه الأخيره وقالت شريف .. ولكن رشا انتبهت لزلة اللسان هذه .. ولم تعلق عليها .. وتبعت هند وهي صامته الي داخل الصيدليه .. وعقلها يعمل في حيره .. ولكنها آثرت الانتظار حتى يأتي شريف 

دخلت هند ورشا الي غرفه صغيره داخل الصيدليه بها سرير مريح .. وثلاجه صغيره .. وبها منضده عليها جهاز كومبيوتر وتليفون .. كما يوجد في جانب الفرفه بوتاجاز صغير وبعض أدوات المطبخ في رف صغير فوقه .. وملحق بها حمام صغير ولكنه مجهز بكل مايحتاجه المقيم بالغرفه .. كانت الغرفه رغم بساطتها لكنها مريحه و تشبه تماما غرف الفنادق المجهزه بكل وسائل الإعاشه .. فهذه هي الغرفه التي تبيت فيها غاده صاحبة الصيدليه .. أو زميلاتها في المهنه .. العاملات في الصيدليه عندما تغيب هي

هند : اتفضلي .. حضرتك ممكن ترتاحي هنا .. وشريف حيكلمك .. انا سهرانه جنبك بره .. الصيدليه خدمه ليليه 24 ساعه .... لو احتجتي أي شي نادي عليا .. وتركتها وانصرفت .

خرجت هند من الغرفه .. وهي تبتسم وتفكر في هذه الأجنبيه الجميله .. وتفكر في رفيقة دراستها (غاده) التي يخونها زوجها مع الأجنبيات .. بل ومن جرأته وجبروته يحضر عشيقاته ليناموا في فراشها .. 

كانت هند في حيره من أمرها .. هل تخبر صديقتها عندما تعود عن مايفعله زوجها اللعوب .. أم تحفظ سره .. وتخفي عن صديقتها قصة هذه الفتاه .. ظلت تفكر ثم قالت في نفسها .. ( لما نشوف اخرتها معاك ياسي عمر.. و كمان مفهمها ان اسمك شريف .. مصيبه دا والله .. مسكينه غاده حبيبتي .. صحيح .. إن غاب القط العب يافار ) .. ثم نادت هند علي الشباب الإثنين العاملين في الصيدليه معها وأمرتهم إن لا يقتربوا من الغرفه .. لإن بها ضيفه .. يجب أن تستريح ..

في هذه الأثناء كانت رشا بالغرفه تقف أمام الحائط .. تنظر الي الصوره المعلقه عليه .. فهده صورة شريف وهو يقف يحمل طفله جميله صغيره ويرفعها بيديه .. هذا شريف .. فمن هذه الطفله !!؟؟ التي يحملها ويداعبها في سعاده مرسومه على ملامحه .. وهي تتأمل الصوره .. رن تليفون الغرفه وكان المتحدث شريف ..

شريف : وصلتي حبيبتي .. 
رشا : اها انا وصلت .. اتأخرت ليه حبيبي .. تعالا بسرعه
شريف : انتي تعبانه حبيبتي .. وانا بفضل انك تنامي وترتاحي وانتي مطمئنه كأنك في بيتك بالظبط ... انتي في حضني .. الغرفه دي هى حضني .. حضن الآمان .. نامي .. ومن الساعه سبعه الصبح حكون عندك .. في تفاصيل كتير عايز احكيلك عنها .. واضح انك عملتي مصيبه كبيره والدنيا مقلوبه .. مش حقدر اقولك تفاصيل .. لكن اطمئني وححكيلك كل شي بالتفصيل الصبح ..أوعي تخافي حبيبتي .. انا افديكي بروحي وحياتي .. افديكي بعمري ولا اشوف لحظة خوف في عيونك الحلوين .. نامي ورتاحي اكيد انتي تعبتي كتير اليوم .

رشا : انت قلقتني اكتر .. لكن اوكي .. حنتظرك الصبح .. بس أيه حكاية الصيدليه دي و مين البنت اللي معاك في الصوره دي ؟؟
شريف : وهو يضحك .. حتكون مين يعني !! .. بنتي مثلا!!؟ .. ياستي ححكليلك كل شي الصبح ..... اها .. في التلاجه عندك فى أكل وفي الحمام في قمصان تقدري تستخدمييها .. اظنها مقاسك .. ونامي ومتخفيش من أي شئ
رشا : لا شكرا .. شنطتي وهدومي معايا .. اوكي .. انا مش خايفه وانا في حضنك .. قصدي غرفتك
شريف : حتوحشيني .. يارب الشمس تطلع قبل ماأقفل السماعه .. إبقي ابتسمي الصبح بدري عشان الشمس تطلع بسرعه ..

رشا : بحبك
شريف : بعشقك بحنون

انتهت المكالمه .. وذهب شريف الي فراشه .. وبدأت رشا في تغيير ثيابها .. وعندما خلعت حذاءها ذو الرقبه الطويله .. اخرجت منه مسدس صغير .. وضعته تحت الوساده .. ولم تمر دقايق حتى راحت في ثبات عميق كأنها لم تنم منذ شهر .

ظلت رشا نائمه .. وقبل الفجر بقليل .. جاءت هند الي الغرفه لتنظر وتطمئن عليها .. ولما أدارت هند مقبض الباب .. هبت رشا بسرعه في خفة القطط وفي يدها المسدس .. وفي لمح البصر كانت عند الباب توجهه المسدس الي رأس هند التي ظهرت من فرجة الباب 


17

أطلت الدكتوره هند من الباب .. فإذا بمسدس رشا موجه الى رأسها .. فارتجفت من هول المفاجأه .. وكادت رشا أن تطلق النار .. لولا أنها امسكت يدها في اللحظه الأخيره .. فقد كانت رشا تشعر بعدم الأمان بعد تأكدها من أنها مطارده من قبل الأمن المصري وبعد حديث شريف الغامض معها .

ظلت رشا توجه المسدس الي رأس هند ثواني ثم قالت لها .. ( ادخلي ) .. فأجابتها هند وأمارات الفزع والدهشه على وجهها 

هند : لا لا .. انا كنت بس بـ أطمن عليكي .. واشوف اذا كنتي عايزه حاجه
رشا : أنا قلت ادخلي .. (قالت هذا بلهجة أمر وهي تجذب إبرة المسدس ليكون مستعد للإطلاق)

ازداد الفزع على وجه هند وامتقع لونها .. حتى كادت تسقط مغشيا عليها .. وتحول لون بشرتها الوردي الي الإصفرار .. وكأن الدماء هربت منه كي تتواري من نظرة رشا القاسيه .. فلم تجد هند مفراً سوى الرضوخ لامر رشا والدخول .. 

رشا : اقعدي علي السرير .. انتي اسمك ايه ؟؟ (ومازات توجهه المسدس اليها)
هند : وهي ترتعش وصوتها يتخبط في جدران الخوف .. فيخرج على لسانها مشوها مرتعشا .. ..( انا عملت ايه .. فيه ايه ؟؟.. انا اسمي هند )
رشا : مين بره يا هند 
هند : ولد موظف عندنا والتاني ورديته انتهت من ساعه ومشي .
رشا : أنا حسألك كام سؤال .. إذا كنتي عايزه تعيشي .. تجاوبيني بكل صراحه .. لو فكرتي تكدبي مش حتلحقى تكملي كدبتك .. مفهوم؟؟
هند : تسأليني عن أيه ؟؟ !! .. انا عملت ايه ؟!! .. ( بدأت الدموع تنساب من عينيها وهي خائفه .. )

رشا : الصيدليه دي بتاعت مين ؟؟ 
هند : دي صيدليه الدكتوره غاده .. وانا بشتغل معاها .

رشا : : مين غاده .. وأيه علاقتكم بشريف ؟؟ 
هند : شريف مين ؟؟ انا معرفش والله .. والله مااعرف .. غادة دي دكتوره كانت زميلتي في الجامعه .. وانا اشتغلت هنا معاها من شهور بس ..
رشا : وشريف !!.. متعرفيش شريف !! اللي في الصوره ده (واشارت بيدها الي صورته على الحائط دون أن تحول عينيها عن هند) ..

هند : دا الدكتور عمر جوزها .. انا ما اعرفه .. بياجي هنا أحيانا .. نادر
رشا : والبنت اللي في الصوره ؟؟
هند : دي بنتهم 
رشا : وبيشتغل إيه عمر ده ؟؟
هند : انا مش عارفه والله .. سمعت انه دكتور باحث في مركز البحوث
رشا : هو مريض بإيه ؟؟
هند : مش عارفه طبيعة مرضه .. هو ومراته مخبيين موضوع مرضه .. وكأنه سر خطير .. حتى أنا عرفت بالصدفه .. لما كان بيجي في الغرفه دي وغاده تحقنه بأدويه وتخبيها .
رشا : وفين غاده مراته ؟؟
هند : مسافره من 10 أيام .. مش عارفه فين ؟
لوحت لها رشا بالمسدس تهددها كي لاتخفي شيئا .. ولكن هند ظلت تبكي وتقسم انها لاتكذب
هند : والله مسافره .. انا مش عارفه فين ... والله ماأعرف

رشا : طيب .. ساكنه فين غاده وجوزها .. إيه عنوان البيت ؟؟

هند : البيت في ميدان سفنكس في شارع جامعة الدول العربيه .. جنب فندق (نبيله) .. عماره 713 الدور الثالث .. انا زرتها مره واحده في البيت 

كانت رشا تسمع اجابات هند .. والغريب انها لم يبدو عليها الدهشه .. كما لو كانت متوقعه هذه الإجابات .. أو انها مدربه تدريب عالي يخفي حقيقة انفعالاتها .. فى حين كانت هند منهاره خائفه مندهشه .. فهذه أول مره تقف أمام مسدس في يد فتاه مجنونه قاسيه .. ويبدو على ملامحها انها لاتعرف الرحمه .

كانت هند على السرير تضع وجهها بين كفيها .. فمدت رشا يدها الي حقيبتها الصغيره وأخرجت منها زجاجه عطر .. ثم اقتربت من هند .. وأمسكت شعرها بقسوه .. رفعت وجهها عن كفيها .. والفزع يحفر طرقا على وجه هند .. ثم دست رشا الزجاجه في انف هند بقسوه ..وضغطت عليها فانساب رزاز المخدر الي انفها .. ظلت رشا تضغط علي الزجاجه .. حتى بدأت عيون هند في الذبول .. وبدأت جفونها ترتخي معلنة عن رحيل هند الي عالم المجهول ... ثم القتها رشا علي السرير ..

بدأت امارات التحدي والقسوه تطرد قسمات الجمال عن وجه رشا وتحل محلها .. وهي صامته .. تفكر .. ثم قالت وكأنها تكلم نفسها .. ( وحياتك ياحبيبي لأخليك تندم عاليوم اللي اتولدت فيه .. بس بعد ماتعرف ايه مصير اللي يلعب معانا ) .. و اخرجت تليفونها وطلبت رقما . ثم قالت بسرعه .. 

رشا : انا هنا قريب منك .. شارع زهرة البستان .. ميدان طلعت حرب .. صيدلية غاده .. انا في الصيدليه .. تعالا بسرعه .. دلوئتي 
جاك : حاضر فورا اكون عندك 
رشا : في الصيديله .. في شاب .. اتعامل معاه بالمخدر وبلاش اطلاق نار .. وادخل الغرفه الجانبيه .. مش عايزه حد يلاحظ دخولك . .. وهات معاك العربيه .. خليها قدام الصيدليه .. المهم تكون عندي قبل الساعه 6 ونص ..

ظلت رشا كالنمر الجائع في الغرفه بعد ان اعدت حقيبها ولبست كامل ثيابها .. أما جاك فقد كان يقضى ليلته متنكرا في زي حاخام بالمعبد اليهودي .. والمعبد اليهودي بشارع عدلي لا يبعد سوي دقايق عن ميدان طلعت حرب .. لذا لم تمضي اكثر من ربع ساعه حتى وصل جاك أمام الصيدليه .. فأوقف سيارته .. ودخل بسرعه .. وكان الحظ حليفه .. فقد كان الشارع خاليا في مثل هذه الساعه .. ولم يكن بالصيدليه إلا هذا الشاب 

دخل جاك الصيدليه .. وطلب من الشاب ( علبة أنالرج ) دواء الحساسيه .. وما إن استدار الشاب ليلبي طلبه .. حتى دخل جاك بسرعه .. فقد كان جاك رياضى الهيكل قوي العضلات قاسي الطباع .. فامسك ذراع الشاب من الخلف بقوه حتى كاد ينزعها .. وقبل أن يصرخ الشاب .. كانت يد جاك الاخري تكممه .. ثم دس زجاجة عطر تشبه تلك الزجاجه التي كانت مع رشا .. ضغط جاك علي الزجاجه بقوه .. فأفرغت كل مافيها في انف الشاب الذي سقط على الارض فورا من قوة المخدر .. 

بعد أن تاكد جاك أن الفتى قد راح في غيبوبه وفي ثبات عميق .. عاد الي باب الصيدليه .. اقفل الباب الزجاجي .. ووضع لافتة (مغلق ) .. ثم بدأ يتلفت باحثا عن الغرفه الجانبيه .. لم يطول بحثه .. فقد شعرت رشا .. بحركة سقوط الشاب على الأرض .. فامسكت مسدسها وخرجت تتسلل .. فلما رأت جاك .. اشارت إليه ودخلت مره اخري الي الغرفه .. 

حمل جاك الشاب بيد واحده وكأنه يحمل حقيبه فارغه .. ودخل الغرفه خلفها ثم القي الشاب على الأرض بجوار السرير .. فالتفتت إليه رشا وهي تقول .. 

رشا : .. عندنا عمليه مهمه النهارده .. لازم نتأكد من خبر الباسم .. لإني حسافر النهارده بالليل .. قبل مايفوقوا دول (الصيدلانيه والشاب) .
جاك : حسب الخطه .. حتروحي انتي لزيارة أم عزه في مستشفي القوات المسلحه .. وهناك حتتاكدي من الخبر 
رشا : مش حينفع اروح المستشفي بعد التطورات اللي حصلت .. واضح إن الأمن المصري كان على علم بوصولنا .. وعندي يقين إن عمر هو اللي ورا دا كله .. وبيشتغل لحساب المخابرات المصريه .
جاك : عمر مين ؟؟
رشا : عمر ده الاسم الحقيقي لشريف 
جاك : أنا من اول لحظه وحاسس بشئ غامض في شريف ده ..
رشا :: دا عارف انك هنا !!! ... وإن اسمك جاك .. الاحساس ده عندي من أول لحظه واحنا في حديقة بورجيزو .. وهو بيتكلم عن اليهود ... بس كان لازم استغلاله .. هو الوسيلة الوحيده المتاحه لينا عشان يدخل المستشفي مع عزه .. ونعرف مين الشخصيه الأمنيه المصابه هناك .. وبعدها ..(ونظرة الغضب والقسوه في عينها تكمل ماذا .. بعدها)

جاك : بعدها . اتولى أمره ؟؟
رشا : لا لا .. انت لا .. دا لازم يموت بإيدي أنا .. بس بعد مايشوف بعنيه مراته وبنته جثث .. ويكون درس للأمن المصري قبل سفري .. 

كلها دقايق ويوصل الساعه 7 .. حنزور بيته .. وهناك اقولك حتعمل إيه .. أخرج انتظرني في السياره .. ولما يدخل الصيدليه .. ادخل انت وراه ..

خرج جاك وجلس في السياره وعينه علي الشارع ينتظر وصول شريف .. وتجلس رشا داخل الغرفه منهمكه في التفكير .. ولكن كل حواسها منتبهه لإي حركه خارج الغرفه ..

ـــــــــــــــــــــــــــــــــ


كانت الساعه تشير الي السادسه عندما كان الأسطي محمود يقف أمام فيلا أولاد البشوات في انتظار الباسم .. وقبل أن يوقف محركات السياره .. كان الباسم خارجا من باب الفيلا .. وفي يده سلسلة مفاتيحه يلوح بها ويصفر ويغني..  (طلعت يامحلا نورها .. شمس الشموسه .. يللا بنا نملا ونحلب .. لبن الجامووووسه )

الباسم : صباح الخير ياراجل ياعجوز .. يللا بنا نحلب لبن الجاموسه .. احسن اتأخرنا ..
الاسطي محمود : على فين يافندم .. المركز وللا الجهاز ..
الباسم : لا ده ولا دا .. المركز والجهاز مفيش فيهم جاموس نحلبو .. اطلع على ميدان عمك طلعت حرب

الاسطي محمود : اها .. الصيديله .. 
الباسم : بالظبط ياراجل ياذكي ... يللا لازم اكون هناك الساعه 7

انطلق الاسطي محمود بالسياره في صمت .. والباسم في المقعد الخلفي مختفيا خلف ستائر النوافذ مازال يغني .. طلعت يا محلا نورها ... وفي السابعه الا عشر دقائق كانت السياره في ميدان طلعت حرب .. ولكن قبل أن تلف لتدخل شارع البستان .. قال الباسم للا سطي محمود ..

الباسم : حاسب هنا يا راجل ياعجوز .. انا حكمل مشي علي رجليا .. وانت لازم تكون في المطار الساعه 8 .. المدام حتوصل الساعه 8 ونص .. تروح تجيبها عالبيت .

هبط الباسم من السياره .. وانطلقت السياره في اتجاه المطار .. ومشي الباسم الي الصيدليه وهو يصفر ويلوح بسلسلة مفاتيحه .. حتي وصل الي باب الصيدليه ..

تعجب قليلا عندما وجد لافتة ( مغلق ) علي الباب الزجاجي .. ولكنه ضحك وهو يقول .. يظهر الشباب زوغوا .. راحو لعربيات الفول .. ثم دخل الصيدليه .. 

كان جاك يتابعه وهو يخفي وجهه .. ولما رآه دخل الصيدليه .. ترك السياره ودخل خلفه في خفه دون أن يشعر به الباسم .. 

فتح الباسم باب الغرفه الجانيه وهو يقول .. (دستوووور يابنات ياحلوين .. أوعو حد يكون خالع راسو وللا حاجه ) .. ولكنه قبل أن يكمل عبارته احس بمسدس جاك في ظهره ومسدس رشا بجوار أذنه .. فكف عن الكلام .. ودخل ( دون أن يطرف له جفن ) قائلا ..

شريف : ايه الإستقبال الرسمي ده .. ( ثم نظر الي جسد الدكتوره هند الممدده علي السرير .. وجسد الشاب الملقي علي الأرض .. فاقترب منها يتحسسها وترك سلسلة مفاتيحه جنبها على السرير)... 

ولكن رشا أمرته بالإبتعاد عنها .. وهي تقول ( متخفش عليهم .. خليهم نايمين .. في المغرب حيصحوو ) .. رضخ شريف لأمرها وقال لها .. (الظاهر كان في حفله هنا !! .. هو ايه الموضوع ؟؟ .. حد يفهمنا يا خلق .. )

رشا : اهلا ياحبيبي .. وحشتني أوي .. طول الليل وانا بفكر فيك .. بفكر إزاي تحب تقابل ربكم .. انت غالي عليا أوي وبدي اريحك
 
شريف : لا لا متشغليش بالك انتي حبيبتي .. المهم فهموني الاول .. مال هند والولد ده ؟؟ .. مين عمل فيهم كده .. وايه الحكايه؟؟ .. انا مش فاهم حبيبتي!! .. ممكن توضيح ياروح الروح ؟؟

رشا : حاضر ياعمر .. حتعرف كل حاجه ياحبيبي .. احنا خلاص حنلعب عالمكشوف ..
عمر :(وهو يضحك بعد أن لفت نظره اسم عمر الذي نطقت به) .. أموت في المكشوف أنا .. احكي ياشهرزاد ... بس قبل ماتحكي قوليلي .. مين اللطخ ده اللي راشق المسدس في ضلوعي .. يكونش دا جاك اللي بيحكو عنه؟؟ .

رشا : بطل كلام .. ويللا بينا مفيش وقت ..
عمر : يللا بينا على فين حبيبتي ؟؟ .. انا بدأت اقلق من هزارك السخيف ده .. بجد بجد في إيه ؟؟ 

رشا : حفهمك كل حاجه ياحبيبي هناك .. يللا قدامي .. وأي حركه منك .. حتخليني ازعل وابكي على فراق حبيبي .. لان جاك متسرع وارعن .. وانا خايفه عليك منه .. بس انت نفذ أوامري عشان ميزعلش جاك .

عمر : انا ياعشق الروح .. انفذ اوامرك من غير جاك ولا مسدسات .. كفايه سهم من عنيكي عشان يخلص عليا .. كفايه ابتسامه على شفايفك النونو دول عشان استسلملك وادخل الأسر بمزاجي ..
رشا : وهي تبتسم .. انت خساره في الموت بجد .. لكن ما باليد حيله ياعمري .. اللعبه خلصت .. جيم أوفر ..
عمر : الموت .. موت ايه لا سمح الله .. مش كفايه عليا أموت فيكي .. هو أنا مكتوب عليا اموت كام مره !!! ؟؟؟ .. وبعدين لعبة ايه اللي بتتكلمي عنها دي ؟؟

كان الباسم يمشى امام رشا وجاك وهو يتكلم وكأنه في نزهه .. كان يبدو عليه أنه ليس مندهشا ولا خائفا .. ولكنه كان يتكلم بلسانه .. وعقله يعمل بسرعه وكأنه جهاز كومبيوتر يقوم بعدة عمليات في آن واحد .. أدرك الباسم .. انا رشا عرفت عنه اشياء كثيره .. والأكيد انها عرفت عنه كل ماتعرفه هند والشاب .. ولحسن الحظ لم تكن هند تعرف عنه الكثير .. 
كان الباسم يفكر في موقفه هذا .. وكيف ينجو منه ويكمل خطته في تجنيد رشا .. يبدو أن كل شئ قد انهار .. يبدو أنه فشل للمره الأولي في حياته والفضل لهند .. ولكن الباسم المغامر المتمرد .. لايعرف الهزيمه ولا يقبلها .. فاشتعل الحماس في نفسه .. وقرر اللعب عالمكشوف مع رشا .. قرر الهجوم .. فالهجوم خير وسيله للدفاع 

جلس الباسم في سيارة جاك بالمقعد الخلفي وبجوارة رشا وفي يدها المسدس في جنبه .. وجلس جاك على مقعد القياده ..

رشا : علي ميدان سفنكس .. عماره 713 جنب فندق نبيله ياجاك ..

انطلق جاك بالسياره .. ولكن الباسم عندما سمع العنوان .. ضحك قائلا لرشا .. ( ده بيتنا .. لما عايزاني اعزمكم في البيت .. كنتو تقولوا وخلاص .. ايه لزوم المسدسات يا مستر اكس ياقمر)
رشا : بطل كلام
الباسم : انما صحيح انكم جواسيس ؟؟؟

كان للسؤاله المفاجئ وقع لدغة الثعبان على رشا وجاك .. ولكن رشا المدربه على المفاجآت اجابته بكل هدوء
رشا : ايوا صحيح .. مين بئه اللي قالك اننا جواسيس ؟؟
الباسم : يادي النيله .. شكلي رحت في داهيه .. اخلص من المخابرات المصريه أوقع في المخابرات الاسرائيليه .. كان يوم طين يوم ماعرفتك وحبيتك .

رشا : مالهم المخابرات المصريه بيك ؟؟
الباسم : مهو دا الموضوع اللي كنت عايزك عشانه .. ومكنتش قادر احكيلك عنه في التليفون

رشا : خلاص احكي دلوقتي
الباسم : من لحظة وصولي المطار .. وقبل ماادخل البيت عندي .. اخدوني من الدار عالنار .. وهاتك ياتحقيق .. فين راشيل ؟؟.. فين جاك ..؟؟ .. حلفتلهم ستين يمين ما أعرف حد اسمه راشيل ولا حد اسمو جاك .. لكن مفيش فايده .. وفي الاخر فهمت ان راشيل هي رشا .. يعني حضرتك .. 

واكمل الباسم في جديه .. لما كلمتيني وقلتلك يا حسن .. كنت لسه خارج من مكتب الأمن بعد ماعصروني .. ولما كلمتيني وانتي في الشارع قلت اكيد في خطوره عليكي .. ووصفتلك الصيدليه .

رشا : مقنع حبيبي .. مدام انت خايف عليا كده حطلب منك خدمه أخيره 
الباسم : لا ياستي لاخدمات ولا يحزنون .. اوعي تفكري اني عشان حبيتك ممكن اخون بلدي أو اشتغل جاسوس .. كل اللي أقدر اعمله اني اخرس عشان اساعدك تهربي بس .. لإني ماشفت منك شئ غلط للحين .. وعندي شك ان مخابراتنا مزودينها شويه .. !!!! اذا كنت انا في نظرهم كمان متهم !! .. انا حاسس انك مظلومه .. عشان كده أنا حقول اني لاشفتك .. ولالمحتك من لحظة خروجك من المطار وبس .. وربنا يسامحني .. انما خدمات لأ وألف لا .. يبقي تموتيني احسن واكرم ليا من اني اخون بلدي. دا آخر كلام عندي..

رشا : محدش طلب منك تخون بلدك .. اسكت بئه .. ( يبدو انا كلام عمر العفوي بدأ يشغل تفكير رشا قليلا ) .. فظلت تفكر حتى وصلت السياره أمام العماره 713 .. فنزل جاك وأمر عمر بالنزول وهو يخفي المسدس بالجاكت ولكنه موجه الي الباسم .. ثم هبطت خلفه رشا ومسدسها في ظهره .. وامرته أن يسير الي الدور الثالث..

فتح عمر باب شقته .. فوجدها غارقه في الظلام .. والسائر مسدله .. ولكن بمجرد دخولهم .. احست المرأه العجوز .. فخرجت من غرفتها .. تنظر من الذي أتي في هذا الوقت المبكر .. وبمجرد أن رأت عمر يقف وخلفه شابه وشاب اجنبيان .. ولم تكن تري المسدسان خلف ظهره .. فانطلت كالمدفع تقول 

المرأه العجوز : حمد الله عالسلامه ياأفندي .. أومال فين الهانم .. 10 ايام وانتو سايبيني مع الشيطانه دي .. كويس انك جيت .. كفايه عليا كده .. انا لازم ارجع لبيتي وعيالي .. جننتوني انتو وبنتكم .. انتو رحتو تتفسحو .. وانا .. انا مش مهم .. ولا كأن في حد وراه مصالح غيركم .. جاتكم البلاوي .. مخلفين قرده.

عمر : ههههههه ليه كل ده يارتوبه الأموره .. البنت اللى مش بتحب تقعد مع حد غيرك .. واحنا منقدرش نآمن لحد غيرك يفضل معاها لحد مانرجع

رتيبه : اومال فين غاده ؟؟ .. يووه .. انت معاك ضيوف ؟؟ لامؤاخذه يابني .. بنتك جننتني .. حروح اجهزلكم فطار وبعدين لينا كلام ..

عمر : لا مفيش داعي للفطار .. لو عندك سم هاتيه يطفحوه .. يللا ادخلي اوضتك انتي دلوقتي سيبيني مع الضيوف .

رشا : لا خليها .. تعالي هنا ياست انتي 
رتيبه : يختي .. مين الخوجايه دي اللي بتأمر وتتشرط ولا كأنها في بيت ابوها 
رشا : فين البنت ياست انتي ؟؟ (ثم اظهرت المسدس لها من خلف ظهر الباسم )

كادت صرخه تخرج من رتيبه لولا أن عمر قال لها بسرعه .. متخفيش يارتيبه .. بتهزر معاكي .. تعالي اقعدي وارتاحي انتي .. فجلست رتيبه وهي مذعوره .. وقبل أن يكمل عمر كلامه لها .. خرجت طفله عمرها سبع سنوات تجري من غرقتها .. كانت الطفله آيه في الجمال .. شعرها اسود فاحم .. ولونها خمري يميل الي البياض .. تشبه أمها كثيرا .. ولكن عينيها الواسعتان ذواتا البريق صوره من عيون والدها بمكرها وقوتها .. 

الطفلة : بابا .. بابا .. (وانطلقت اليه فضمها الي حضنه ) .. اتأخرتو ليه يابابا .. وسيبتوني مع الوليه العجوزه دي .. جننتني .. مش بتعرف تعمل حاجه ابدا .. بس تتكلم .. دودودودو ..دودودودودو .

أمسكت رشا .. الطفله بقسوه من يدها وجذبتها من حضن ابيها وهي تقول .. اسمك ايه ياأموره

الطفلة : اسمي ريم يابنت ياعسوله .. انتي حلوه أوي ياطنط .. قمر ياخواتي قمر ..
عمر : وهو يضحك .. اشهد انك بنتي .. بنت ابوكي صحيح

رتيبه :تلتفت الي رشا في غضب وتقول .. (على مهلك عالبنت) .. ثم قالت لعمر .. (مش بقولك انت مخلف قرده .. كلامها كلو كلامك ..ولسانها لسانك ..( 
ريم : ليه ايديك فاضيه ياواد ياسكر انت .. فين .. فين ها .. فين ؟؟ لو نسيت مفيش لك بوسه
عمر : لا انا مااقدر انسا ياجميل .. كل اللي طلبتيه جبته .. بس الشنط لسه مع ماما لما تيجي ..

هنا تكلمت رشا بجديه .. قائله ..كفايه استقبال .. خلينا في المهم .. ونظرت الي جاك .. فأخرج جاك من جيبه دبوس كرافته .. وأعطاه لها .. فوضعته في كرافتة عمر .. ثم وضعت سماعه في اذنه .. وقالت
رشا : سامع ايه ؟؟
عمر : سامع صوتي وانفاسي
رشا : .. مفيش وقت .. اسمع الكلام ده ونفذه بحذافيرو ... حتروح تزور والدة عزه في المستشفي .. وفي المستشفي في هناك مصاب أو قتيل .. راجل مهم أوي أوي .. علاقتك بعزه ووالدها اللواء .. تخليك تقدر تعرف مين هو الراجل ده وحالته ايه ..

ثم اكملت .. الدبوس في الكرافته حيخليني معاك كلمه بكلمه وخطوه بخطوه وهمسه بهمسه .. لو صوت انفاسك غاب عن ودني دقيقه .. أو عملت أي حركه او كلمه تزعلني .. بنتك والوليه المختله عقليا دي حتلاقيهم جثث لما ترجع .. لكن طول ماانا سامعه انفاسك .. هم في الأمان .. 
فقاطعها عمر قائلا :
عمر : قبل ماأنفذ كلامك .. انتي شايفه الرعب علي وش بنتي وعلى وش الغلبانه الست الكبيره دي .. انا حنفذ كل طلباتك .. لكن بلاش الرعب ده اللي زرعتيه في قلب البنت .. خليهم يدخلوا اوضتي وينتظروني .. واحبسيهم جوا .. لحد ماارجعلك .. (فوافقت رشا أن تحبسهم لحين عودته)

ثم التفت عمر الي ابنته وهو يقول لها .. خدي ستو رتوبه .. وادخلوا أوضتي استنوني ياريم مش حغيب .. ثم ضحك وهو يقول لريم .. روحي لاعبي رتيبه استغمايه .. علميها ازاي تلعب عشان تلعب معاكي المره الجيه لما اغيب تاني .

رتيبه : انا جنيت عشان اجي هنا تاني .. ال استغمايه ..

في هذه اللحظه رن تليفون عمر .. كانت المتحدثه غاده .. 

فقد كانت غاده قد ذهبت الي الصيدليه عندما علمت من الأسطي محمود أن عمر ذهب الي هناك .. ولكن بمجرد دخولها الي الغرفه .. وجدت هند والشاب غائبين عن الوعي .. ووجدت سلسلة مفاتيح عمر بجوار هند .. فعلمت أن هناك مصيبه .. فكرت قليلا .. ثم قررت الإتصال بعمر لكنها أمسكت لسانها حتى تكون طبيعيه فلا تزيد الأمر تعقيدا .. فقد كانت متأكده أن عمر في ورطه الآن

غاده : انت فين ياعمر .
عمر : حمد الله علي السلامه .. انا في البيت ياغاده 

فلوحت له رشا بالمسدس .. وأمرته أن يفتح السماعه الخارجيه .. فنفذ ماطلبت منه .. واكمل يكلم غاده .. قائلا 
عمر : أنا سبقتك عالبيت حبيبي .. 
غاده : ريم وحشتك اكيد .. مسافة السكه واكون عندكم
عمر: متنسيش تجيبي الهدايا اللي طلبتها ريم .. احسن زنقتني وانا كنت نسيت
غاده : اديهالي اكلمها العفريته دي 
عمر : لا هي مش فاضيه دلوقتي .. راحت تلعب استغمايه هي ورتيبه ..
غاده : مسافة السكه حبيبي اكون معاكم .. وحشتوني أوي ..


دخلت رتيبه وريم غرفة الباسم واغلق جاك الباب عليهم من الخارج بعد أن تأكد أن الغرف ليس لها باب اخر وليس بها تليفون أو نوافذ علي الشارع .. فأقفل الباب عليهم بالمفتاح الذي كان في ثقب الباب .. والتفت عمر لرشا في جديه وقال لها ..

عمر : اسمعي حبيبتي .. انا حنفذ كل كلامك بالحرف ... لكن عايزك تعرفي .. ان شعره من راس ريم تساوي كل اهل اسرائيل وكمان كل أهل مصر .. لو لمستيها بأي شر .. حرجعلك ولو من الآخره عشان افرجك علي جهنم وانتي عايشه .. مفهوم .. امممممم أما رتيبه .. ياريتك تقتليها وتريحيني منها ومن لسانها اللي مبيبطلش رغي ..




18

بدأ عمر تحذيره لراشيل من أن تمس ابنته بسوء .. والشرر يتطاير من عينيه .. وقبل أن ينهي كلامه عن رتيبه كانت الابتسامه مرسومه في عينيه .. فتعجبت راشيل من هذا التناقض الغريب سريع التغير في انفعالات عمر .. ولكنها ضحكت وهي تقول له .. (اذا كان كده حخليلك رتيبه دي .. عشان تمرر عيشتك) .. يللا على المهمه ... وخليك دايما فاكر اني جنبك وبسمعك .. يعني مصير بنتك بين ايديك 

كانت راشيل تحذره وكان عقله يعمل بسرعه .. ويدعو الله أن لايخطر ببال راشيل ما يفكر فيه .. كان عمر يفكر أنه فور خروجه من الشقه .. يستطيع أن يكتب رسائل نصيه على الموبايل دون أن يتكلم .. يستطيع أن يجري حوار بالموبايل دون أن تشعر به راشيل من خلال الرسائل ..

ثم قال لها .. ( سوف أذهب الأن ولن اغيب أكثر من ساعه .. سلام مؤقت حبيبتي .. حتوحشيني أوي .. الساعه دي بعيد عن عيونك الشرسه كأنها دهر ) .. ثم انصرف 

ولحظة وصوله عند الباب .. صاحت راشيل .. اوقف عندك .. هات تليفونك .. خليه هنا لحد ماترجع .. فابتسم عمر قبل أن يدير وجهه لها وهو يقول في نفسه .. ( خساره البنت دي مع الموساد .. دي لازم تكون مع الباسم ).. ولكنه استدار اليها وألقى اليها بالموبايل .. وفتح الباب وخرج ..

بمجرد خروج عمر من شقته . التفتت راشيل الي جاك الصامت وقالت له .. اتبعه بدون أن يشعر بك .. فانطلق جاك خلفه ..واستخدم السلم لأن عمر كان في طريق نزوله بالمصعد ..

ـــــــــــــــــــــــ


ظلت راشيل في صالة الشقه .. وبجوارها باب غرفة عمر .. كانت تسمع جلبه وصوت ريم غاضبه .. تتحدث مع رتيبه .. 

ريم : يللا تعالي يا بنت باحكوزه با لذيذه نلعب استغمايه .. انا عارفه والله .. بابا وماما وانا .. كنا بنستخبا مش حد يعرف يلاقينا .. يللا يا للتتتتتتوب يا دبدوب . يللا ننزل تحت

رتيبه : (وهي تتصنت بجوار الباب) .. يابنت اسكتي لما نشوف المصيبه اللي بره دي .. استني لما اسمع

ريم : لاء لا لا .. بابا قال نلعب استغمايه سوا .. عشان نهرب من الناسات الوحشين

رتيبه : لعب أيه يا بنتي دلوقتي .. استني يامقصوفة الرقبه .. الناس اللي بره دول معاهم سلاح .. أحسن شكلهم ناويين عالشر .. ويمكن يأذوا أبوكي .. كبدي عليك ياابني

ريم : (تصرخ في رتيبه وهي غاضبه) .. لا مش تقولي كده .. مفيش حد يغلب بابا ابدا .. بابا يقدر يغلب كل الناسات .. بابا يقدر يغلب حتى حسني مبارك .. يللا ننزل .. بابا قال ننزل

رتيبه : ننزل فين يابنتي .. اسكتي بقى .. الباب مقفول علينا من بره

ريم : لا لا مش من الباب .. تعالي .. تعالي .. 

وسحبت رتيبه من يدها .. وتوجهت بها الي الدولاب .. فاضطرت رتيبه ان تطاوعها وهي مرغمه .. وفتحت ريم ضلفتي الوسط بالدولاب ودخلت بين الجواكت المعلقه به .. ثم دفعت اللوح الخشب الخلفي بقوه .. وهي تقول .. ( تعالي دوسي معايا .. انا مش اقدر وحدي يا ستو) .. ورتيبه تنظر إليها وهي تتعجب .. لكنها فتحت فمها عندما وجدت اللوح الخشبي قد استدار من دفعة ريم .. ظهر سلم خشبي صغير .. فامسكت به ريم وبدأت في النزول .. كانت رتيبه تنظر مندهشه .. وريم تحثها علي النزول .. فتبعتها رتيبه .. ولما دخلت الي الدولاب .. قالت لها ريم .. 
( اقفلي الباب الإول عليكي مش تخليه مفتوح .. فانصاعت رتيبه لأوامر القائده الجديده .. ونزلت علي السلم .. فقالت لها ريم ساخرة منها مره اخري ..
 يالتيبه يا لتيييييبه ايييييييه.. انتي متعرفيش تعملي حاجه .. لازم ترجعي الخشب مكانه مش تخليه مفتوح .. ففهمت رتيبه مقصدها وادارت اللوح الخشبي الي وضعه الطبيعي .. فعاد الدولاب كما كان ..

هبطت ريم وتتبعها رتيبه الي الطابق الثاني في العماره .. فوجدت رتيبه نفسها في الشقه التي تقع اسفل شقة عمر .. 

ــــــــــــــــــ


كانت غاده في السياره .. تحث الاسطي محمود أن يسرع بقدر مايستطيع .. وبمجرد وقوفه أمام باب العماره .. قفزت من السياره .. ولم تنتظر المصعد .. انما صعدت علي السلم قفزاً حتى وصلت الي الطابق الثاني وفي يدها سلسلة مفاتيح عمر .. ففتحت باب الشقه بالدور الثاني .. ودخلت ملهوفه .. والقلق يلعب على الأرجوحه في عينيها الجميلتين .. والخوف (علي اسرتها)  استغل الفرصه وعانق فمها الدقيق .. ثم راح يرقص على شفتيها برعشه ذادت شفتاها أنوثة وجمالا 

دخلت غاده الشقه .. وركضت فورا الي غرفة النوم .. فوجد ريم تقف ورتيبه لازالت تنزل علي السلم الخشبي ببطئ .. فاطمأن قلبها .. وراحت تحضن ابنتها وتقبل وجهها .. ولما وصلت رتيبه الي أرض الغرفه .. اجفلت عندما وجدت غاده أمامها .. فقالت والخوف بادي علي ملامحها ..

رتيبه : يختتتتتتيييي .. ايه بيت جحا ده .. الحقينا يابنتي .. جوزك فوق معاه خواجات وماسكين له مسدسات .
غاده : مين معاه .؟؟؟
رتيبه : معاه بنت صفراويه حلوه .. بس ضاربها دم شكلها شيخة منصر .. ومعاها واحد طويل عريض زي ضلفة الباب 
غاده : ااااه دي اكيد رشا ومعاها حد منهم .. اووووه .. اكيد عمر اتكشف

رتيبه : عمر .. (ثم قالت وهي تمصمص شفتيها ) .. عمر في قدره ورجليه بره.. عمر يختى بيضحك ويقهقه ولا كأن في شي .. هو دا بيخاف ولا بيحس .. البت الصفرا مسكالو المسدس و وهو بيقولها ياحبممممم .. 

( ثم امسكت رتيبه عن الكلام .. كادت أن تقول لزوجته انه يقول ياحبيبتي للخواجايه ) .. ولكن غاده ابتسمت وفهمت ماذا كانت ستقول رتيبه .. 

غاده : هما لسه فوق ؟؟
رتيبه : ايوا .. كانوا بيتكلمو مع عمر .. كنت سامعه كلامهم .. ولا فهمت منهم شي

ريم : (قالت مندفعه تخبر امها ) .. كانوا عايزين بابا يروح المشفشتى ياماما .. وحطو..له دبابيس 

غاده : المستشفي !!! ؟؟ هو اتعور ؟؟ اتكلمي حبيبتي .. دبابيس ايه يا ريم .. افتكري حبيبتي

ريم : لاااااااءه مش اتعور .. الست الحلوه حطت دبوس في الكفرته وقالت لبابا عشان تتنفس نفسك 
غاده : اه فهمت حبيبتي .. طيب يللا بينا .. تعالو .. ثم حملت ابنتها في حضنها وسارت خلفها رتيبه .. ونزلوا السلم .. وعند السياره .. قالت للأسطي محمود .. وصلهم الفيلا ياعم محمود .. 

رتيبه : لا ياست .. كفايه لحد هنا .. لا فيلا ولا خرابه .. انا يوصلني المحطه دلوقتي ويركبني القطر وشكرا .. كفايه كده اعملو معروف 
غاده : حاضر يارتيبه .. مش وقتو تنشيف الدماغ .. الله يخليكي .. روحي الفيلا مع ريم دلوقتي لما نخلص من المشكله دي حتسافري وانتي مرتاحه .

ريم : شفتي يا ماما .. شفتي مش بتسمع كلامي .. قوليلها تسمع كلامي انا عارفه كل شى .. صح ياماما؟
غاده : اها صح حبيبتي انتي شطوره اوي .. ابقي اسمعي كلامها يارتيبه .. يللا بئه بلاش تضيعوا الوقت

انطلقت السياره بريم ورتيبه الي الفيلا .. الي الأمان .. أما غاده فعادت مسرعه الي الشقه لتكون بجوار زوجها في هذا الموقف الصعب .. عادت غاده الي شقة الدور الثاني .. ووقفت حائره .. ماذا تفعل .. كيف تتصرف .. كثيرا ما نبه عليها عمر أن لاتتدخل من نفسها مهما كانت الأسباب 

حائره هي .. متردده .. ولكن خوفها على زوجها وحبيب قلبها جعلها تصاب بالجنون .. صعدت ببطئ علي السلم الخشبي .. وخرجت من دولاب غرفة نومها بالطابق الثالث .. كانت تسير على اطراف اصابعها .. وتكتم انفاسها .. حاولت ان تنظر من ثقب الباب .. ولكن المفتاح كان بالثقب يعيق الرؤيه .. الصقت اذنها بالباب كي تسمع .. ولكن الصمت كان يخيم علي المكان .. لا تسمع شئيا .. سوى وقع خطوات احيانا .. دون أن تسمع اي كلام .. خامرها الشك أن بالشقه شخص واحد .. ترى من يكون ؟؟

كان عقلها يتخبط في حيره .. وتحاول التفكير بهدوء .. ولكن القلق واللهفه على زوجها يغلبها .. فكرت ... ليس هناك صوت سوى وقع خطوات فرد واحد .. اكيد رشا ومن معها غادروا المكان .. وعمر موجوده بمفرده ينتظرها .. ولكنها تراجعت عن هذا التفكير .. لو كان عمر لهبط لإبنته .. اااااااااااه .. لقد برق في رأسها خاطر جعل قلبها يغادر اضلعها .. يهرب من صدرها .. يحاول ان يخرج من حلقها .. هل معقول قتلوه .. لا لا .. بدأت تطرد هذا الخاطر من رأسها .. تهشه بكل جوارحها حتى لاتفكر فيه ..فكرت وقررت .. ليس هناك وسيله سوي الإتصال به ..

امسكت تليفونها .. وطلبت رقم زوجها .. ولكنها سمعت صوت نغمة التليفون في صالة الشقه .. انتظرت أن يجيب عليها .. ولكنه لم يجيب .. كررت الطلب أكثر من مره .. ولكنه لم يجيب ..

كانت رشا في الصاله تمسك التليفون .. فتجد عليه رقم لشخص اسمه ( الوااد المحزء) .. فابتسمت من غرابة الإسم .. كما ظلت تتذكر يوم فقدان تليفونها في المطعم بروما وبه هذه النغمات .. نغمات بيتهوفن .. وعلي وجهها امارات ذكريات جميله تحرك فيها شجون الحب .. ظلت تسمع النغمات وقلبها يدق برفق .. ولكنها لم تجيب ..

وغاده بالغرفه حائره مرتبكه وهي تسمع نغمات السينفونيه الخامسه لبيتهوفن .. وتكرر الطلب كلما انتهي .. وكلما طالت المده .. زاد خوفها وعاد تفكيرها الي منطقة الرعب من أن يكون اصابه مكروه أو قتلوه .. وفي النهايه قررت أن تدخل الشقه وليكن مايكون .. لايمكن أن تظل هكذا وزوجها في يد الخطر .. فإن كان قد مات .. فلابد أن تموت معه .

كانت غاده لازالت تلبس ثياب المضيفات وعلي صدرها اسمها ( هناء الريدي) .. ففتحت احد ادراج تسريحتها .. واخرجت منها عصا قصيره أبانوس وفي اسفلها زر احمر .. اذا ضغطت عليه ولمست بها بشرة أي كائن حي .. تصيبه صدمه كهربيه تفقده الوعي عدة دقائق .. امسكت بقطعة الأبانوس .. وفتحت الدولاب اخرجت مسدس صغير الحجم من احد المعاطف .. ووضعته في جواربها تحت جيبتها القصيره .. واخذت كاميرا تصوير كبيره كانت علي التسريحه ووضعتها في كتفها .. ثم هبطت السلم الخشبي من الدولاب واعادت كل شئ الي مكانه .. وصعت الي شقتها في الدور الثالث من الباب الرئيسي .. وقرعت جرس الباب ..

نظرت راشيل من العين السحريه .. ترددت قليلا .. ولكنها امسكت مسدسها بيدها اليمني خلف الباب وفتحت الباب باليد اليسري .. فرأت امامها مضيفة من شركة مصر للطيران ..

فكلمتها غادة بلغه انجليزيه وهي مبتسمه : 

غاده : مش دي شقة الاستاذ شريف الاسواني ؟؟
رشا : نعم هي .. ولكنه غير موجود .. أي خدمه ؟؟

غاده : هو اتصل بينا امبارح لأنه نسي الكاميرا بتاعته في الطياره وهو راجع من روما .

فجأه .. بدأ الاهتمام على وجه راشيل .. و تفرست في ملامح المضيفه قليلا قبل أن تتكلم .. فقد رأت هذه الفتاه قبل الآن .. نعم رأتها في الطائره .. وكانت مهتمه بشريف بشكل غير عادي .. وفجأه تذكرت شيئا هاما .. جعلها تقول للمضيفه .. ادخلي .. ادخلي .. 

لقد تذكرت انها اعطت شريف.. عصير البرتقال دون أن تسأله ماذا يشرب !!! .. هذه الفتاه .. اكيد تعرف عمر أو شريف ..هذه الفتاه هنا بسبب أمر آخر .. أما الكاميرا مجرد حجه .. كانت راشيل تفكر في كل هذا بسرعه .. واحست أن هناك أمر غامض في علاقة هذه المضيفه بعمر ..

دخلت غاده (هناء) وجلست في الانتريه بشقتها كالضيفه ... وراشيل هى صاحبة البيت .
راشيل : تشربي ايه .. لحظه اجيبلك حاجه ساقعه ..
هناء : لا شكرا .. انا لازم امشي .. هو شريف حيتأخر ؟؟
راشيل : لا ابدا .. راح مكان قريب .. ونص ساعه أو ساعه بالكتير ويرجع .
هناء: ممكن أترك له الكاميرا .. اهي .. لإن عربية المطار تحت في انتظاري .
راشيل : قالت بخبث .. انتي تعرفي شريف ؟؟
هناء : اتعرفت عليه وهو رايح وهو جاي من روما .. في كل مره ينسى عندنا حاجه .. وهو ورايح نسي البالطو وهو راجع نسي الكاميرا .. تحفه شريف ده .. انما انسان رائع .
راشيل : اوكي .. ممكن تتركي الكاميرا ولما يرجع حخليه يكلمك .. مرسي على تعبك ..

قامت هناء وسلمت علي راشيل وهي في منتهي السعاده .. بعد أن اطمأنت على زوجها .. كما رأت تليفونه على المنضده بالانتريه

خرجت هناء من الشقه .. وراشيل تضحك .. وتفكر في خاطرها .. اكيد هذه المضيفه تعرفه وهو يعرفها.. عزه وهناء ومين تاني يا ترى !!؟؟ .. شقي حبيبي أوي .. اكيد لعب عالبنت بكلامه الحلو .. 

ولكنها توقفت عن التفكير فجأه .. بعد أن شعرت بالصمت .. فهي لم تسمع شي طوال هذه الفتره سوي أغاني عمر .. فقد كان عمر يضع دبوس الكرافته عند فمه ويصفر ويغني لها .. كان يغني لها طوال طريقه الي المستشفي وهي تنصت الى اغانيه (جبار) ( يا ظالمني) .. وانا وانت ظلمنا الحب .. وداع يا دنيا الهنا .. وهي تسمع له مبتسمه .. وتسير في الشقه ذهابا وايابا في دلال .( عندما كانت غاده تسمع خطواتها وهي بغرفة النوم)

توقفت راشيل عن الاستماع للاغاني والتفكير .. وذهبت الي غرفة النوم .. لتنظر الي المرأه العجوز وابنته .. وفتحت الباب .. ااااااااووووووووووه

ـــــــــــــــــــــــ


منذ الساعه السادسه صباح هذا اليوم .. وعزه تقف أمام المرآه تبدل في ثيابها اكثر من مره.. وتعدل في مكياجها .. ثم تعود لتغير تسريحة شعرها .. فقد كانت في الساعه التاسعه على موعد مع السيد وأحمد والعملاق (مرتضى) كما اتفق معهم السيد .. لزيارة الباسم الجريح بالمستشفي .. ها هي اخيرا سوف تقف أمامه وجها لوجه .. جاءت اللحظه التي ظلت تحلم بها سنوات طويله ..




19

توقفت راشيل عن الإستماع لأغاني شريف عبر ميكوفون التصنت .. وذهبت الي غرفة النوم .. لتنظر الي المرأه العجوز وابنته .. وفتحت الباب .. ولكن المفاجأه الغير متوقعه اذهلتها .. فقد كانت الغرفه خاليه .. اصابها الجنون .. ظلت تنظر تحت السرير وفي الزوايا خلف الستائر .. فلم تجد اثراً لهما .. ولكنها تمالكت نفسها .. ووقفت في منتصف الغرفه .. وظلت تتحسس الأشياء بالغرفه بيد الخبيره المدربه .. فقد كانت واثقه أن الناس لا تتبخر في الهواء .. وانه لابد أن يكون هناك مخبأ سري بالغرفه .. ولم تمضي دقائق في بحثها حتى اكتشفت المخرج السري في الدولاب .. فتابعت بحثها حتى وصلت للغرفه بالدور الثاني .. 

راشيل مرتبكه .. فلم تكن تتوقع ان يكون لشقة عمر هذا المخرج السري .. إلا اذا كان رجل من رجال الأمن .. أو من رجال العصابات .. فهمت الآن معنى لعبة الاستغمايه التي نصح ابنته أن تلعبها .. فازداد ارتباكها بعد أن تأكدت أن عمر يعلم أن ابنته في الأمان .. وانها سوف تتمكن من الهروب .. كانت راشيل لاهثة الانفاس .. مشوشة التفكير من هول المفاجأه ومن التوقعات المحتمله .. فقد يبلغ عنها عمر رجال الأمن .. أو تبلغ المرأه العجوز أو الطفله البوليس .. احست راشيل بالخطر 

ولكنها عنيده .. متحديه .. لاتقبل أن تنهزم من هذا الشاب .. لايمكن أن تقبل هزيمة الموساد من شاب وطفلته الصغيره بهذه السهوله .. لازالت تسمع صوته عبر الميكروفون يغني سعيدا مرحا وكأنه في نزهه على ضفاف النيل ساعة الغروب .. فكرت قليلا وواتتها فكره شيطانيه خبيثه .. فأمسكت بالتليفون وتحدثت مع جاك .

رشا : جاك انتو فين ؟؟
جاك : انا وراه مباشرة دقايق ويوصل المستشفي 
رشا : اسمع يا جاك .. الحقه ... اعطيه تليفونك .. أنا عايزه اكلمه قبل مايدخل المستشفي

ماإن توقف التاكسي علي بعد أمتار من المستشفي ونزل منه عمر حتى تقدم جاك بسرعه ولحق به .. ووضع يده على كتفه .. فأجفل عمر وتظاهر بالمفاجأه من وجود جاك هنا بعد أن تركه في شقته مع راشيل .

عمر : ايه دا !! ؟؟ انت بتعمل ايه هنا .. انت بتراقبني بقى ؟؟ 
جاك : خد التليفون رشا حتكلمك .. 
رشا :: ايوا ياعمر .. لعبتك انكشفت يا حلو .. بنتك والست العجوزه لسه في ايدي .. اذا كنت فاكر اننا بنلعب وان حيلة الاستغمايه والمخرج اللي بالدولاب ممكن تعدي علينا تبقي مغفل .. حتنفذ اللي طلبته منك بدون أي حيل وإلا حترجع تلاقي بنتك جثه هنا .. كمل اغانيك بئه عشان انا بسمعها وعجبني صوتك الحلو 

كاد عمر يسقط على الارض من الرعب .. فقد فشلت ابنته في الهروب .. ارتبك .. خاف .. اندفع يحذر رشا بكل عنف ..

عمر : اسمعي .. كلمه واحده .. أنا قلتلك قبل كده .. انا معنديش حاجه اخاف عليها غير ريم .. ولو ريم اصابها أي مكروه حيبقي مفيش عندي شئ اخاف عليه .. حعيش بعدها باقي حياتي عشان انتف رموش عيونك الحلوين بإيديا .. واقص لسانك بمقص الشجر .. وأصب كيلو نمل في ودانك .. وانتي حلوه يعني النمل حيعشقك .. مش حقتلك .. بس حاستمتع وانا بتفرج على النمل وهو بيقزقزك يا سكر .. ارجوكي تفهمي كلامي ده كويس وتصديقني .. اياكي تقربي لريم .. انا بنفذ اوامرك بالحرف .. يبقى مفيش داعي للعنف مع بنتي .. مفهوم

رشا : خلاص بعد كلامك الحلو ده متخفش عليها .. بس قدامك أقل من ساعه واحده .. لو فاتت قبل ماترجع يبقي انا مليش ذنب .. انت اللي عملت كده في ريم .. وتبقا تنتف رموش عيونك الحلوين من الندم .. على فكره
عمر : ايه تاني ؟؟
رشا : حبيبتك جات هنا وجابت لك الكاميرا اللي نسيتها
عمر : حبيبتي مين ؟؟ انا مليش حبيب غيرك انت ياروح الروح

رشا : اها صحيح .. و لما انا بس اللي حبيبتك ... المضيفه دي تطلع ايه بئه ؟؟ ... يمكن خالتك !!! ؟؟؟

عمر : مضيفة ايه .؟؟ انا مش فاهم؟؟
رشا : مضيفة مصر للطيران .. جات من شويه وجابت الكاميرا ومشيت ... ياخساره طارت العصفوره منك المره دي .. متزعلش ابقى عوضها مره تانيه .. الظاهر كانت جيه تحكي معاك باللغه العربيه.


ضحك عمر عدما تذكر الحوار الذي دار بينه وبينها عندما طلب منها أن تصعد الي غرفته بالفندق بروما ليحكي معها باللغه العربيه .. لازالت رشا تذكر كل شئ

كان عمر يضحك ولكن عقله يعمل بسرعه .. فقد تأكد الآن ان ابنته قد استطاعت الهروب .. وأن زوجته جاءت وغادرت في أمان .. خبيثه رشا هذه .. فقد استطاعت خداعه في البدايه .. واوهمته أن ابنته في يدها .. لكنه الآن تأكد أن ريم ورتيبه هربوا .. وأن رشا اكتشفت هروبهم بعد أن غادروا المنزل مع زوجته .. هذا هو الاحتمال الأكبر .. فهو يعرف أن الكاميرا بغرفة نومه وليست مع غاده .. فكيف جاءت بها المضيفه !!! .. هكذا كان يفكر عمر وهو يضحك .. ولكنه فضل الحرص .. فقد تكون رشا صادقه . . قد تكون هي التي تخدعه وان زوجته في يدها ابضا .. فلمعت عيناه ببريق عيون الثعالب في تحدي وقال لها .


عمر : كاميرا ايه دي ؟؟ انا مانسيت كاميرات .. ولا كان معايا كاميرات .. أوعي يكون قصدك المضيفه هناء الريدي ؟؟

رشا : اها اظن اسمها كده 

بدأ عمر يكلمها بإهتمام وخوف عليها ونظرة الثعالب في عينيه ..

عمر : رشا حبيبتي .. اسمعيني بسرعه .. سيبي الشقه فورا .. ارجوكي اخرجي بسرعه .. سيبك من بنتي ولعب العيال ده .. واخرجي من الشقه بأقصى سرعه .

رشا : في ايه ؟؟ انا حنتظرك وبنتك معايا .. نفذ بسرعه و بلاش مكر .. الظاهر انت اللي غاوي لعب عيال

عمر : ارجوكي حبيبتي .. اتوسل اليكي .. ثقي بكلامي مره واحده .. مش حتخسري شي .. لو طلعت بلعب عليكي تقدروا تنتقمي مني زي ما تحبي .. هو انتو حتغلبوا فيا يعني!! ؟؟ .. ارجوكي .. اقسملك انا مانسيت كاميرات .. وهناء دي بتشتغل مع المخابرات .. وعرفت كمان أن جوزها ضابط كبير في المخابرات .. حضورها عندي الشقه يعني إن في شئ .. انا متأكد انهم اكتشفوا مكانك .. ارجوكي اتركي الشقه بسرعه .. لو مش مصدقاني خدي بنتي معاكي .. خدي ريم في ايدك .. بس لازم تصدقي خوفي عليكي وتتركي الشقه فورا .. ارجعي الصيدليه .. أو روحي أي مكان امان .. وإياكي تزعليني منك وتضري ريم ياحبيبتي ..

رشا : اوكي ياعمر .. حكلمك تاني كمان شويه خللي التليفون معاك ( ثم اقفلت الخط )

وقفت رشا حائره .. هل تصدقه أم انه كاذب .. هذه الترتيبات السريه في الشقه تأكد انها ليست شقة شخص عادي !! .. ولكن على أي حال .. هي لابد أن تغادر الشقه سواء كان صادقا أو كاذبا .. فقد بدأت تحس فعلا بالخطر ..ولكنها راضـــيه بعض الشئ .. بعد أن توهمت انها اقنعت عمر أن ابنته مازالت في يدها وأنها اكتشفت خطة الهروب في الوقت المناسب قبل أن تتم ..

قررت راشيل مغادرة الشقه فورا .. وسوف تتابع عمر بالتليفون من المعبد اليهودي في شارع عماد الدين .. فهو أكثر الأماكن أمانا لها .. 

غادرت راشيل شقة عمر .. وفي هذه اللحظات كان عمر يمشي على قدميه ليدخل المستشفى .. ولكنه توقف عند كشك لبيع السجائر بالقرب من الباب .. واشتري علبة سجاير وباكو لبان ( علكه) .. واخذ منه واحده وبدأ يمضغها ودخل الي المستشفي بعد أن قدم بطاقته .. ولكن جاك لم يستطيع الدخول خلفه .. فهو مستشفي عسكري ويجب على كل من يدخله تقديم بطاقة هويته ويسجل بياناته .. فوقف جاك يراقب باب المستشفي من بعيد ينتظر خروجه ..

ـــــــــــــــــــــــــــــ

منذ الساعه السادسه صباح هذا اليوم .. وعزه تقف أمام المرآه تبدل في ثيابها اكثر من مره.. وتعدل في مكياجها .. ثم تعود لتغير تسريحة شعرها .. فقد كانت في الساعه التاسعه على موعد مع السيد وأحمد والعملاق (مرتضى) كما اتفق معهم .. لزيارة الباسم الجريح بالمستشفي .. ها هي اخيرا سوف تقف أمامه وجها لوجه .. جاءت اللحظه التي ظلت تحلم بها سنوات طويله ..

خرجت من منزلها مبكرا .. وتوجهت الي المستشفي وقلبها يسبقها ملهوفا .. يريد أن يصل الي مالك الروح وساكن القلب .. ذلك الطيف الغامض التي حلمت به سنوات .. هذا الرجل الذي يتجول في بساتين خيالها كلما وضعت رأسها على الوساده .. لتنام وهو في خيالها .. يروح ويغدو مشبكا اصابعه بأصابعها يراقصها ..


وصلت المستشفي قبل الجميع .. لم تكن تستطيع الإنتظار حتى يحضر الباقين .. فكرت قليلا ثم قررت أن تدخل إليه وحدها قبل مجيئهم .. ولكن الحراسه على مبني القسم الخاص بالمستشفي منعوها من الدخول الي قسم العنايه المركزه .. فهذا القسم من المستشفي غير مصرح لدخول الجمهور فيه .. فكرت أن تكشف شخصيتها وتخرج لضابط الحراسه كارنيه المخابرات الخاص بها .. ولكنها تراجعت .. ووقفت بالقرب الباب الداخلي تنتظر السيد واحمد ومرتضي .. ولم يمضي وقت طويل حتى وجدت احمد ومرتضى يدخلان من الباب الرئيسي .. وتوجها إليها .. 

ألقي عليها احمد تحية الصباح وسألها عن وصول السيد .. فأجابته بأنه لم يصل بعد ... وأنه في الطريق .. فقد تحدثت معه بالتليفون اثناء مجيئها .. وفجأه دخل شريف المستشفي يغني (حيرت قلبي معاك ) ويمضع اللبان .. فلما أقترب منهم قالت عزه تحدث أحمد

عزه : ايه اللي جاب أبو لبانه ده هنا !!!!؟؟؟
أحمد : احتمال السيد اعطاه معاد هنا .. مهو كان عضو في العمليه اشترك فيها ؟؟ دلوقتي نعرف ؟؟

وصل شريف إليهم والقى تحية الصباح .. فقال لعزه
شريف : أخبار ماما إيه .. يارب تكون بخير
عزه : مالـــ ... 
ولكن شريف ضمها بسرعه لصدره وفعل معها مافعلته بغرفتها بالفندق .. اطبق شفتيه علي شفتيها يقبلها .. ومد احمد يده كي يبعده عنها .. ولكن عزه فهمت بسرعه بمجرد أن ابعدت رأسها ونظرت في عينيه .. كما فهم أحمد ايضا .

فقد قال لهما شريف بلغة العيون أن في ملابسه جهاز تصنت .. كان يكلمها بعينيه واحمد يقف مذهولا من براعة هذا الشاب في حديث الرموش والعيون بقدره غير عاديه 

وكان شريف يقول لعزه أن تجيب أسئلته بما يقول لها بعينيه ... فاجابته عزه بسرعه .. تكمل حديثها .. (ماما بخير الحمد لله .. لحظات .. ونظلع لها الغرفه )
شريف : هو في إيه النهارده .. ايه كل التفتيش والتحقيق ده وانا داخل .. وايه الحراسات دي كلها ..

عزه : بيقولوا في شخصيه مهمه توفي في حادث 
شريف : مين ده .. يظهر انه مهم أوي عشان يتعمل له كل الحراسات دي!!!
عزه : معرفش ... هو في نفس القسم اللي فيه ماما .. عشان كده مش عارفين ندخل لها منتظرين تصريح بيجيبوا بابا .

كان هذا الحوار يدور بينهما .. شريف يسال .. وهي تجيب عليه بما تمليه عيناه .. كانت تقول بصوت مرتفع مايقول لها هو بعينيه .. وكان شريف سعيدا جدا بإجابات عزه التي تسمعها رشا .. وكان اعجابه بعزه وذكاءها وقدرتها على قراءة عينيه كبيرا .. فأحس برغبه أن يقبلها مره ثانيه ولكن هذه المره لإعجابه بها وليس ليسكتها عن الكلام .. فامسك رأسها وقبل جبينها وغمز لها بعينه وضغط ضغطه خفيفه على يدها


لم تقاومه عزه ولم يتدخل أحمد هذه المره .. فقد احست عزه في هذ اللحظه انها ليست أمام شريف الشاب الخفيف اللعوب .. ولكنها أمام شخص ناضج يعرف مايقعله .. احست انها طفله صغيره مستسلمه أمامه تنفذ أوامره دون اعتراض أو نقاش.. وهي الفتاه العنيده الشرسه ذات الشخصيه القويه .

وقف الاربعه لحظات وعينا عزه مركزه علي شريف واحساس غريب يخامرها .. هذه هي المره الأولي التي يشغل شخص غير الباسم حيز من تفكيرها ومن اعجابها بقدراته .. لقد اتضح لها الأن أن شريف رجل مخابرات من ظراز فريد .. ولكن الغريب أنها لم تلتقي به ولم تعرفه قبل هذه العمليه .. لابد أن يكون حبيبها الباسم قد رأي فيه هذه القدرات .. فهى تعرف أن عشق روحها (الباسم) يجيد اختيار رجاله . 


كانت عزه مشغوله بالتفكير في شريف وفي الباسم ولم تلاحظ وصول السيد .. الذي وصل في هذه اللحظه وبدأ يحدثهم .. ولكن شريف اخرج اللبانه بسرعه من فمه والصقها علي دبوس الكرافته وهو يقول .. ( هو مفيش شبكة تليفون هنا وللا ايه .. الشبكه بتروح وتيجي ) فأجابته عزه .. ( اها فعلا تليفوني كمان مفيش فيه سيجنال .. دا مستشفي عسكري وفيه انظمة تشويش يمكن تكون السبب .. مش عارفه) .. ماأن وضع اللبان على الدبوس حتى غاب الصوت عن رشا وبدأ متقطعا يظهر ويختفي ..

قالت عزه للسيد 
عزه : اعرفكم .. اهو شريف زميلنا في العمليه 
السيد : مين شريف .. !!! اااااه هو انت شريف .. طيب ياشريف .. سعيد بمقابلتك .. تقدر تتفضل معانا ياسي شريف .. بس الله ينور عليك .. استاذ كبير انت .. لسه ياما نتعلم منك ..

كانت عزه تقف متعجبه من طريقة كلام السيد لشريف .. وكان شريف يضحك .. فالسيد يعرف تماما الباسم .. ثم قال السيد لعزه وأحمد عندما لمح نظرة التعجب من كلامه 
السيد : بتتعجبوا ليه ياأولاد .. انا اعرف شريف ده من زمان .. ياما اشتغلنا سوا .. بس اسم شريف ده جديد عشان كده معرفتش هو مين من الأول

شريف : اتفضل معاكم على فين ؟؟؟
السيد : رايحين نطل طله على جثمان رفيقنا الباسم .. الله يرحموا ويرحمنا منه ههههه
عزه : ارجوك متتكلمش عنه كده يافندم .. الا الباسم 

ازال شريف اللبان من فوق الدبوس وقال للسيد .. حضرتك بتقول مين ؟؟؟؟
السيد :: بقول الباسم .. رجل المخابرات الأول اصيب في غزه من اربع ايام وتوفاه الله .. الله يرحموا .. كان من افضل الرجال ..
شريف : مات ؟؟؟
السيد : تقريبا .. موت اكلينيكي أو دخل في غيبوبه الله أعلم .. لسه حنشوف

ولكن عزه اشارت للسيد أن يصمت ولايتكلم في هذا الموضوع .. فقال شريف (يللا طيب ياعزه اهو التصريح وصل .. عايز اطمن على ماما وارجع بسرعه .. )

تقدمت المجموعه من الباب فقام الضابط بإعطاء التحيه العسكريه للسيد .. ودخلوا جميعا الي الغرفه التي بها الباسم .. لم يستطيعوا دخول الغرفه من الباب .. فوقفوا ينظرون الي ذلك الشاب الذي يغطي وجهه قناع الأكسجين .. ويبدو عليه انه في حاله صعبه لايتحرك .. وجسده محاط بالخراطيم الطبيه .. لم يكن مسموحا بدخول غرفة العناية المركزه .. كان الزوار ينظرون من خلال الحاجز الزجاجي ...

السيد : انا حروح لحظات لغرفة الدكتور اطمن على حالته .. وقال لاحمد ومرتضي وعزه .. تعالوا معايا .
عزه : لا أنا حستنا هنا .. 

وظلت عزه تقف أمام الحاجز الزجاجي .. فقد كان قلبها يتمزق من الألم .. لم تكن لتتحرك قبل أن تدخل إليه .. لم تستطيع الرحيل قبل أن تلمس يديه .. وكان شريف يقف بجوارها ويحترم صمتها وألمها وحزنها .. كانت دموعها تنساب على خديها وهي لاتبالي .. لم تحاول كبت مشاعرها .. لم تكن لتغادر المكان قبل أن تدخل اليه ولو اضطرت لاستخدام السلاح .. حتى انها فكرت أن تخرج مسدسها وتجبر العسكري الواقف علي الباب أن يفتح لها لتدخل الي حلم عمرها المفقود ..


دموع عزه تنساب كأمواج تلاطم ضفاف خدها .. ولم يستطيع عمر تحمل هذا المشهد اكثر من هذا .. فربت علي كتفها يهدأها .. فنظرت اليه .. وجدت دموعه على خده ونظرة ألم وحزن في عينيه .. لم تتعجب من شعوره هذا .. فقد انتبهت الي حالتها .. واحست انها أثرت فيه بحزنها .. هذا الحزن الذي عانق الألم وركب ذوارق الحنين في نهر الدموع .. 

انصرف عمر عنها وهبط السلم الي خارج القسم .. لم يكن يستطيع تحمل حالتها هذه .. ووقفت عزه في مكانها لم تتحرك .. وبدأت تتوسل لعسكري الحراسه أن يسمح لها بالدخول .. ولكنه رفض وبشده .. فأخرجت عزه ورقه بـ 100 جنيه وقدمتها للعسكري كرشوه ليسمح لها بالدخول 

عزه : خد ال 100 جنيه دي وخليني اطل طله واحده بس عليه .. مش حكلمه .. ثانيه وحده بس 
العسكري : لا ياهانم مقدرش والله 
عزه : ارجوك .. مش اكتر من ثانيه .
العسكري : والله ماأقدر ياهانم .. اروح في داهيه لو دخلتي .. دي فيها محاكمه عسكريه وسجن ليا .. يرضيكي ؟؟
عزه : مفيش حد حيعرف .. اوعدك اني اخرج بسرعه .. ومتخفش أنا اقدر احميك لو حصل شي .. انت متعرفش انا مين
العسكري : ياهانم .. افهميني .. الباشا حيعرف اكيد .. طيب ليه مطلبتيش منه هو !! ؟؟
عزه : الباشا مين ؟؟ .. انا ممكن اروح اجيبلك إذن منه .. وكمان اجيبلك تصريح اخليك تنزل اجازه شهر كامل .. لو خدمتني الخدمه دي
العسكري : هههههه الباشا مين ازاي !!!!.. الباشا اللي كان واقف مع حضرتك .. هو اللي مانع دخول أي حد .. من شهرين ممنوع منعا باتا الدخول للمريض ده بالذات .. ومفيش حد بيدخل عنده غير الباشا والدكتور والممرضه بس والله .. سامحيني ياهانم مقدرش .. اطلبي منه هو .. وانا تحت امرك .
عزه : شهرين ايه !!! ؟؟؟؟؟؟؟ هو المريض ده مش بقالو 4 ايام هنا بس
العسكري : لا ياهانم .. له اكتر من شهرين 

في غرفة الطبيب تبين الأمر للسيد .. واخبر احمد ومرتضى بحقيقة الأمر .. فالمريض بالغرفه ليس الباسم .. انه شريف الأسواني الحقيقي مصاب بغيبوبه كبديه . والباسم يتحفظ عليه بالمستشفي ليلعب دوره في العمليه .. وبرعاه منذ شهرين بالمستشفي .. واخبرهم أن شريف هو عمر الباسم قائد العمليه .. والجميع يقف مذهول غير مصدق لهذا السيناريو البسيط الواضح ولكنه في قمة الغموض .. وجميعهم يؤنب نفسه على عدم قدرته على استباط الحقيقه الواضحه وضوح الشمس .. فهكذا دائما عمليات الباسم .. واضحه كالشمس ولكنك لاتستطيع أن تراها أو تنظر إليها .

مازالت عزه تقف عند غرفة المريض مذهوله من حديث العسكري .. ظلت تحدث نفسها في صمت .. كيف يكون الباسم من شهرين هنا .. وهو مصاب من اربعة ايام فقط .. !! وماهي علاقة الباشا !!! شريف بالمريض ؟؟ 

فجأه برق في خاطرها الحقيقه .. انكشف كل الغموض أمام عينيها .. هذا المريض ليس الباسم .. شريف هو الباسم .. اقسم انه هو الباسم .. انه عمر .. القبله على جبينها .. والدموع في عينيه وقدراته المذهله .. وحديث السيد معه .. ومعرفة والدها به .. وامساكه بكل الخيوط في يديه .. هو الباسم .. لابد أن يكون الباسم .. كم أنا غبيه .. ويلي .. كيف غاب عني كل هذا .. لقد اصاب الغباء عقلي .. فكيف اصاب قلبي الغباء ايضا ؟؟ .. 

لا لا لا .. لم يكن قلبي غبيا .. لحظات عابره كان قلبي يحس به .. ينبض له وانا اكابر .. رضاي ونشوتي بقبلاته رغم إظهاري الاعتراض .. هذا الدفء الذي احسسته عندما احتضنني .. وتمنيت في خاطري أن يطول احتضانه لي!!.. غيرتي عليه من قرب رشا منه ..
لا لا لا .. لم يكن قلبي غبيا .. كان غباء عقلي هو الذي يكح جماح عواطفي .. هو الباسم .. انا واثقه انه هو .

ألقت عزه الـ 100 جنيه للعسكري دون أن تنطق .. كانت الدموع لازالت تنساب والابتسامه تسبقها علي شفتيها وقلبها يرقص رقصة الحيره .. القت المائة جنيه لللعسكري وانطلقت تجري خلف شريف تهبط السلم قفزا .. 






20

انطلقت عزه تقفز السلم قفزاً كي تلحق بالباسم .. ولما وصلت الي فناء المستشفي .. وجدت عمر يحادث شخصا غريبا .. ولكن عزه لم تهتم بالغريب .. فأمسكت كتف عمر وأدارته ناحيتها لتصفعه على خده ..إلا أن عمر ازاح رأسه للخلف بسرعه .. فذهبت صفعتها في الهواء ..والشاب يقف مندهشا من تصرفات هذه الفتاه .. التي ظلت تضرب علي صدر عمر بقبضتيها وهي تردد .. ليه ..؟؟ ليه ... ليه ... ؟؟ .. ثم القت رأسها على صدره وانطلقت تجهش بالبكاء .. 

ضم عمر رأسها الي صدره بحنان .. وظل يربت على ظهرها دون أن ينطق .. والشخص الغريب يقف صامتا متعجبا من تصرفاتهما الغريبه .. وبعد لحظه رفع عمر رأس عزه عن صدره .. ونظر الي عيناها المغرورقه بالدموع وقال لها برفق وهو يبتسم .. ( ايدك تقيله أوي يا وزه) .. ولكن عزه عندما التقت عينيها بعينيه .. لم تجيبه وعادت تبكي على صدره مره أخري ... فالتفت عمر الي الشاب الواقف بجواره ورأس عزه علي صدره .. كي ينهي وقوفه معهم .. قال له

عمر : خلاص يا حسن .. أهو القرار الجمهوري بالعلاج على نفقة الدوله معاك .. وحيكون معاك د/ مصطفي الرفاعي مرافق .. هو حيتولى كل شئ مع الدكاتره هناك .
حسن : مش عارف اشكرك ازاي يافندم 
عمر : إحنا اللي الواجب نشكركم .. دا أقل واجب علينا ناحيته .. طبعا مش حنقدر نسفركم روما .. عشان كده إحنا حجزنا له في مستشفي بباريس .. ولازم تسافر بيه في أقرب وقت .. وتذاكركم محجوزه في مصر للطيران على حساب الدوله .. عليك بس تروح تحدد معاد السفر وتبلغ الدكتور مصطفي بالمعاد وهو جاهز .

حسن : خلاص يافندم .. بإذن الله حنسافر خلال تلت ايام
عمر : عظيم .. ولما ربنا يمن عليه بالشفاء ان شاء لله .. فورا تعطوني خبر قبل رجوعكم .. لازم قبل رجوعكم من باريس .. عشان يمكن نوصل انا وشريف استوكهولم كام يوم .. إن شاء الله ربنا يكرمه بالشفاء ونحقق حلمه .
حسن : هههه قصد حضرتك .. كاتي ؟؟
عمر : ايواا كاتي .. البنت البيضا أم شعر اصفر
حسن : يارب . وانا حروح معاكم كمان

سلم عمر علي حسن الذي انصرف داخلا المستشفي وفي يده القرار الجمهوري وتصريح الدخول .. ليطمئن على حالة أخيه شريف المتدهوره ... وما أن انصرف حسن .. حتى التفت عمر لعزه وقال لها ..
عمر : عزه .. في بينا كلام كتير لازم نقوله .. بس انا لازم الحق ريم دلوقتي .. وبعدها نتكلم .. ارجوكي تماسكي
عزه : ريم ؟؟ .. دي مراتك ؟؟ ..
عمر : لا ياعزه .. ريم دي بنتي .. ممممم تتغدي معايا ؟؟

عزه لم تجيبه .. ولكنها بدأت تهدأ .. وتلتفت حولها بعد أن احست ان جميع الماره ينظرون اليها وهي في هذه الحاله .. فكل من يراها تبكي على صدره .. يظن أنها فتاه لها مريض بالمستشفي قد فارق الحياه .. فليس غريبا أن يري الناس مثل هذا المشهد في مستشفي .. فأكمل عمر حديثه 

عمر : انتظريني الساعه 3 اليوم في مطعم برج القاهره .. انا عزمت نفسي على حسابك على الغدا هناك
عزه : وهي تبتسم ابتسامه مريضه .. ابتسامه كأنها بكاء .. حنتظرك

ترك عمر عزه .. فظلت واقفه تنظر اليه .. وهو يخرج من المستشفي مسرعا .. 

ــــــــــــــــــ

كان الفضول والأفكار تعصف برأس رشا .. فقررت أن تستغل فرصة وجود عمر بالمستشفي .. لتعمل بعض التحريات عنه في محيط سكنه .. فقد كان الفضول يكاد أن يقتلها .. من هذا الشاب غريب الأطوار!!! .. من هذا الشاب الي يضحك ويغني ورقبة إبنته تحت حد السيف .. من هذا الشاب الذي يحب ويعشق خاطفة ابنته !! .. هذه الشقه بمخارجها السريه لا يمكن أن تكون لانسان عادي .. أين زوجته هذه وكيف هى !!؟؟ .. من هذا الشاب الذي تميل اليه وتصدقه رغم تأكدها من كذبه !!!؟؟ ... هو شريف أم عمر أم اسم ثالث ؟؟. أوراقه في المستشفي بروما تقول ان اسمه شريف !! عزه تعرفه بهذا الاسم وكذلك المضيفه ؟؟ .. ثم ماهذا الشعور الذي تحسه ناحيته .. هل احبته حقا؟؟ .. ولماذا تميل اليه كل هذا الميل وكأنها احبته فعلا ؟؟!!!

ظلت الاسئله وفضول المرأه يعصف بافكارها .. حتى ان هذه الافكار كانت تأخذها رغما عنها ..فلم تكن في بعض الاوقات تلتفت الي الحوار الدائر عبر جهاز التصنت .. لذلك عادت رشا الي العماره التي يسكنها عمر مره اخرى .. وتحدثت مع البواب وزوجته .. وهي تقول لهما .. بلهجة اجنبيه وعربيه .. وكأنها تتكلم اللغه العربيه بصعوبه

رشا : (في شقه بالدور التاني خاليه .. انا كنت عايزه استأجرها شهرين ) .. (في واحد فلات في سكند شلف أنا بدي اخدلو فور اتنين مانث)
فأجابها البواب بعد أن فهمها بصعوبه قائلا 
البواب : لا ياهانم هنا مفيش عندنا شقق خاليه .. 
رشا : نوووووووو .. في سوبر ماركت هناك (واشارت الي سوبر ماركت في أول الشارع) .. قالوا في فلات نمبر 6 هنا ممكن انا اخدلو .. بلييييز
البواب : ياهانم الشقه رقم 6 دي بتاعت الدكتوره غاده 

رشا : نوووو .. انت مش عرف شي؟؟ .. دكتور غاده في 3th مش في سكند شلف .. انا اعرف دكتور غاده هو فرند لـ أنا ... انا بدي سكن بيسايد هو .

البواب ضاحكا : ااااااه .. لا لا .. الدكتوره غاده صاحبة الشقتين في التاني والتالت .. 
رشا : اووووه .. هاو .. تو فلات إن سيم بيلدينج ..؟؟؟ انا مش فهم !!

زوجة البواب : اصلي الشقتين كانوا (مشغل تطريز) ملك واحده خواجيه .. كانوا مفتوحين على بعض الدورين .. بيشتغل فيهم بنات على ماكينات تطريز .. ولما سافرت الخواجيه .. باعت الشقتين للدكتوره غاده مع بعض .. دا كان شرطها .

رشا : (نسيت انها تتحدث بالعربيه الرديئه وسألت البوابه ) ؟؟ .. مفتوحين على بعض ازاي يعني ؟؟

البواب : ايوا يا هانم . كانت شركه أو مشغل صغير دورين .. مش سكن 
رشا : هي فين دكتوره غاده ... انا أطلع احاول أأجر منها واحده من الشقتين 
البواب : الدكتوره مسافره مش موجوده ؟
رشا : جوزها موجود .. ؟؟ اتكلم معاه ؟؟
البواب : لا هو كمان مسافر .. مفيش حد فوق غير بنتهم الصغيره ووليه عجوزه قريبتهم مع البنت ..

هنا اندفعت البوابه قائله .. لا لا .. دكتور عمر رجع .. انا لمحته نازل الصبح بسرعه من حوالي ساعتين كده 
رشا : مين الدكتور عمر ده ؟؟
البوابه : دا جوز الست غاده ..
رشا : هو دكتور مع غاده بالمستشفي

البوابه ضاحكه : لا لا دا مش دكتور مستشفيات .. الست غاده دكتورة في صيدليه لكن الدكتور شريف بيقولوا له يادكتور .. لكن هو مش دكتور

فصحح البواب لزوجته المعلومه وهو يسخر من جهلها .. وقال لها
البواب : له .. له يافالحه .. يابنت الحلال .. كيف يقولوا له يادكتور وهو مش دكتور ههههه ؟ .. ياهبله الدكتور شريف دا بتاع علم وابحاث مش بتاع عيانين . لكن هو دكتور .. وأعلا من الست غاده كمان .. الدكتور عمر دا هو اللي بيعلم الدكاتره في الكليات . امتى حتتنوري انتي ؟
البوابه : وانا ايش عرفني .. شايفني معلقه شهادة الدبلون عالحيط .. وللا شايفني ماسكه الجرنان بقراه !!؟ قال هبله قال .. كفايه علينا انت يا مفتح

ضحكت رشا من حديث البواب مع زوجته .. ولكنها فهمت معنى حديثهما .. ثم قالت له متعجبه .. 
رشا : ايه دا .. هو اسمو شريف وللا عمر ؟؟!! 
البوابه : انا عارفه يختى !! .. اهو ناس ينادوه ياعمر وناس بينادوه يا شريف .
رشا : وهي تضحك من طريقتهم في الكلام .. طيب مراته بتناديه ايه ؟؟؟
البواب : مره بتقول ياعمر ومره تقول ياشريف .. على حسب .. بس الاكتر بتناديه عمر.

وقفت رشا دقائق صامته بعد أن زادت حيرتها .. ولكنها كانت تبتسم من طريقة كلام البواب وزوجته الساذجه .. ثم شكرتهم وانصرفت تبحث عن شقه في مكان آخر .. 

ــــــــــــــ


كان عمر في هذه الأثناء يستقل تاكسي عائدا الي بيته .. فنزع اللبان من على الدبوس ولم يترك له أثر ..وظل يتكلم بصوت مسموع يحدث رشا قائلاً.. 
( اظن أنا خلاص اديت المهمه ياكتكوته .. وسمعتي كل شي .. اتركي بنتي بئه .. لو كنتي في البيت اتركيها .. ولو كنتي اخدتيها معاكي .. حطيها في تاكسي واعطي السائق العنوان .. واكون مجنون بيك وواقع لشووشتي في غرامك ياقمر .. لو وصلتيها بنفسك للبواب في العماره ... هي رتيبه معاكم وللا تركتيها في البيت واخدتي ريم بس ؟؟ )

كان عمر يتكلم .. وكانت رشا تستمع حديثه .. تسمع صوته واضحا الآن بعد أن كان الصوت متقطعا عندما كان بالمستشفي .. فقد سمعت أن الباسم في غيبوبه .. ولكنها تريد أن تتاكد من باقي الحديث قبل أن تغادر الي المطار فورا .. فهي لم تسمع كل الحوار واضحا. يخامرها شك في ان المعلومه ناقصه .

فجأه رن تليفون جاك الذي في جيب عمر .. فلما اجابه كانت المتحدثه هى رشا .. 
رشا : ايوا ياعمر .. انت فين ؟؟ 
عمر : انا في الطريق .. جاي لك عالبيت 
رشا : مين المريض وحالته ايه ؟؟

كان عمر يعلم أنها لو علمت كل المعلومات المطلوبه .. فسوف تغادر مصر فورا قبل أن يتم خطته معها .. لذلك اراد أن يماطلها دون أن ينتابها شك .

عمر : مـ انتي سمعتي كل شي !! .. بتسألي ليه ؟
رشا : انا احيانا كنت بانشغل مع بنتك .. دي شقيه أوي .. يعني ماسمعت كل الحوار
عمر : طيب اديهالي أكلمها .. عشان اطمن 
رشا: في غضب .. مفيش كلام معاها .. خلص قول مين المريض وحالته ايه .. وبلاش لف ودوران .. انت مش خايف على بنتك ؟؟
عمر : لا .. أنا مش خايف على بنتي .. انا خايف على نفسي من سحر شفايفك .. ومن سهام عيونك يا جميل .. انا مش حقول وللا حرف قبل ماأطمن على بنتي

ابتسمت رشا من كلامه المعسول رغم الظروف التي يمر بها .. وتعجبت من هذا الشاب الذي يغازل ويضحك في هذه الظروف الصعبه .. فقالت له برفق .. 
رشا : أوكي ياشريف .. بلاش البيت .. انا وبنتك حنكون في ميدان طلعت حرب بعد نص ساعه .. في انتظارك .. تجي وحدك عشان خاطر حياة ريم ياحبيبي ..
عمر : اوكي ياحياتي .. طيران واكون عندك عشان اغسل روحي بنظره من عيونك الدافيين الصافيين
ضحكت رشا واقفلت الخط .. وصمت عمر قليلا .. فقد لفت نظره ان رشا نادته بإسم شريف .. فعرف أن خطته تسير في الإتجاه الصحيح .. وبعد فتره وجيزه من الصمت قال عمر لسائق التاكسي أن يتوجه به الي ميدان طلعت حرب ..

لم يكن عمر يعلم أن عزه في تاكسي خلفه .. تتابعه .. ففور خروجه من المستشفي .. احست عزه أن حبيب القلب والروح في موقف صعب .. وأن رشا أحكمت حوله الحصار بخطف ابنته وبمراقبتها له بجهاز التصنت .. فقررت أن تكون قريبه منه .. فقد يحتاج لها لينقذ ابنته .. 

ظلت عزه في تاكسي اخر تتبع عمر .. وكان عمر يجلس بالتاكسي شارد الذهن لم ينتبه ان احدا يتابعه .. وكان السائق يدير الراديو الذي بالتاكسي .. 

فجأه اعتدل عمر في جلسته وانتبه .. وهو يفتح فمه مندهشا من هول الصدمه والصفعه التي نالها الآن من الموساد .. 

فقد كان المذياع يذيع خبر مقتل اثنين من المواطنين في حادث سياره إنقلبت بهم في مدينة دمياط نتيجة اصطدامها بسيارة نقل كبيره .. كان القتلي الإثنين من الأسماء المذكوره في السيناريو المزيف .. إثنين من العملاء الذين جندهم الموساد ..
كانت مفاجأه مذهله لعمر .. فجاك هنا بالقاهره يتابعه .. جاك هنا خلفه . فمن قام بعملية التصفيه هذه ؟؟ .. ليس هناك شك من وجود شخص آخر للموساد ينفذ عملية التصفيه .. ليس جاك هو المكلف بهذه العمليه كما كان يظن .. 

إذاُ .. هذا سر السرعه الذي نفذ بها عمليته الأولي .. لم يكن جاك الذي اعجب الباسم بكفاءته وسرعته .. بل هو شخص آخر .. أنه شخص ثالث غير رشا وجاك .. من هو ؟؟ .. وكيف لا تعلم عنه المخابرات المصريه شيئا ؟؟ .. وكيف انطلت عليهم هذه الحيله البسيطه؟؟ .. كيف انطلت عليه هو شخصيا ؟؟ .. فقد شغلهم الموساد بمتابعة جاك المعروف لديهم .. فى حين أن شخص آخر ينفذ مخططهم .. 

ظلت الأفكار تتزاحم في رأس الباسم .. ولكنه عاد بسرعه لطبيعته وهو يقول لنفسه .. غدا لناظره قريب .. النتيجه آخر المباراه يا ليفي .. برافو .. هدف ملعوب .

وصل عمر ميدان طلعت حرب .. ونزل من التاكسي ووقف ينظر الي واجهة المحلات يشاهد المعروضات .. لم يكن عمر يشاهد المعروضات حقا .. ولكنه كان يراقب الشارع وانعكاسه على زجاج المحلات .. فابتسم عندما وجد عزه تنزل من التاكسي خلفه تماما .. وقال في نفسه وهو يبتسم .. (غلط يا حبيبتي غلط .. مكشوفه أوي انتي كده ) .. فالتفت خلفه ناحيتها ولكنه لم يجدها .. فقد قفزت عزه من التاكسي ودخلت بسرعه كالقطه الي احد المحلات وغابت عن العيون .. فعاد عمر يحدث نفسه (اها .. كده صح .. معقول شويه) .

لم تمر دقائق حتى لمح رشا تسير بمفردها في الشارع ناحيته .. فقد جاءت اليه .. بعد أن تكلمت مع جاك وأخبرها بنتيجة مراقبته لعمر .. وأنه لم يلاحظ شئ خطأ طوال مراقبته له 

جاءت رشا الي الميدان .. فتقدم عمر إليها .. وبمجرد وصولها عنده .. مد يده ليسلم عليها ولكنها مدت يدها وسحبت الدبوس من الكرافته .. فقال لها 
عمر : فين البنت ؟؟
رشا : انا عايزه اأأكل كشري
عمر : وانا عايز اكلك انتي .. فين البنت ؟؟؟؟ ردي فين ريم ؟؟
رشا : ريم في البيت .. أنا وصلتها يا حبيبي زي ماطلبت .

اخرج عمر التليفون كي يتصل بشقته ليتأكد من وجود ابنته هناك .. ولكن رشا اخذت التليفون من يده قبل أن يتم طلب الرقم .. وهي تقول
رشا : مش وقته .. متخافش على ريم .. انا وثقت في كلامك .. يبقا انت كمان لازم تثق في كلامي .. بنتك بخير .. انا عايزه اكل كشري 
عمر : حاضر .. يللا .. في مطعم قريب من هنا .. رائع .. تعالي نفطر سوا .. مش لازم كشري عالصبح .. انتي بتتوحمي هههه ؟؟ ووضع يده في يدها وسارا معا ..

وصل عمر ورشا الي محل لوكس وصعدا الي الطابق الثاني وجلسا في ركن من الاركان .. وجاءت اليهم فتاه معها لائحة الطعام والاسعار ( مينيو) .. كانت الفتاه حريصه ان تعطي كل منهما لائحه .. وفتحت رشا لائحتها لتختار الطعام .. وكذلك فعل عمر

فتح عمر لائحته وبدت الإبتسامه على وجهه .. فقد وجد في اللائحه قصاصة ورق صغيره مكتوب فيها ( انا جنبك - الوزه ) .. فأخذ الورقه بين أصابعه دون أن تلاحظ رشا وقال للفتاه .. اغسل ايديا فين؟؟ .. انا بخاف من المستشفيات وبلاويها .. وقام متوجها الي الحمام .. وهناك كتب على ظهر الورقه (امشي ياوزه من هنا فورا .. معادنا 3 بالبرج .. دا أمر) .. ووضع الورقه بين اصابعه وعاد الي مقعده .. وبدأ ينظر الي اللائحه ويختار افطاره ثم أعطي الفتاه اللائحه بعد ان وضع الورقه فيها ونظر في عينها نظره فهمتها الفتاه .

ولكن رشا .. ضحكت وهي تقول .. ( ايه ؟؟ عجبتك أوي ؟؟)
عمر : هي ايه دي اللي عجبتني؟؟!!
رشا : البنت دي هههه .. اصلك نظرت لها بعنيك نظره غريبه وكأنك عايز تاكلها
عمر : اه عجبتني أوي .. وحبيتها من كل قلبي وروحي .. مقدرش استغنا عنها بعد اللحظه دي أبدا .. مش عارف حقدر أعيش بعيد عنها ازاي .. اعيش حياتي من غيرها ازاي ؟؟ .. العذاب كلو في بعدها عني .. امتا ترجع .. اتأخرت عليا كتير .. مشيت وتركتني في عذاب الهجر والحرمان ليه .. ليه ليه 

انطلقت رشا ضاحكه بصوت عالي على كلامه .. وهي تقول .. طيب طيب .. واحده واحده .. اهي ثواني وتجيب الأكل وترجعلك ياسي شريف

رشا : صحيح .. بالمناسبه ياعمر .. انت عمر ولا شريف وللا ايه بالظبط ؟؟ .. يعني اناديك بإيه ؟؟
عمر : ناديني قولي ياحبيبي 
رشا : في دلال وكأنها تغريه .. لأء لاْ بجد .. متهزرش
عمر : الاتنين .. ناديني باسم عمر وأسم شريف .. أو الاسواني .. او بسبس حتى .. المهم تناديني بصوتك الحلو واسمي يلمس شفايفك الحلوين دول .. ومد يده ليمسكهم وهو يجز على اسنانه ولكنها ضربته على يده قبل أن تصل لشفايفها. 
رشا : ياوااد ياغامض .. كل الأسماء دي !! .. ودا من ايه دا بئه ؟؟ .. أول مره اعرف ان في حد له اسمين
عمر : وانا أول مره اعرف ان في واحده حلوه وزي السكر .. لكن عقلها صغنن
رشا : مالو عقلي ومال اسماءك الكتيره
عمر : انتي عشتي كتير في أوروبا .. وتعرفي يعني ايه فرست نيم وفاميلي نيم
انا ياستي اسمي عمر واسم العيله شريف .. في ناس بتناديني باسمي (عمر) وناس بينادوني بالفاميلي نيم ( شريف ) .. اممممم انتي اسمك ايه بالكامل ياراشيل ؟؟
رشا : اسمي راشيل روبير نحنام 
عمر : مفيش مره حد قالك يا مس نحنام ؟؟؟
رشا : كتيييييييييييير نادوني كده 
عمر : أهو انا كده كمان .. فهمتي حبيبتي ؟؟ انا عارف أن الشك ملا دماغك .. ومتأكد انك اعتبرتيني كداب وبضحك عليكي .. لكن اقسملك اني ماكدبت عليكي ابدا .. الا في شئ واحد .. وكنت ناوي اصارحك بيه في الوقت المناسب ؟
رشا : هو ايه الشي الواحد ده ؟؟ علاقتك بعزه .. وللا المضيفه هناء .. وللا اسمك .. وللا بيتك بمخارجه السريه .. ولا غادة مراتك .. وللا بنتك ؟؟ .. شئ واحد بس ازاي .. كانت رشا تتكلم بمراره بعد أن تكشفت لها بعض الأمور وارتاحت قليلا بعد أن عرفت من البواب ومنه سر اسم (شريف أوعمر) .

عمر : انتي كمان كدبتي عليا .. وماقلتي انك مصريه يهوديه .. دا غير المصيبه اللي عرفتها هنا لما رجعت .. كنتي حتوديني في داهيه 
رشا : مصيبة ايه ؟؟
عمر : جهاز الأمن بيحذروني من اني اتعامل معاكي .. لأنك ممكن تكوني جاسوسه أو بتشتغلي لحساب مخابرات اسرائيل 
رشا : وهي تضحك .. وانت صدقت ؟؟ .. هما لو كان عندهم دليل ضدي كانوا تركوني يعني .. كان اتقبض عليا من المطار اكيد .. لكن انا دخلت البلد باسمي الحقيقي بالباسبورت بتاعي المصري .. انا ياعمر مفيش شي يديني ولا عملت حاجه غلط اخاف منها .
عمر : هما ماقالوا انك جاسوسه .. قالوا .. ممكن تكوني جاسوسه ..وبيتابعوكي و يراقبوكي .. يعني انا وانتي دلوقتي ممكن نكون تحت عنيهم .. واروح في ستين داهيه بسبب حبي ليكي .. الله يخرب بيت اليوم اللي شفت فيه عيونك دي .
رشا : متخافش ياعمر .. شئ طبيعي انهم يراقبوني زي ما بيراقبوا كل اليهود اللي هنا .. 

عمر : بس انتي جاسوسه فعلا .. وإلا ايه معني انك تعرفي المريض اللي بالمستشفي وتبعتيني عشان اجيبلك اخباره ؟؟
رشا : لا ياحبيبي .. انت فهمت غلط .. دا واحد انصاب عندهم في اسرائيل .. وكانوا خايفين يكون يهودي والامن المصري اخدوا من عند المعبر .. ولما عرفوا اني جايه مصر .. طلبوا مني اعرف بس اذا كان مصري وللا اجنبي وللا يهودي .. مش تجسس يعني ..اممممم دا كان ممكن يسألوا بشكل رسمي عن المصاب لأن الاصابه تمت عندهم .
عمر : هما مين اللي طلبوا منك دول .. اكيد مخابرات اسرائيل .. يعني بيشغلوكي لحسابهم .. انتي لازم تقطعي صلتك بيهم لو كنتي فعلا عايزاني جنبك 
رشا : صدقني انا مفيش بيني وبينهم أي علاقه .. الي طلب مني كده هو بابا .. انت عارف انه عاش هنا عمره كلو .. 
عمر : والدك اللي بيشتغل معاهم يعني ؟؟
رشا : لا ولا والدي كمان .. والدي صديق للسفير الاسرائيلي في روما بس .. واكيد هو اللي سألوا .
عمر : طمنتيني حبيبتي .. الموضوع ده كان حيدمر علاقتنا ويقتل زهرة الحب في قلوبنا قبل ماتفتح .
رشا : بلاش هروب .. ايه اللي كنت مخبيه عني؟؟

عمر : ااه .. اسمعي حبيبتي .. أولا علاقتي بعزه حانهيها اليوم معاها .. انا عزمتها عالغدا الساعه 3 في البرج عشان انهي كل علاقتي بيها.. زي مااتفقنا
رشا : ياعيني يا عيني .. الله .. مكان جميل .. هي تاخدها البرج وانا تجيبني في المحل التعبان ده 

في هذه اللحظه جاءت فتاة المحل .. وبدأت تضع الاكل أمامهم .. وعمر ينظر اليها بعشق وهو يقول لها برومانسيه ..( اتأخرتي عليا كده ليه؟؟ .. اهون عليكي تتركيني فريسه للانتظار كل الوقت ده .. يرضيكي افضل احايل في طيفك بخيالي عشان يناديكي وهو يتدلل عليا كده ؟؟ .. امتا حتحسي بيا وبعذابي .. امتا حترحميني من عيونك الجبارين وسحرهم .. ومتا حتنقذيني من سهامهم اللي متعرفش رحمه بالقلوب ).

كانت الفتاه صامته وخدودها محمره .. لم تتكلم ولم تنظر ناحيته .. كانت تركز عيونها علي الطاوله وتضع الاطباق في غير اماكنها .. وتسقط منها المناديل والملاعق .. ولكنها وضعت الأكل بسرعه ثم همت بالانصراف وهي تنظر اليه بخجل وارتباك .. وكانت رشا تضع يدها على خدها وهي متكأه على الطاوله وتستمع الي كلامه والابتسامه على شفتيها وهي تري ارتباك الفتاه .

رشا : هااااااا .. كمل كلامك .. وللا تحب اناديها لك تاني تكمل غزل معاها ؟؟
عمر : اها .. خلينا في المهم .. أما حكاية الشقه دي .. اقسملك ياحبيبتي إننا اشترينها كده .. البركه في مدام كريستينا بئه .
رشا : مين مدام كريستينا دي ؟؟

عمر : دي صاحبة الشقتين .. كانت الشقتين مشغل ملابس جاهزه .. وفاتحه الدورين على بعض .. ولما اشترينا الشقه منها اشترينا الاتنين كشقه واحده .. وفضلوا كده مفتوحين على بعض .. لكن لما خلفنا ريم .. كنا بنخاف توقع من فوق لتحت .. امها حطت الدولاب قدام الفتحه بين الدورين .. عشان خايفه عليها من الوقوع .. ولما كبرت شويه بدأت ريم تلاعبنا استغمايه وتختفي منا .. آآل يعني تدخل الدولاب وترجعلنا من الباب .. كانت تحب تعمل مقالب فينا وفي اهلنا لما يزورونا وتضحك عليهم .. هي ريم اللي كسرت ضهر الدولاب عشان تدخل وتنزل منه .. الموضوع في منتهي البساطه .. بس انتي االلي الشك عماكي؟

رشا : طيب ليه قلتها تهرب مني ؟؟
عمر : خفت عليكي وعليها حبيبتي .. رغم اني متأكد من رقتك وقلبك الجميل .. لكن خفت في لحظة غضب و شك تتصرفي تصرف يرعبها .. انتي أو جاك .. انا ياحبيبتي سلمتك روحي .. ومستحيل اخاف علي بنتي منك ؟
رشا : على فكره بنتك هربت مني فعلا .. اها .. كمل انا عايزه اعرف كل حاجه .
عمر : هههههه برافو ريم .. طالعه لأبوها .. طيب ليه كدبتي عليا وقلتي انك مسكتيها ؟؟ ليه اللف والدوران حبيبتي .. انا وهبتك روحي ونفسي ومستحيل اخدعك ... انا اخاف عليكي زي مااخاف علي ريم 
رشا : كمل بئه .. انا عقلي حيتجنن من الغموض اللي حواليك ده .. كمل
عمر : غموض ايه بس .. انتي اللي بتاخدي المواضيع بعين الشك والحيره .. مع انها في منتهي البساطه .
رشا : طيب المضيفه .. ؟؟
عمر : اها .. هناء .. دي المضيفه اللي جابت ليا بالطو كنت نسيته في المطار .. واتعرفت عليها معرفه سطحيه سريعه .
رشا : سطحيه ازاي .. دي جات لك الشقه بالكاميرا ؟؟
عمر : حبيبتي . دا فعلا امر غريب !! .. انا مش معايا كاميرات .. ولا نسيت كاميرات .. هناء دي اعتقد انها بتشتغل مرشده مع أمن المطار.. أو المخابرات .. عشان كده قلتلك اتركي الشقه بسرعه .. انا مش عارف جابت عنواني منين !! 
رشا : قلتلي أن جوزها في المخابرات ؟؟ صح 
عمر : ايوا صح .. مره سمعت عزه بتقول عنها كده .. انها متجوزه ضابط كبير
رشا : مش مهم متشغلش بالك بيها .. حنعرف بعدين .. ويا ويلك لو كنت بتكدب عليا
عمر : قلتلك حبيبتي أنا ماخبيت عنك ولا كدبت عليكي غير مره واحده ..
رشا : طيب قول انا سامعاك .. ومصدقاك
عمر : كدبت لما اخفيت عنك اني متجوز وعندي بنت .. والله كنت ناوي اعترفلك .. بس خفت تتركيني لما تعرفي .. فضلت انتظر الوقت المناسب .. اقسملك ياروح الروح جوازي ده مفروض عليا .. جواز تقليدي بسبب الأسره .. يمكن انتي عندك فكره عن الصعايده في المسائل دي ..
رشا : يعني ايه .. حتسيبها ؟؟ ..
عمر : اكيد في يوم من الايام .. يمكن حاليا صعب بسبب البنت وبسبب والدي .. هى بنت عمي .. لكن احلفلك بكل نبضه في قلبي بتناديكي .. ان مافي بيني وبينها شئ غير انها مراتي هههههههه !!
ضحكت رشا معه على تعليقه الأخير .. وبدأت تأكل بعد أن احست بالصدق في كلامه .. وأن كل كلمه قالها كانت منسجمه مع المعلومات التي جمعتها عنه .. ثم قالت له وهي تأكل :
رشا : اهو انت اطمنت على بنتك .. مين المصاب بئه؟؟
عمر : واحد من الأمن اسمو البسام 
رشا : قصدك الباسم 
عمر : اها .. صح صح الباسم .. انتي عرفتي اسمو ازاي!!؟؟
رشا : انت نسيت اني كنت بسمع معاك ؟؟ انا سمعت الباسم مش البسام .. مين الراجل اللي كان بيقولك ده ؟؟
عمر : دا اللواء المراغي والد عزه .. 
رشا : وحالة الاصابه ايه ؟؟ 
عمر : بيقولوا دخل في غيبوبه مش منظور انه يخرج منها ؟؟ حالته صعبه جدا .. ثم قال لها بخبث وهو يأكل دون أن ينظر إليها .. 
عمر : على فكره حبيبتي .. انا صورتلك المصاب اللي بالمستشفي بالتليفون مجموعة صور واضحه

انتبهت رشا لهذه الجمله الأخيره في اهتمام بالغ وكادت تصرخ من الفرح وهي تقول .. برافو برافو حبيبي ...
عمر : مش استاهل بوسه طوييييييله بئه على الصور دي ؟؟
رشا : تستاهل عمري كلو حبيبي بس مش وقته ..!!! وبعدين .. طويله يعني أيه ؟؟
عمر : طويله .. يعني تبدأ اليوم متنتهيش باقي العمر

كانت رشا تكلمه وهي ممسكه بتليفون جاك تبحث في الصور .. وعمر ينظر اليها .. ثم قال لها 
عمر : بتدوري علي ايه حبيبتي
رشا : على الصور اللي بتقول عليها
عمر : لا دا تليفون جاك .. انا صورت بتليفون عزه .. لكن علي تليفون جاك صورتلك نفسي . انقليهم بئه عندك عشان افضل دايما قدام عنيكي .. مش بزمتك صوري انا احلا الف مره وأهم من صور الباسم ده ؟؟
رشا : ايه ده .. انت رجعت تلاعبيني تاني ؟؟؟ وحتخليني اشك فيك من جديد .. وبعدين صورك مش كفايه .. انا حاخدك كلك على بعضك بشحمك ولحمك .. مش محتاجه صورك وانت معايا.
عمر : تشكي فيا ليه حبيبتي .. دا تليفون جاك . انا معرفش جاك ده!! .. ممكن يطلع من الموساد واروح أنا في داهيه بسببه .. انتي كمان حبيبتي لازم تبعدي عنه .. وانا حجيبلك الصور من عزه اليوم
رشا : امتا ... انا لازم اسافر اليوم !!؟؟؟
عمر : وانا عايز اسافر معاكي .. ياريت تأجلي سفرك 24 ساعه بس ونسافر سوا حبيبتي .. انتي نسيتي وعدك ليا .. انا مش حقدر اعيش لو تركتيني هنا وحدي
رشا : وبنتك ومراتك ..؟؟؟ حتاخدهم معاك ؟؟
عمر : لا طبعا .. مراتي دكتور مثقفه و صاحبة صيدليه وتقدر تعيش مع البنت وحدهم من غيري .. وانا اقدر ارجعلهم كل فتره .. لحد ما أشوف حل نهائي ... 
إيه رأيك تقضي الليله مع عزه .. ونسافر كلنا بكره .. انا حكلمها عالغدا .. على الأقل حتسهل دخولك المطار والطياره من غير مضايقات رجال الأمن . 
رشا : اممم افكر .. المهم عندي الصور .. لازم تجيب تليفون عزه منها على الغدا أو تبعتلي الصور على تليفوني.
عمر : لااااااااااا هأ هأ هأ .. مش حبعت صور قبل ماأطمن انك حتستني نسافر سوا .. وكمان عايزك عشان موضوع مهم أوي أوي أوي .. انا متأكد انك حتفرحي أوي بيه
رشا : موضوع ايه ؟؟ 
عمر : بالليل اقولك .. بعد ماأقابل عزه .. خلينا علي اتصال .. هاتي تليفوني بئه وكلميني بعد الساعه 3 .. يعني الساعه 4 مثلا أكون حددت حنعمل ايه ؟
رشا : اوكي .. يللا خلص اكلك بسرعه .
عمر : في حد يكون قاعد قدام الجمال ده ويفكر في أكل وشرب .. انا معاكي ياحبيبتي مش بحس بالجوع الا لابتسامتك .. مش بحس بالعطش الا لشفايفك .. معاكي أنا روح من غير جسد
امسكت رشا يديه برفق وهي تقول .. 
رشا : حبيبي . لازم نمشي من هنا دلوقتي ... حكلمك بعد الساعه 4 .. خد تليفونك 

.. انهي عمر ورشا الأكل وتوجه عمر ليدفع الحساب .. وطال انتظار رشا .. فقد كان عمر يقف يحدث فتاة المحل الجميله .. ورشا تنظر اليه من بعيد ولكنها لم تسمع كلامه لها .. لم يكن عمر هو الذي يتكلم .. ولكن الفتاه هي التي كانت تتكلم وعمر يستمع لها مبتسما .. فقد كانت الفتاه تقول له

الفتاه : البنت اللي كتبتلك الورقه .. رفضت تمشي 
عمر : وهي راحت فين ؟؟
الفتاه : خرجت خارج المحل تنتظركم بره .. وتراقبك من بعيد ؟؟
عمر : أوكي .. شكرا على مساعدتك ياأموره .. ابقي خلينا نشوفك عشان بنظرتك الساحره دي ترسمي الربيع في عيوني
الفتاه : خد بالك .. دي كانت غضبانه أوي من ضحكك مع الاجنبيه .
عمر : أنا مضطر اضحك مع الأجنبيه عشان المصريه الحلوه اللي زيك بتحبس إبتسامتها عني
فابسمت الفتاه في خجل وقالت في براءه .. (انت اسمك ايه؟؟) .. فقال لها .. شريف .. ثم انصرف وهي تتابعه بنظراتها في فضول .

خرج عمر ورشا من المطعم .. وعيناه تجوب الشارع والمحلات بحثا عن عزه .. ثم قال لرشا .. انا حوصل البيت اشوف البنت راحت فين .. واروح لعزه البرج .. وبعدها اكلمك أو تكلميني عشان اجيبلك الصور ونتفق على سفرنا بكره .

انصرفت رشا .. وظل عمر واقفا في مكانه لحظه .. فهو متأكد أن عيون عزه ترقبه الأن .. ولكن أين هي ؟؟ فجأه خرجت عزه من نفس المطعم الذي كان فيه مع رشا .. وأمسكت بيده ودخلت به للمطعم مره أخري ..

وماأن دخل حتى جلس معها في نفس مكانه مع رشا .. وجاءت الفتاه وهي تضحك بصوت مسموع .. 
الفتاه : ناوي تاكل تاني يا شريف ؟؟
عمر : لا طبعا .. بس أنا عرفت أن الوزه دي حتاكل .. فقلت اجي اتفرج على أكل الوز بيكون ازاي
عزه : الوز ملوش نفس ياكل .. ممكن تجيبلنا حاجه نشربها ياسهير ؟؟ .. فذهبت سهير تحضر قائمة المشروبات
عمر : سهير !! انتو اصحاب بئه ؟؟ 
عزه : لا ابدا .. انا اتكلمت معاها بس لما خبيتني في مكان اشوفكم منه من غير ماتشوفوني ولما جابت لك الورقه .
عمر : سهير دي كدبت عليا وقالت انك خرجتي
عزه : انا طلبت منها كده .. انت قلت في كلام بينا لازم نقوله .. انا معنديش صبر استنا للساعه 3 .. اتكلم ياعمر ... ارجوك انا محتاره .. ومش عارفه بعمل أيه .

فنظر اليها عمر نظره كلها حب وموده وفيها من الألم والحسره .. مافضحته عيناه قبل أن ينطق لسانه .. شبك اصابع يديه في اصابعها وقال لها .

عمر الباسم .. بدا يكلمها بهدوء 

ياعزه .. لازم تعرفي اننا .. انا وانتي وغيرنا من اللي وهبوا نفسهم للبلد .. مشاعرنا مش ملكنا .. مش من حقنا نحب زي غيرنا .. احنا حرمنا نفسنا من الحب وخنقنا مشاعرنا بإيدينا عشان غيرنا يحب .. قبلنا نعيش في الخطر عشان غيرنا يعيش في الأمان ..

احنا يا عزه .. مفروض علينا نحب لو في حبنا خدمه لبلدنا .. ونكره لو في كرهنا خدمه لبلدنا .. 
كل حب ياعزه يدوب قدام حبنا الكبير .. حبنا للبلد دي .. كل مشاعر تهون جنب ابتسامة طفل بيلعب في مدرسته بأمان .. كل احساس فينا يدبل جنب لحظة أمان تعيشها أي بنت وأي ولد .. أي راجل وأي ست .. أي طفل وأي طفله هنا ..
بصي حواليكي ياعزه .. شايفه البنت اللي قاعده مع حبيبها هناك دي ... اكيد بيرسموا ويخططوا لمستقبلهم .. بيفكروا يبنوا عشهم .. بيتهم اللي حيعيشوا فيه وأولاد بيحلموا بيهم .. انا وانتي ياعزه لازم نحمي حلمهم ده ولو على حسابنا ..

قدرنا اننا نعيش الحب تمثيل في تمثيل .. قدرنا اننا نشيل رساله .. قبلنا اننا نشيلها ونحرم قلوبنا من نبضها .. نضحك .. نبكي .. نفرح .. نحزن .. نعشق .. نكره .. كل دي مشاعر لازم تكون من برانا .. 

انا وانتي ياعزه .. الحب اللي قبلنا نوزعوا على كل الناس وننحرم احنا منه .. مقدرش انكر اني لحظات بيغلبني الحنين للحب الحقيقي .. لكن بمجرد مااسمع ضحكة طفل أو بكاه بفتكر رسالتي .

تعرفي ياعزه .. انا بحبك أد حبي لمراتي وبحب مراتي اد مابحب أي بنت في البلد دي .. كل بنت هنا بنتي ... اختي .. حبيبتي .. عشيقتي .. مراتي .. كل ست امي .. وكل بنت خطيبتي .. وكل ولد اخويا وابني وكل راجل ابويا 

بحبك ياعزه .. صدقيني بحبك من كل قلبي .. بس بحب كل واحده زيك .. افديكم بحياتي وانا سعيد .. واحميكم براحتى وبأماني .. حتى رشا .. بحبها .. صحيح يهوديه .. صحيح بتلعب بالنار وبتتصرف غلط .. لكنها بنت مصريه .. لازم ارجعها للطريق الصح تاني .. واحميها زي مااحمي أي بنت مصريه تانيه .. مش مهم دينها ايه .. دي شئ خاص بيها .. لكنها بنت البلد دي .. البلد دي ياعزه هى حبي وحبك .. هي عشقي وعشقك ..

حبك ليا نابع من حبك لمصر .. لو ماكنت الباسم اللي سمعتي حكاياته عشان خدمة البلد .. ماكنتي فكرتي في حبي .. لكنه حبك الكبير لمصر هو اللي انجب حبك ليا 

ياعزه .. انا بحبك .. ولو في لحظه اختيار بين حياتي وضحكتك .. حقدم حياتي وانا راضـــي عشان تستمر ضحكتك .. الدموع في عيونك بتكوي ضلوعي .. الدموع في عيون أي بنت مصريه بتدبحنى .. لازم تفهمي طبيعة مشاعري ياعزه .. انا حبيبك .. متخليش حبك ليا يحرم الناس من حبك .. حبيني فيهم وبيهم وليهم .. حبيني عشان انا منك وانتي مني .. حبي كل ولد في البلد دي وحاولي تديه الأمان .. حبي كل راجل عالأرض دي وحاولي تزرعي الأطمئنان في بيته .. 

ياعزه .. احنا قدام عدو .. عايز يقتل كل ابتسامه على شفايف بنت .. عدو عايز يشوف الدموع في كل عيون هنا .. وانا وانتي واللي زينا لازم نمنعه .. مشاعرنا واحساسا تمن رخيص أوي جنب ضحكة الطفله اللي هناك دي .. بصي عليها .. بصي في عنيها .. فهماني يا عزه

كانت عزه تسمع له صامته .. والدموع تنساب من عينيها .. فقامت وضمته الي صدرها واحتضنته أمام الناس وهى لاتبالي .. وقالت
عزه : فهمت حبيبي .. فهمت .. فهمت (ولازالت الدموع تنساب من عينيها ) .. أنا اسفه أوي ياعمر .. بجد اسفه .. كان لازم اعرف كده وحدي

من الساعه انت حبيبي اللي بحب كل الدنيا مع حبي له .. احلفلك انا كمان كان ده احساسي بالناس وبأهل بلدنا .. يمكن اكون ضعفت شويه .. لكن كلامك صحاني .. انا بحبك ياعمر .. وحافضل احبك .. واحب مراتك وبنتك يمكن اكتر منك .. ضحكه في عيون ريم وفي قلب مراتك يهون جنبها مشاعري .

عمر : ضحكه في عيون ريم .. أو اي بنت غير ريم ياعزه .. في قلب مراتي أو قلب أي بنت تانيه .. احنا قلنا إيه ؟
عزه : هي مراتك اسمها ايه ؟؟
عمر : غاده 
عزه : اتجوزتها عن حب ؟؟
عمر حنرجع للمحاضره تاني ياعزه .. أه طبعا عن حب .. ولو اتجوزت أي بنت غيرها كان جوازي حيكون عن حب .. انا بحب كل بنات البلد دي ياستي .. مش بحبها اكتر من حبي لأي بنت تانيه .. مش بحبها اكتر من حبي ليكي ياوزه 

وجاءت في هذه اللحظه سهير بقائمة الشراب .. فنظر اليها عمر وهو يقول .. (مش بحب غاده اكتر من حبي لسهير الحلوه دي ) .. اعملكم ايه بئه .. عاشق يابنات النيل وولاد النيل .. تعرفي ياوزه انا فى حياتي حبيت تلاته اكتر شويه من حبي ليكم .. واحده ماتت وشفايفي بين شفايفها وانا في حضنها بلعب في عقد برقبتها .. والتانيه ماتت وانا بلعنها وغضبان عليها .. والتالته لمضه لسانها طول نهر النيل ومغلباني في عيشتي .. 

عزه : بس انا بتعجب على شئ واحد .. مكسوفه اتكلم عنه 
عمر : اتكلمي من غير كسوف ياعزه 
عزه : تحبهم أه .. لكن .. لكن .. اممممممم
عمر : في ايه اتكلمي بصراحه .. لكن ايه ؟؟
عزه : بصراحه كده .. انا عرفت اللي بتعمله انت والهانم المحترمه المتجوزه .. هناء هانم .. 
عمر : مالها هناء؟؟
عزه : انا في الأول معرفتهاش .. لكن في أخر يوم في روما .. في الطياره شفت ضوافرها قبل ماتلبس الجوانتي .. وعرفت انها الهنديه والخليجيه .. وكانت بتجيلك الفندق الست المحترمه .
عمر : ياعزه هناء كانت بتساعدني .. بتعطيني حقن تثبيط المناعه ؟
عزه : لا يااستاذ !! .. دي كانت بتبات معاك في غرفتك .. والهانم بتغطي ضوافرها وتقوللي إيديا فيها حنه .. كانت فاكره اني مخدتش بالي منها 
عمر : اها .. طيب ياعزه .. ممكن نأجل الكلام في النقطه دي وخلينا شويه في الشغل .
عزه : حاضر .. انا اسفه .. بس انا إتأثرت من اللي بتعملوا معاها .. وكمان عشان كنت بتثق في هناء دي ومش بتثق فيا أنا !! .. يعني هي عارفه انك الباسم من الأول .. يرضيك ده ؟؟؟
عمر : انا اسف ياعزه .. حتفهمي بعدين أنا ليه وثقت فيها وخبيت عنك .. ممكن بئه نأجل الكلام في الحكايه دي دلوقتي 
عزه : حاضر .. ولما نشوف 
عمر : الليله حابعتلك السواق ياخدك يجيبك عندي أنا ورشا في فيلا في 6 اكتوبر .. الساعه 10 مساءاُ .. وحيكون معاكي السيد احمد ومرتضي ..الليله الفصل الاخير من العمليه ويهمني وجود مجموعه روما كلها 

ثم صمت وهو يتمتم ياأنا يا ليفي .. 



21

انصرف عمر الي بيته ليطمئن على ابنته .. وبمجرد دخوله لمصعد العماره تبعه البواب وزوجته .. وعندما تحرك المصعد .. اعطي البواب التحيه العسكريه للباسم قائلا .. 
البواب : تمام يافندم .. رشا جات وعملنا معاها اللازم حسب كلام المدام.
الباسم : برافو يا رجاله .. ثم ضحك وهو ينظر لزوجة البواب قائلا .. (مش انتي ضمن الرجاله برضو ياعصفوره ( 

زوجة البواب : اللي تشوفو حضرتك يافندم .. بمجرد ما كلمتنا مدام غاده غطينا الموقف بسرعه زي ما قالت لنا .
الباسم : الله ينور عليكم .. ههههههه ياترى عرفتي تعملي دور صعيديه سازجه؟؟
البواب : ضاحكا .. تغريد دي أستاذه في التمثيل
الباسم : كلكم رائعين ياشباب .. خللى التعليمات دي دايما مستمره .. ثم غادر المصعد الي شقته.

دخل الباسم شقته .. وبدأ في عمل عدة مكالمات بسرعه .. فاتصل بالفيلا ليخاطب زوجته وابنته

غاده : الو .. اخيرا ياعمر .. حرام عليك والله ياعمر .. احنا بنموت هنا .. كان لازم تطمنا عليك بسرعه
عمر : متخفيش حبيبتي .. المهم انتي وريم ورتيبه بخير؟
غاده : ااه حبيبي .. ريم ميتخافش عليها .. بنت ابوها 
عمر : وبنت امها كمان يامحزء ياملزء ياعبقري يابتاع الجرانين انت ... وحشتني أوي يادوك
غاده : انت وحشتني اكتر حبيبي .. انا كنت حتجنن وعلى اعصابي من الصبح .. الحمد لله
عمر : بجد انتي بنوته مفيش زيك في الدنيا .. ولا في عقل زي عقلك .. قدرتي تغطيني حبيبتي .. اتصالك بالمجموعه وترتيب حكاية البواب دي خدمتني أوي .. كنت متأكد انك حتفتكري كلامي وتتصرفي كده ..

غاده : دا ترتيبك انت .. حبيبي انا نفذت بس 
عمر : هاتي ريم ورتيبه وارجعوا الشقه .. في ناس حتيجي الفيلا كمان شويه عندك.
غاده : انا كنت جايه حالا .. لازم تاخد الحقنه حبيبي .. من يومين وانت ماأخدت الجرعه في معادها.
عمر : فعلا .. انا حاسس اني محتاجها أوي النهارده .. منتظركم .

انهى عمر مكالمته مع زوجته ثم طلب رقم آخر .. وكان المتحدث رئيس الجهاز
الباسم : تمام يافندم .. الليله ليلتنا مع ناتاشا حسب الخطه

رئيس الجهاز : خد بالك يا عمر .. اللعب اصبح عالمكشوف.. هي حتكون في منتهي الشراسه .. لازم تأمن نفسك إنت الأول .. انت الأهم عندنا 

الباسم : ربنا معانا يافندم .. انا عارف انها شرسه .. وفي كل لحظه كنت متوقع رصاصه منها أو من جاك .. وكل يوم برميلها طعم عشان تأخر إعدامي .

رئيس الجهاز: المهم تخليها متستعجلش في تصفيتك .. خليها دايما تحس أن في فايده لهم من وجودك حي .

الباسم : فهمتها أن في صور للباسم معايا .. وهى متأكده اني بكدب وعارفه انها لعبه .. لكن بين الكلام أوحيت لها إنها ممكن تدخل بيت اللواء المراغي (قائد الاركان في جنوب سيناء ) وكمان تبات فيه مع عزه .. ودي فرصه مش ممكن هما يضيعوها.

رئيس الجهاز : عظيم .. وأخبار راشيل ايه ؟؟

الباسم : دا اللي حـ أعرفوا لو نجح التجنيد .. وكمان في شخص تالت لسه خفى

رئيس الجهاز : قصدك اللي بيعمل عمليات التصفيه ؟؟

الباسم : ايوا ياافندم ...

رئيس الجهاز : مش مهم ياعمر .. خليك في عمليتك وركز مجهودك فيها .. أيا كان التالت فهو مشكور انه خلصنا منهم .

الباسم : أنا عارف يافندم انه بينفذ مخططنا قبل مايكون مخططهم .. لكن وجوده بدون علمنا نقطه في صالحهم ..

رئيس الجهاز : حنعرفوا ياعمر متشغلش بالك .. خليك في الأهم .. الاولاد كلهم حواليك وحيروحوا بالتجهيزات .. اها .. وكمان تليفونها بعتنا منه الرسائل اللي طلبتها في المواعيد .. والتليفون حيكون مع الأولاد في الفيلا .

الباسم : تمام ياأفندم .. الليله الجوله الأخيره .. انا قبلت الهزيمه راضـــي في الجولات اللي فاتت عشان جولة الليله .. ربنا معانا 

رئيس الجهاز : انت منهزمتش يا باسم !!!

الباسم : يكفي احساسهم بالزهو .. وهي متصوره انها خدعتني واني بلعت الطعم

انتهي عمر المكالمه بسرعه قبل أن تنتهي .. بعد أن شرح الموقف بسرعه شديده لرئيس الجهاز .. فقد أحس أن اصابع يده بدأت تتقلص .. وبدأ يري اضواء تبرق في عينيه وأصوات متداخله في إذنيه .. 

جري بسرعه الي غرفته .. دخلها واغلقها خلفه .. واستلقي علي السرير .. وبدأت عينيه في الزوغان اكثر .. وفجأه راح في موجه من التشنجات .. فقد تشنجت كل عضلات جسده بشده .. وظل يرتعش بشده ويعض على لسانه والريم (زبد) يخرج من جانب فمه ..

وظل على هذه الحاله فتره من الوقت .. حتي وصلت غاده ومعها ريم ورتيبه .. وعندما رأته غاده على السرير .. دخلت وحدها وأغلقت الباب عليهما ومنعت رتيبه وريم من الدخول معها .. بحجة انها تريد أن تتكلم معه في أمر خاص ..

بدأت غاده في حقنه بسرعه بعقار توبماكس في الوريد بصعوبه .. وهو فاقد الوعي .. وبعد أن حقنته بالعقار لتسكين البؤره الصرعيه .. وضعت رأسه على صدرها وبدأت بأصابعها تفرك انفه وجبينه و صدره وتمسح الريم عن فمه .. ولازال هو متشنجا كأنه قطعه من الخشب .. وبعد قليل بدأ جسده يلين .. وظل مستندا برأسه على صدرها .. وهو يحس بالإرهاق الشديد .. واخيرا اعتدل في جلسته مبتسما بعد أن هدأ .. وكأن شيئا لم يحدث منذ قليل .. 

نظر الي زوجته وسألها .. كانت النوبه صعبه ؟؟ .. فأجابته ..
غاده : لا يا حبيبي ... زي كل مره ودي اسهل شويه ..
عمر : الحمد لله .. أوعى تكون ريم شافتني؟؟
غاده : لا انا قفلت الباب بسرعه .. بس حبيبي ارجوك .. لازم تطاوعني .. حالتك دي في لها علاج اكيد .. ممكن تخف منها .. ممكن نسافر تتعالج ونرجع من غير ما أي حد يحس .. 
عمر : حالات الصرع مش بتتعالج بالسهوله دي ياحبيبتي .. 
غاده : بس نوع الصرع اللي عندك نتيجة نشاط زياده في الشحنات الكهربية على البؤره العصبيه في المخ .. دي يا حبيبي سهل علاجها .

عمر : المشكله مش في العلاج ياغاده .. المشكله أنه لو انكشف اني مصاب بالصرع .. الجهاز حينهي خدمتي فورا .. وأنا لو أخرجوني من الشغل ده ممكن اموت بجد .. 

غاده : بس يا حبيبي دا فيه خطوره عليك واحنا ملناش غيرك .. يعني الحقن اللي كنت بتاخدها مكان شريف لو اعطاهالك أي دكتور تاني ميعرفش حالتك كان ممكن يقضى عليك .

عمر : عشان كده لازم تفضلي جنبي .. انا من غيرك اضيع .. معلش حبيبتي .. أنا اخدتك من شغلك ومن راحتك .. لكن أنا مقدرش اكشف طبيعة مرضي لأي حد غيرك .

غاده : متقولش كده حبيبي .. انت شغلي وبيتي وراحتي ... آآآه على فكره .. انا صدر ليا قرار اليوم الصبح بنقلي على خطوط تونس !!!
عمر : اها حبيبتي .. انا طلبت منهم ينقلوكي .. عندي عمليه صغيره في تونس ومحتاجك جنبي ...
غاده : انا دايما معاك ياحبيبي .. 
عمر : اااه .. ممكن تجي النوبه زي يوم ماحبستني عزه في البلكونه .. ولولا اني اضطريت وجازفت .. وفتحت البلكونه بطريقه خلتها تشك فيا .. كانت هي شافت الحاله اللي عندي .. وكان زماني مطرود من الجهاز .

ثم ضحك عمر وهو يحكي لغاده شك عزه فيها وفي سلوكها .. فبدأ الحياء على وجه غاده وهي تقول
غاده : يعني هي عرفتني !!؟؟ .. وفاكره اني بخون زوجي معاك ... اااه !! .. عشان كده في رحلتنا الاخيره حسيت انها بتعاملني بقرف 

عمر : وهو يضحك .. بتقول عنك الهانم المحترمه .. و ياما تحت السواهي دواهي .... تعالا بئه ياساهي .. أنا عطشان لطعم التين والفراوله ياهانومه ... ثم ضمها الي صدره .. وذهبا معا في رحله مع قبله حانيه مشتاقه .. ولكن فجأه .. سمعا خبط علي الباب .. فاعتدلا جالسين
طق طق طق

عمر : مين ؟؟
ريم : انا بنتكم ريم 
غاده : ادخلي حبيبتي .. تعالي
ريم : ادخل ؟؟
عمر : ايوا تعالي
طق طق طق

عمر : ايييييه .. ايوا مين ؟؟
ريم : انا ريم 
غاده : طيب ادخلي ياريم 
ريم : يعني ادخل ؟؟
عمر : اااه ادخلي
طق طق طق

غاده : وبعدين بئه ... مين بيخبط ؟؟
ريم : انا واحد 
عمر : ادخل يا واحده وبلاش عفرته .. تعالي
ريم : طيب انا حـ ادخل ؟؟
غاده : اه ادخل بسرعه ياواحد
طق طق طق

عمر : هههههههه مين اللي بره ؟؟
ريم : انا العفريت 
عمر : طيب ادخل ياعفريت 
ريم : يعني ادخل ولا مش ادخل ؟؟
عمر : لااااا بئه .. انتي مش حينفع معاكي الكلام .. انا جاي امسكك ياعفريت 

وفتحت ريم الباب ودخلت وهي تقول .. ( بتعملوا ايه هنا ياعفاريت ومستخبين مني) .. قالت غاده لعمر وهي تضحك ..

غاده : قول لبنتك العفاريت بيعملوا ايه هنا .. انا رايحه اجهزلكم الأكل .. 

وهمت كي تتركهم الي رتيبه في المطبخ .. ولكن جاءتها عدة رسائل علي تليفونها .. ففتحتها وهي تبتسم وتكتب ردود على الرسائل .. فقال لها عمر 
عمر : اكيد من كاتي ؟؟
غاده : اااه طبعا ومين غيرها .. من ساعة مااعطيتني شريحة شريف في الفندق بروما .. وهي بتبعتلي كل ساعه 10 رسايل .. وانا ارد عليها .. تعبتني .. وكمان خلصت ميزانية البيت في الرسايل هههههه اعمل حسابك يا بطل

عمر : ولا يهمك .. كاتي وشريف يستاهلوا .. بس أوعي تكون حست بغياب شريف
غاده : أهو انا بحاول اكتب لها بالأسلوب اللي قلتلي عليه .. 
عمر : معلش حبيبتي .. احنا لازم نحافظ على علاقتهم حيه ومستمره.. مش لازم تحس انه بعيد عنها .. ومش لازم تعرف انه مريض وحالته سيئه .. انا لو كنت فاضي كنت انا اللي لعبت الدور ده .. لكن انت فيك البركه ياحبيب الروح .
غاده : انا مشفتش اتنين بيحبوا بعض اونلاين زي حب شريف وكاتي دي .. ربنا يوفقهم ويجمعهم يارب .. انت لازم تساعدهم ياحبيبي
عمر : انا قطعت وعد على نفسي اني اجمعهم في بيت واحد واجوزهم لبعض .. بس شريف يخف إن شاء الله
غاده : انت مفيش قلب زي قلبك يا حبيبي 

ريم : بابا بابا بابا انا عايزه اتجوز كمان مع كاتي
عمر : حاضر .. لما يفتح الراجل بتاع دكان الجواز اروح اشتريلك عريس حلو
ريم : هو في دكان بتاع جواز!!؟ .. انتي بتضحك عليا ياعمور الأمور
عمر : هههههههه خلاص اتجوزيني انا .. ولا انتي عندك عريس احسن مني ؟؟
ريم : مش ينفع .. انت بابا .. وكمان انت متجوز الست الحلوه دي (واشارت الي امها) .. لكن انا رتيبه حتجوزني .. هي قالتلي لما اكبر حتجيبلي عريس حلو زي بابا
عمر : اها .. يظهر إن رتيبه مصره تجوز العيله كلها .. زي ما جوزتنا انا وأمك .. لكن رتيبه مدام وعدتك يبقا اكيد حتنفذ .. وتجيبلك عريس بيقرا الجرانين وابن بشوات .

ضحكت غاده وهي تتذكر قصة لقاءهم .. وترتيب رتيبه وشيماء لهذا اللقاء وقالت لريم ..

غاده : لكن مش حتلاقيلك ابن بشوات لسانه بينقط شهد تاني .. خلاص بح .. اخر واحد كان من نصيب ماما.
عمر : لا .. في .. في ولد انا عيني عليه من ساعة ما كان لسه في بطن أمه .. دا ولد انا دفعت فيه 100 جنيه للممرضه لما قالت ان امه حامل فيه .. واسمه زي اسم بابا (عمر) .. حجوزهولك ياريم .. بس يارب اكون لسه عايش واشوف فرح ريم وعمر

غاده : ههههههه اها نسيت .. قصدك عمر أبن على وشيماء ؟؟
عمر : اه هو .. كفايه ابوه على .. وأمه شيماء محدش حيقدر عليها غير ريم وتاخد بتاري منها .
غاده : تارك !! هي عملت لك ايه ؟؟ دي حتى شيماء احسن واحده في العيله 

عمر : اه .. طيب .. روحي لرتيبه اللي سايبنها وحدها دي .. عيب كده .. ثم التفت الي ريم وقال لها.. ) تعالي في حضن بابا احكيلي عملتوا ايه انتي ورتيبه(

فجلست ريم بجوار ابيها وراحت تحكي له كيف هربت هي ورتيبه من رشا .. ثم سألته
ريم : ليه البنت اللي شعرها أصفرا كانت عايزه تضربك بالمسدس يا بابا
عمر : دي واحده من الناس الوحشين كانت عايزه تسرقنا لكن انا منعتها وضربتها
ريم : اه انت شاطر أوي يابابا .. انا قلت لرتيبه مش حد يغلبك ابدا بس هي مش مصدقاني .. وكانت خايفه منهم .. انا مش كنت خايفه.
عمر : عارف حبيبتي .. بنتي مش ممكن تخاف .. بس رتيبه مش خايفه منهم .. دي كانت خايفه علينا منهم
ريم : رتيبه انا بحبها أوي .. وعمو على وعمتو شيماء كمان انا بحبهم أوي .. انا عايزه اسافر عندهم بعد المدرسه
عمر : اه كلنا حنسافر عندهم مع رتيبه عشان تلعبي مع عمر لعبة علي بابا ومرجانه

ريم : ايييييييييييييييييييه .. انت كل مره تحكيلي على بابا ومرجانه مفيش حدوته غيرها عندك .. هههههههه تعرف يابابا 
عمر : ايه ؟؟
ريم : رتيبه مش بتعرف تقول اسم ريم .. بتقوللي (انتي يابت يا حريم) ..
عمر : رتيبه ست طيبه وهي كلامها كده لكنها بتحبك أوي
ريم : صح .. رتيبه بنت حلال أوي
عمر : يا سلاااااااااااااااااام .. رتيبه بنت حلال!!! هههههه.. دا انتي اللي بنت حلال ياست الحجه .. يللا بئه روحي انتي عشان بابا يرتاح شويه .. عندي شغل بالليل صعب أوي
ريم : ايييييييييييييه .. شغل شغل شغل .. انا تعبت من الشغل ده وتسيني انا وماما نستناك .. انت مش بتحبنا ؟؟
عمر : بحبكم اكتر من روحي طبعا 
ريم : خلاص مش تسيبنا كبير .. خليك معانا .. 
عمر : خلاص ده اخر يوم .. اروح بس أعمل حاجه صغننه وارجع بسرعه . 
ريم : طيب .. بس اوعي البنت الحلوه تمسكك تاني .. لو مسكتك قول لها .. اممممم انا بحبك ياحبيبتي .. كده وكده يعني .. اسمع (وهي تحذره باصبعها السبابه) مش بجد .. وبعدين اهرب منها .
عمر : حاضر .. انا حعمل بنصيحتك .. انا كنت ناوي اقولها كده .. بس أوعي ماما تعرف انك بتقوليلي قول للبنت الحلوه بحبك
ريم : يالوهي يا لوهي .. دي كانت غدغوده تدبحني
عمر : يالوهي يالوهي انا كمان منك ومن غدغودتك .. الظاهر مخلف جنيه أنا

وتركت ريم والدها يضحك وانصرفت .. وكانت الساعه قد تجاوزت الرابعه .. وحاول عمر أن ينام قليلا .. ولكن قبل أن ينام اتصلت به رشا ؟
رشا : اها ياعمر .. انت فين ياحبيبي
عمر : في البيت .. أنا اتكلمت مع عزه .. وانهيت الموقف معاها تقريبا .. بس مش حينفع احكيلك في التليفون .. عزه حتنتظرنا الليله .. اوصلك عندها تباتي هناك في فيلا المراغي ونسافر كلنا بكره سوا
رشا : فين فيلا المراغي دي !! ؟؟ هي عزه مش ساكنه في شقه ؟

عمر : اه عندهم شقه ساكنين فيها .. لكن بنوا فيلا جديده في 6 اكتوبر .. والدها معظم الوقت بيقضيه هناك عشان شغله بيحتاج الهدوء .. الليله الفيلا فاضيه .. وعزه قالت ممكن تباتوا هناك بـ حريه .. عشان والدها مش حيكون موجود .
رشا : اوكي ياعمر.. انا حروح ازورها قبل سفري في الفيلا .. لكن مش حقدر ابات هناك .. انا حقضى الليله في شقتنا بشارع عدلي .. انا فكرت ومفيش مانع اسافر بكره معاكم لكن مبيت عندها لا .. امممممممم حنتقابل ازاي مع عزه ؟؟
عمر : الساعه 6 (كمان ساعتين .. ) حكلمك ونتقابل سوا نروح عالفيلا .. وعزه حتكون هناك قبلنا .
رشا : أوكي حبيبي .. حانتظر مكالمتك .. باي .. اها لحظه .. الصور.. إوعى تنسا الصور
عمر : الصور لسه مع عزه في تليفونها .. بالليل اخدهم منها في الفيلا لما تزوريها .
رشا : اوكي باي حبيبي

انهت رشا المكالمه .. وحاول عمر أن ينام .. ولكن التفكير في رسم سناريو الليله الاخيره منعه من النوم .. فقام طلب احد المهندسين بالجهاز ليتأكد من الترتيبات .
وقال له ..
عمر : في شنطة راشيل مسدس .. انا حاخليها تسيب الشنطه من ايدها وادخل بيها أي غرفه من الغرف .. في ثواني عايز الرصاص يتبدل بفشنك بسرعه .. وكمان تحط تليفونها في شنطتها.
المتحدث : تمام يافندم .. التعليمات كلها واضحه عندنا .. اطمن 
عمر : متنسوش اليافطه والخريطه والكروكي على المكتب
المتحدث : تمام يافندم كل التجهيزات كامله وفي اماكنها

انهي عمر المكالمه وقام الي الحمام .. اخذ دش واستبدل ملابسه .. وودع زوجته وابنته .. وكأنه راحل بلا عوده .. وقال لزوجته أن تلحق به في الفيلا الساعه 11 مساء اليوم .. فسوف يكون عنده ضيوف ويجب أن تكون موجوده .. ولكنه أكد عليها أن لاتصل هناك قبل الساعه 11 

غادر عمر شقته وظل يمشي في الشارع كعادته عندما يكون على مشارف لحظه صعبه .. الي أن وصل الي كورنيش النيل .. هبط عدة سلمات .. ليجلس بعض الوقت مع صديقه هذا الصياد العجوز وزوجته وابنتهما .. هذه الأسره التي تسكن قارب .. يسكنون فيه ويعملون فيه .. كل حياتهم ودنياهم هي هذا القارب الصغير .. هو أرضهم وسماهم .. بيتهم ووطنهم ومورد رزقهم اليسير .. 

ما أن رأي عم حجاج عمر يهبط سلمات الكورنيش حتى اقترب بقاربه من الشاطئ .. ونزل بسرعه فربط حبل القارب الي وتد على الشاطئي .. وراح يرحب به في موده وبشاشه وهو متهلل الاسارير هو وزوجته .. 

جلس عمر بالقارب معهم .. والقارب يتمايل على الشاطئ مع حركة الأمواج الهادئه .. حركه ناعمه تبعث على الإسترخاء والهدوء .. وبعد أن رحبوا بعمر جلست الزوجه وابنتها في بطن القارب تعد له الشاي.. وجلس هو مع العم حجاج على سطح القارب يتحدثان .

عم حجاج : مالك ياإبني .. مش عوايدك .. كل مره ضحكتك بيسمعها الكورنيش كله .. 
عمر : مفيش ياعم حجاج .. بس في موضوع شاغلني شويه .. اممممممم احكيلي ياعم حجاج .. مفيش مره من المرات خفت وانت بتصطاد ؟
عم حجاج : حخاف من إيه ياإبني ؟؟؟
عمر : من سمكه شرسه أو سامه .. أو حوت كبير من الحيتان زمان .. أو تمساح من تماسيح النيل قبل مايبنوا السد ..
عم حجاج : أأه زمان قبل السد كان في تماسيح وسمك كبيره .. لكن يا إبني .. الصياد لو خاف مش حيصطاد
عمر : وكنت بتعمل ايه لما تحب تصطاد تمساح أو سمكه كبيره شرسه
عم حجاج : الصياد ياأبني لازم يكون اذكى وعندو صبر طويل.. لازم ياخد السمك بالراحه والهواده والصبر للشبكه .. من غير ما يشوف الشبكه .. و أول ماتوصل للشبكه ... هوووب مفيش هواده ولا صبر .. لازم يلحقها بسرعه قبل ما تلحق تخلص نفسها .. قبل ماتعرف إنها اتصادت .
عمر : المصيبه ان سمكتي أنا بتشتغل صياد كمان .. وعارفه طريقة الصيد دي وشايفه الشبكه 
عم حجاج : مش فاهمك ياابني .. لكن اقولك حاجه .. لما السمكه تكون عارفه وحاسه بوجود الشبكه .. حط شبكتين .. وافتحلها الطريق عشان تهرب .. خليها تهرب من الشبكه اللي عارفها تدخل الشبكه اللي متعرفش بيها .
عمر : وإيه أهم شي في الصيد ياعم حجاج ؟؟
عم حجاج : اهم شئ الصبر والهدوء .. وكمان في حاجه مهمه قوي .. لازم الصياد يعرف المنطقه اللي بيصطاد فيها ويكون دارسها وعارف السمك اللي فيها قبل مايرمي شبكته
عمر : انت راجل حكيم يا راجل ياعجوز وصياد مفيش منك 
عم حجاج : حكم المهنه والزمن ياإبني .. انما انت بتسأل عن الصيد ليه .. ناوي تشتغل صياد وللا ايه ؟؟
عمر : لا ياعم حجاج .. انا خايف أكون سمكه وكنت عايز اعرف ممكن يصطادوني ازاي
عم حجاج : كلامك غريب اليوم ياعمر .. خد خد اشرب الشاي وروق كده

شرد عمر للحظه .. ثم أخرج تليفونه وكلم رجاله في الفيلا .. أمرهم أن يمسحوا المنطقه حول الفيلا جيدا .. ويتم القبض على أي شخص في محيطها والتحفظ عليه طوال الساعات القادمه




22

كلمات عم حجاج .. نبهت عمر إلي هفوه كبيره فاتت عليه .. فرشا لابد أن تدرس المنطقه التي ستذهب إليها جيدا .. لابد أن تطمئن الي مكان جريمتها وتأمنه .. مثلها لابد أن يعرف مواضع قدميه قبل أن يخطو .. لذلك أمر الباسم رجاله بمسح المنطقه حول الفيلا جيدا .. ويتم القبض على أي شخص في محيطها والتحفظ عليه طوال الساعات القادمه ..

ثم إتصل عمر برئيس الجهاز بسرعه .. بعد أن ابتعد قليلا عن عم حجاج وبدأ يتحدث بهمس
رئيس الجهاز : أيوا ياعمر .. 
عمر : أنا كنت محتاج إن شبكات المحمول الثلاثه توقف تماما في مدينة اكتوبر من دلوقتي ولمدة 6 ساعات
رئيس الجهاز : طيب ياعمر .. حنتصل بالشبكات الثلاثه ونأمرهم بقطع الخدمه تماما عن مدينة اكتوبر فورا .. دقايق ونعزلها عن العالم .. في حاجه تانيه ياعمر
عمر : لا يافندم .. كده يبقى كل الترتيبات جاهزه
رئيس الجهاز : أنا على التليفون معاك أول بأول .. ولو احتاجت أي حاجه كلمني فورا
عمر : تمام يا فندم 

انتهي عمر من مكالمته وبعد لحظه كلمه أحد رجاله من الفيلا قائلا بصوت متعجل .
رجل الباسم : يافندم .. جاك ومعاه واحد مصري بيحوموا حوالين الفيلا .. ومعاه شنطه كبيره .. واضح انهم مسلحين .. أوامر حضرتك ؟؟

عمر : اقبـــــــ
وفجأه انقطع الإتصال .. فقفز عمر من القارب مسرعا و تاركا عم حجاج خلفه يتعجب من تصرفاته .. وصعد سلمات الكرنيش بسرعه .. تخطي الشارع بين السيارات ودخل الي مبني الإذاعه والتليفزيون بماسبيرو .. ولكن عند الباب منعوه من الدخول فطلب مقابلة كبير الضباط المسئول عن الأمن بالإذاعه

ولما وصل الي مكتبه .. قال له بسرعه .. انا ضابط في القوات المسلحه .. محتاج اعمل مكالمه تليفونيه على الخط الأرضي فورا .. الأمر في منتهي الأهميه والخطوره

فقال له الضابط .. ممكن كارنيه حضرتك ؟؟ .. فقال له الباسم .. مش معايا كارنيهات دلوقتي .. فوقف الضابط بسرعه ليقبض على هذا الشاب الذي يقتحم الإذاعه بحجة واهيه .. لكن الباسم سبقه وعمل اعادة طلب لرقم رئيسه على تليفونه المحمول فأجابه رئيس الجهاز بسرعه .
عمر : انا في الإذاعه يافندم .. عايز اكلم الفيلا بسرعه .. لكن الأمن رافض
رئيس الجهاز : اعطيني الأمن

اعطي الباسم التليفون للضابط وقال له .. خد كلم .. لكن الضابط رفض الاستجابه له وأخرج مسدسه وصوبه نحوه .. وعمر يرجوه أن يتركه يتم المكالمه .. ولكن الضابط اصر على موقفه ولم يجيب على رئيس الجهاز

أدرك رئيس الجهاز الموقف عندما لم يكلمه أحد .. ولم تمر إلا دقيقتان .. حتى رن تليفون الغرفه وكان المتحدث مساعد وزير الداخليه المسئول الأول عن أمن التليفزيون والإذاعه ..
رفع الضابط السماعه .. وانصت للمتحدث .. ثم وضعها .. ووضع مسدسه في جيبه وقال للباسم .. اتفضل حضرتك .. التليفون تحت أمرك .. وتركه بالغرفه وخرج منها .

طلب عمر الفيلا بسرعه . فأجابه رجله قائلا 
رجل الباسم : اسف يافندم .. الشبكه سقطت فجأه والمكالمه انقطعت 
عمر : اقبض على جاك واللي معاه فورا .. واتحفظوا عليهم في غرفة الجنينه .. خدوا بالكم .. أي غلطه حتنسف كل اللي عملناه .. عايز عملية القبض عليهم تتم بهدوء وبسرعه 
رجل الباسم : تمام يا فندم ..
الباسم : كلها ساعه ونكون عندكم .. اخفى إي اثر لوجود حد بالفيلا .. وعايز التصرف يكون بحكمه .. مفيش وسيلة اتصال بينا لحد وصولي عندكم .. 
رجل الباسم : تمام يافندم 

انهي عمر المكالمه .. وخرج من الغرفه فوجد ضابط الأمن يقف خارج الباب .. فقال له عمر .. (شكرا ياكابتن) .. فأجابه الضابط .. (أنا اسف يا فندم .. التعليمات اللي عندي كده) .. فأجابه الباسم .. (مفيش داعي للأسف .. انت اتصرفت صح ).. وسلم عليه بموده ثم غادر مبني الأذاعه 


نظر عمر في ساعته فوجدها قاربت على السادسه فطلب رشا واخبرها أنه ينتظرها أمام ماسبيرو (مبني التليفزيون) على كورنيش النيل .. فأجابته انها ستكون عنده في خلال دقائق .

كانت رشا قد أعدت العده .. وأرسلت جاك وعميل آخر معه لاستطلاع مكان الفيلا .. وتجهيز أرض العمليه ومسحها لتأمين عمليتها الخطيره التي ستقوم بها خلال ساعات قبل مغادرتها مصر علي الطيران الايطالي في الساعه العاشره مساء اليوم ..

لم يمضي وقت طويل حتى نزلت رشا من تاكسي أمام مبني ماسبيرو .. ولوحت بيديها لعمر الجالس علي سياج الكورنيش يغني (عاشق يا بنات النيل) ويغازل الفتيات المارات من أمامه .

وصلت رشا عنده وهي تضحك وتقول ..
رشا : يا عيني ياعيني .. الظاهر عليك مبسوط أوي وآخر روءان .. ولا كأنك كسبت البريمو النهارده
عمر : انا كسبت اكتر من البريمو .. كسبت الضحكه اللي تسحر دي .. كسبت النظره اللي تجنن العاقلين وتعقل المجانين اللي بعيونك .. عشان كده انا مبسوط
رشا : انا كل لحظه بتعلق بيك اكتر .. وحبي لك بيتضاعف .. يللا بينا لعزه قبل ماأحضنك قدام الناس عشان كلامك الحلو ده
عمر : وهو يضحك .. لا لا امسكي نفسك بئه .. احسن نروح القسم بدل ما نروح لعزه .. يللا بينا

أوقف عمر تاكسي وجلس بجوار رشا .. وقال للسائق أن يتوجه بهما الي مدينة أكتوبر .. وطوال الطريق عمر يضع يده على رجلها .. فتبعدها .. فيمد يده ويمسك اصابعها .. فتسحبها من يده وفي عينيها نظره تقول له .. (خد بالك السواق ممكن يلاحظ) .. كان عمر يفعل ذلك ليشغلها ويشتت تفكيرها .. فلا تستطيع التركيز

وعندما تركها عمر .. وكانت رشا تحاول الإتصال برقم تليفون (تليفون جاك).. فتكون الإجابه ( التليفون مغلق أو خارج نطاق الخدمه ) .. ثم غابت الشبكه من تليفونها ايضا بعد أن اقترب التاكسي من مدينة اكتوبر .. فظلت هي تحاول وتحاول .. ولما لاحظ عمر محاولاتها سألها .. ماذا تفعل بالتليفون الأن .. فقالت له ..
رشا : كنت بحاول اتصل بشركة الطيران عشان أأكد حجز بكره .. لكن تليفوني مفيش فيه شبكه .. ولا شرطه واحده
عمر : اه هي شركة فودافون ضعيفه هنا .. خدي تليفوني اتكلمي منه .. موبينيل خدمتها افضل هنا .

فأخذت تليفونه وفتحته .. ولكن للأسف كانت ايضا الشبكه مفصوله .. فبدت الحيره على ملامح رشا التي ظلت تحاول وتحاول .. ولكن عمر قال لها احنا (أهو وصلنا .. ابقي كلميهم من تليفون الفيلا) . فاستسلمت رشا

اشار عمر للسائق أن يقف هنا .. ثم نزل هو ورشا .. ومشيا معا على الأقدام في الطريق الجانبي حتى وصلا الي الفيلا فقالت رشا ..

رشا : ايه المكان المهجور ده .. زي مايكون بيت الاشباح
عمر : بالعكس حبيبتي .. دي فيلا في منتهي الروعه .. بس المنطقه لسه منطقه سكنيه جديده .. وكلها كام شهر وتلاقي المنطقه اتزحمت .. حركة العمران كبيره أوي هنا
رشا : فعلا هو مكان هادي وبعيد عن زحمة ودوشة وسط المدينه
عمر : رجال الجيش بئه ... عزه دايما تقول إن والدها يحب يشتغل في هدوء لإن عملوا مهم 
رشا : رجال الجيش كده كلهم في كل مكان
عمر : لحظه اجيب المفتاح ..
ثم توجه الي اللافته التي على الباب الخارجي والمكتوب عليها (فيلا المراغي) .. ورفعها واخرج المفتاح من تحت اللافته . ثم فتح الباب .. فقالت له رشا (واضح انك عارف اسرار الفيلا وكأن الفيلا بتاعتك انت!!! )

عمر : عزه قالتلي على مكان المفتاح .. وانا جيت معاها اكتر من مره هنا .. 
(ثم غمز لها بعينه) .. فابتسمت وقالت (اااه مفهوم مفهوم)

دخل عمر ورشا الفيلا .. كانت الفيلا تغط في ثبات عميق .. يلفها الظلام والصمت من كل جانب .. لاتسمع فيها إلا دفات قلب رشا ودقات قلب عمر
فقد وصلا الي المشهد الأخير .. ها هم على مشارف اللحظه الأخيره التي ستحدد الفائز منهما في هذا الصراع .. صراع العمالقه 

هاهو باسم مصر .. يقف وجها لوجه مع باسمة اسرائيل .. ناتاشا نيسون .. أخطر وأذكي ضابطة مخابرات في الموساد .. الفتاه المدلله عندهم .. كانت لها صولات وجولات مع جهاز المخابرات المصري .. ولم تهزم مره واحده في حياتها .. كانت ضرباتها موجعه للجهاز المصري .. ناتاشا أهم عميلات التجسس .. اسمها يبعث الرعب عند كل الأجهزه .. لم يكن احد يعرف من هي .. ولا أي شئ عنها .. هي الفتاه .. حادة الذكاء .. والتي تجيد تمثيل ادوار السذاجه بعفويه .. هي الفتاه التي تستطيع السيطره على انفعالاتها الحقيقه .. وتظهر للعيون انفعالات اخري.

حالها في الموساد كحال الباسم في مصر .. مجهولة الهويه حتى عند معظم رجال الموساد انفسهم .. 

كانت ناتاشا تلعب نفس السيناريو الذي يلعبه الباسم .. وكأنهما يفكران سويا .. وكأن خواطرهم موصوله ببعضها .

فقد كان عمر يتحفظ على شريف الحقيقي ليلعب دوره .. وكانت ناتاشا تتحفظ علي راشيل الحقيقيه في روما لتعلب دورها .. 

ومنذ أن اصر الباسم أن ترتدي معطفه وحرصه على أن يصاحبه البالطو دائما .. جعل ناتاشا تشك في شخصيته .. عرفت أنه ضابط مخابرات .. وتأكدت بعد أن عثرت جهاز التصنت بالبالطو .. فكرت في القضاء عليه بروما .. لكن عمر كان قد قرر التوجه الى المطار.. فابتلعت الطعم برغبتها كي تخلص الموساد واسرائيل من كابوس الباسم الذي يرعبهم .. كانت تريد أن تقف أمامه وجها لوجه .. أن تصفيه بيديها .. وكانت خطتها أن تقتله قبل مغادرتها البلاد بدقائق معدوده وقبل أن تكتشف جثته .

لكن الباسم .. ومن اللحظه الأولي عندما أخطأت هي خطأ عفوي بسيط غير مقصود في حوارها معه ... واخبرته أن لأهلها وأعمامها محلات في منطقة الغوريه .. عرف انها ليس راشيل الحقيقيه .. فعائلة نحنام ليس لديهم أي أقارب في الغوريه .. عرف انها ليست راشيل .. ولكن لم يكن واثقا انها ناتاشا التي يعرفها حق المعرفه من عملياتها .. حتى بدأ يتأكد يوما بعد يوم .. وبعد أن لاحظ قدراتها الرائعه في الآداء

ها هما الآن أمام الأختبار الحقيقي لهما .. تري لمن تكون الغلبه .. 

أضاء عمر نور الفيلا .. عندما سمع تليفون يرن .. فأجابه وكانت المتحدثه عزه 
عزه : ايوا ياشريف .. انا اسفه إتأخرت شويه .. هي رشا معاك ؟؟ 
عمر: اه .. خدي كلميها
فتركت رشا حقيبة يدها على المقعد وراحت تكلم عزه 
رشا : ايوا حبيبتي انتي فين ؟؟ ... انا مستعجله كنت عايزه امشي بسرعه
عزه : اسفه أوي حبيبتي .. العربيه عملتها معايا .. وتليفوناتكم مش بترد .. مقفوله .. كلها نص ساعه واكون عندك
رشا : اوكي حبيبتي .. نص ساعه كفايه أوي .. متتأخريش عن كده 
ثم اقفلت السماعه .. فأسرع عمر وأمسك يديها الأثنين في عشق وهيام .. (امسك يديها حتى لاتأخذ حقيبتها) .. وهو ينظر في عينيها ويقول.. ( الحظ خدمني أن عزه اتأخرت .. وانا وانتي وحدنا هنا ) .. وجذبها ناحيته الي صدره .. ولكنها قالت له (تعالا حبيبي فرجني الأول على الفيلا ) . فمشي معها الي بعض الغرف حتى دخلت غرفة المكتب .. 

في هذه الحظه .. وبسرعة البرق دخل احد رجال الباسم من باب صغير جانبي .. واستبدل الرصاص في مسدسها ووضع تليفونها في حقيبة يدها وعاد بسرعه من الباب الجانبي .

لمحت رشا في غرفة المكتب خريطه صغيره واضح انها خريطه لمواقع عسكريه وبجوارها رسم كروكي بالقلم الرصاص .. ولكنها لم تلفت نظر عمر باهتمامها .. وخرجت من الغرفه بعد ان نظرت اليها وهي تقول ( ذوق رائع فعلا .. الفيلا تجنن) ..

كان عقل ناتاشا يعمل بسرعه .. فقالت لعمر .. ( ايه البخل ده .. مفيش حاجه نشربها هنا وللا لازم نستنا عزه يعني ) .. فقال لها عمر .. ثواني اشوف اي حاجه في التلاجه وارجعلك .. ولما انصرف عنها .. مدت يدها بسرعه اخرجت المسدس ووضعته في الجوارب عند متناول يدها .. ثم قفزت داخل الغرفه .. وامسكت الخريطه والكروكي .. كانت عيناها افضل من أي ماكينة تصوير .. فقد احتفظت بالخريطه بسرعه كبيره في ذاكرتها والرسم الكروكي .. فعلت هذا مؤقتا حتي تستطيع تصويرها بعد أن تنتهي من الباسم وتخلو لها الفيلا .

عاد عمر ومعه زجاجات كوكا .. ولكنها قالت له .. مفيش حاجه تانيه غير المشروبات المؤدبه دي .
عمر : ااه .. الجميل عايز خمور .. للأسف المراغي مبيشربش ... لكن عزه بتشرب في السر .. تحبي اكلمها تجيب معاها لو كنتي عايزه؟؟ 
رشا : لا ملوش لزوم 

سار بها عمر وهو يضع يده حول خصرها ليكملا الطواف في الفيلا .. ورشا لم تمنعه من احاطة ذراعه لخصرها .. ومشت معه في دلال حتى وصل بها عند باب غرفة النوم .

وقف رشا عند الباب وهي تبتسم قائلة ..
رشا : لا خلاص .. مفيش داعي اتفرج عالغرفه دي 
عمر : وهو يضحك ..لا .. ازاي بئه .. دي اهم واجمل غرفه في الفيلا .. لازم تتفرجي عليها
رشا : انت قصدك أيه بالظيط .. فهمني عايز ايه من غير لف ولا دوران

فاجأته بجرأتها .. ولكنه كان أكثر منها جرأه فقال لها
عمر : حعوز منك ايه يعني .. أنا بس كنت عايز استدرجك واحده واحده عشان اصطادك في غرفة النوم
رشا : ياسلام .. بالبساطه دي 
عمر : وحنعقد الأمور ليه .. انا بحبك وبحلم باللحظه دي من أول ثانيه شفتك فيها
قالت رشا وهي تدخل الغرفه ويدها بجوار مسدسها ..
رشا : انت تعرف ملكة النحل بتعمل ايه بعد التزاوج ؟؟؟
عمر : ااه اعرف .. بتخلص على الواد نحلاوي المسكين 
رشا : اهو انا ملكة النحل
عمر : بس انا مش الواد نحلاوي المسكين
رشا : عارفه انك مش مسكين ... (ثم ضحكت وقالت ) لكن شقي

فتقدم منها عمر وضمها اليه وهو يقول .. شقي ماشي .. لكن مغفل يضيع اجمل فرصه في حياته .. اكيد لا .. انا مستعد للموت .. بس ياريت تقتليني بسهم من عيونك .. تدوبيني وتشربيني بعد ماتسكريني بخمر شفايفك .. وظل يقبلها بنعومه فاستجابت له .. وكأنها كانت تعلم مسبقا بنواياه وتوافقه عليها .

مد عمر يده وفك ازرار قميصها .. وبعد دقائق كانت عارية الصدر معه في السرير.. ظلا يتعانقان وتهامسان بعبارات الشوق والحب حتى قال لها عمر

عمر : انا مش عارف من غيرك كنت عملت ايه .. انتي سر نجاحي .. انتي اللي عملتيني .. حنفضل انا وانتي افضل اتنين متفاهمين طول عمرنا .. انتي اللي وهبيتيني حياتي .. بدل ماتقتليني . بتوهبيني نفسك 

فاعتدلت رشا واخرجت مسدسها من الجوارب وهي تقول
رشا : أنا قلتلك قبل كده انك حرام في الموت .. مش بإدي حبيبي .. انا وانت مش ممكن نعيش الأتنين .. لازم واحد منا يموت .. لازم تموت انت يا باسم 
عمر : ( وهو لازال ينام مكانه بهدوء واضعا يده تحت رأسه ) .. ومستعجله ليه يا ناتاشا .. استني الأول نخلص اللي بنعمله .. هي ملكة النحل بتقتل بعد التزاوج وللا قبله

لم يتحرك جفن ناتاشا عندما سمعت اسمها الحقيقي .. فضغطت على زناد مسدسها كاتم الصوت .. ولكن الرصاصات لم تؤثر فيه وهو ينظر إليها ويبتسم .. 
عمر : مش قلتلك بلاش استعجال .. تعالي تعالي يانتوشه خلينا نكمل موضوعنا .. 

قفزت ناتاشا خارج الغرفه بسرعه ولكن عمر كان اسرع منها في الحركه .. فأمسكها ولوي زراعها ورماها على السرير والشرر يتطاير من عينيه .. واخرج من تحت الوساده مسدس (وضعه له رجاله ) وصوبه علي رأسها .. وقد تغيرت ملامحه و بدت الشراسه تتقافز على قسمات وجهه .. وكانه شخص آخر .. في منتهى القسوه والخشونه .. لم تكن تتوقع منه هذا المنظر .. ثم قال لها
عمر : حتهربي فين قبل ماأحكيلك حدوتة على بابا 



23

كان رجال الباسم يراقبون ويسمعون كل شئ بالغرفه والكاميرات دائره تصور المقاطع المطلوبه .. ولما سمع رجال الباسم صوته وهو يقول لها .. (احكيلك حدوته على بابا ) .. كلمة السر المتفق عليها بينهم .. جاء احدهم بسرعه إلى الغرفه ..

سمعت ناتاشا صوت اقدام تتجه اليهم .. فابتسمت .. إذ خطر ببالها أن القادم هو جاك الذي ارسلته قبلها ليؤمن عمليتها .. فترك الباسم يدها والشرر لازال يتطاير من عينيه .. وقال لها
البسي قميصك يابنت يا حلوه .. عشان احكيلك الحدوته في المكتب .. وقفت ناتاشا تلبس القميص وبدا الذعر على ملامحها عندما وجدت رجل الباسم يقف على الباب وليس جاك .. 

كان رجل الباسم يحمل بعض الأشرطه وجهاز كاسيت وحقيبة يدها .. فقال له الباسم دون أن ينظر إليه أو يحول عينيه عن ناتاشا ..
الباسم : صالة العرض جاهزه يارجاله ؟؟
رجل الباسم : إحنا جاهزين يافندم

فالتفت لها الباسم وهو يقول .. يللا قدامي ياحلوه عالسيما .. عازمك على فيلم رومانسي يجنن .. ااه .. على فكره متنتظريش جاك .. جاك مشغول معانا شويه هو واللي معاه 

فقدت ناتاشا سيطرتها على نفسها لأول مره في حياتها .. حاولت أن تفكر لتجد مخرج من هذه الشبكه المحكمه ولكن تفكيرها خانها .. فجميع الزوايا مسدوده أمامها .. فتقدمت أمام الباسم تسير في هدوء وذهبا معا الي المكتب 

وفي المكتب كانت هناك جهاز وشاشه عرض صغيره وضعها رجاله بعددخول عمر ورشا الي غرفة النوم .. 

فجلست ناتاشا على مقعد وجلس بجوارها الباسم وخلفهم يقف بعض رجاله الذين يشهرون اسلحتهم ويبدوا على ملامحهم الشراسه والعنف .. فقال لهم الباسم ( شغلوا لنا الفيلم الأول ياشباب..وهاتوا لينا كيس لب عشان نتسلا واحنا بنتفرج)

ادار احد رجال الباسم شريط السينما الصغير .. فظهرت ناتاشا وهي تنزع قميصها .. ثم شاهدت نفسها عارية الصدر في حضن الباسم تبادله القبلات وعبارات الهوي والحب .. ثم رأته وسمعت صوته وهو يقول لها وهي في حضنه
 
الباسم : انا مش عارف من غيرك كنت عملت ايه .. انتي سر نجاحي .. انتي اللي عملتيني .. حنفضل انا وانتي افضل اتنين متفاهمين طول عمرنا .. انتي اللي وهبيتيني حياتي .. بدل ماتقتليني . بتوهبيني نفسك   ) إقرأ الحلقه السابقه)
وهنا انتهي الفيلم القصير .. فقال لها الباسم .. اسمعي كمان الأغنيه الحلوه دي .. وأدار الكاسيت .. فانهارت ناتاشا وهي تسمع هذا الحوار بينها وبين الباسم .. (اقرأ الحلقه 11 ) .. سمعت صوتهما معا في السياره بروما

صوت الباسم : على فين بئه يا أموره .. أنا افضل نروح الفندق .. بعيد عن العيون .. ممكن حد يشوفنا سوا وانا بخاف عليكي

صوت ناتاشا : هههههههه لا متخفش عليا .. بلاش الفندق .. انا اخاف فى الفندق اكتر
صوت الباسم : بس في الفندق أمان اكتر.. في الفندق بعيد عن العيون وحدنا اقدر ارسم خطه محكمه وانتي تساعديني عشان اصطاد العصافير

صوت ناتاشا : لا لا .. مش وقت صيد العصافير .. لسا لما يجي الأوان .. انت دايما مستعجل كده .

صوت الباسم : طول ماإنتي معايا .. وحتساعديني عليهم .. حصطادهم بسرعه .. شبكتك اصلها تعبتني كتير وحيرتني .. ومين غيرك ممكن يساعدني ياروح الروح .. جرأتي دي بس عشان انتي معايا .. من غيرك مش حأقدر اعمل شي.)

هنا انتهي الباسم من عرضه .. وأمر رجاله بأن يتركوهم وحدهم .. وأن تدخل اليهم عزه فور وصولها .. فانصرف الرجال وخلت الغرفه إلا منهما .. وبدأ الباسم يكلمها في هدوء بعد أن غابت ملامح الشراسه من على وجهه 

الباسم : اسمعي بئه يانتوشه الحلوه 

أولا : التسجيل بصوتك واضح فيه انك بتساعديني من زمان .. وانك انتي اللي بتبلغيني عن العملاء بتوعكم وعن الشبكه .. ولولاكي انا مكنتش انجح في صيد الشبكه وعملاء الموساد هنا .. دا اللي يفهموا اي حد من التسجيل.

ثانيا : شريط السينما واضح فيه حبك ليا .. وانك بدل ماتنفذي الأمر بقتلي وهبتيني نفسك وانتي سعيده وراضـــيــه .. وكمان بيأكد علاقتك الطويله بيا .. وبيأكد اننا متفاهمين من مده طويله .

ثالثا : اللي إنتي متعرفهوش .. انك انتي كنتي بتبعتي رسايل كتير بتليفونك على روما ... بتأكدي فيها أن انا مش الباسم .. وإن الباسم مصاب بالمستشفي في غيبوبه فاقد الحياه .. واني أنا مجرد واحد من رجالته .. وانك قررتي تخلصى عليا اليوم عقابا للباسم وللجهاز المصري ..

ااه .. فى أمر مهم جدا جدا .. انا حطيت ليكي صور شريف على تليفونك .. تلاقيهم في الصور ... كنتي عايزه تخدعي الموساد وتقوليلهم .. اهي صور الباسم الحقيقي .. لكن للأسف يا أموره .. طلعتي خاينه لهم .. لإن صور الباسم الحقيقي علي تليفون جاك .. جاك طلع مخلص للموساد اكتر منك .. هو صور الباسم الحقيقي .. لكن انتي خدعتيهم وصورتيلهم شريف .. ياخاينه

واللي اهم من دا كله انك بلغتيهم انك جندتي عزه المراغي عشان تقدروا تخترقوا الجيش من خلال والدها .. وإنها وقعت صك التجنيد وقبضت مبلغ من المال .. وأعطيتيها اسم حركي (شيماء)

ناتاشا : انا مبعتش رسايل أبدا .. وتيلفوني مفيش عليه أي رسايل أهو ..( ثم بدأت تنظر الي قائمة الرسايل في تليفونها) .. لكن الباسم ضحك وقال لها ..

الباسم : لا مش تليفونك ده ياحبيبتي .. تليفونك اللي في شنطتك .. 

فتحت ناتاشا حقيبتها وبحثت فيها فوجدت التليفون الذي فقدته في المطعم بروما .. ونظرت الي الرسائل فوجدتها كما اخبرها الباسم .

ناتاشا : تكسب ياباسم .. حتعملوا معايا ايه ؟؟ .. متنساش حقوقي القانونيه قبل ماتتصرفوا معايا أي تصرف تندموا عليه 

الباسم : احنا مش ناويين نعمل معاكي أي شي ياحبيبتي .. انتي متهونيش عليا أبدا

ناتاشا : قصدك ايه ؟؟

الباسم : يعني القرار في إيدك انتي .. قدامك تلت حلول اختاري منهم اللي يعجبك ..

ناتاشا : هما ايه ؟؟

فتح الباسم درج المكتب وأخرج المظروف المكتوب عليه .. (عملية شيماء وريم)  .. وفتحه بفتاحة الخطابات .. واخرج منه بعض الأوراق التي تحمل شعار المخابرات المصريه وقال لها

الباسم : شوفي ياستي واسمعيني كويس

الخيار الأول .. إنك تتعشي معانا .. وبعدين تاخدي العربيه ونوصلك عشان تلحقي طيارتك في المطار الساعه 10 .. وتسافري معززه مكرمه ونشيل لك الشنط بتاعتك لحد باب الطياره

الخيار التاني : انك تاخدي المسدس ده .. وتصوبيه ناحية دماغك الحلوه دي.. وضغطه صغننه .. تخلصى مني ومن الدنيا ومن بلاويها .. وانا اوقف اتفرج عليكي وقلبي بيتقطع على الجمال والحسن اللي حيفارقنا ويروح نار جهنم .. 

اممممممم إحنا طبعا لازم نصور المشهد اللي يقطع القلب ده .. مشهد انتحار معذبة القلوب وساحرة العيون .. أصورو واتفرج عليه لما توحشيني .. وكمان عشان محدش يتهمني اني قاسي ووحش .. قتلت اجمل بنات الكون

الخيار التالت : انك كده زي البنوته الشطوره .. توقعي علي الأوراق دي .. وتقبلي التعاون معانا .. ساعتها حتكوني القلب والعين .. تكوني وريدي وشرياني .. اعيش اسيرك قبل ما تكوني اسيرتي .

ناتاشا : مفهمتش قصدك ايه من الخيار الأول .. يعني انا ممكن اسافر بدون أي اعتراض منكم بعد اللي حصل

الباسم : طبعا ياحبيبتي .. تسافري معززه مكرمه .. بس أنا حطلع ندل .. حطلع الشرير بتاع الفيلم .. وابعت كل الشرايط و التسجيلات دي وتليفونك وتليفون جاك اللي قبضنا عليه للموساد .. قبل وصولك لروما حيكون عندهم كل حاجه تثبت انك كنتي بتشتغلي معايا .. وهما بئه عليهم الباقي .. أظن انتي أكتر واحده تعرفي هما حيعملوا إيه .. وأكون انا برئ من دمك ياجميل .

ناتاشا : صعب الموساد يصدق السيناريو دا .. وأنا اقدر اقنعهم إنها لعبه منك

الباسم : خلاص .. اتفضلي سافري .. جربي .. ولما نشوف .. ياحياتي .. الموساد مع أي ذرة شك ولو بنسبة واحد في المليون بيقتلوا ويرتاحوا من الشك .. هو أنا حعرفهم أكتر منك ؟؟ .. تحبي اجهزلك العربيه تلحقي الطياره ؟؟

جلست ناتاشا فاقدة الحيله .. فقد أحكم الباسم حولها الحصار .. وبعد فتره من الصمت .. امسكت الأوراق ووقعت عليها .. كانت الورقه الأولي اعتراف منها بأنها عميله منذ تاريخ قديم للمخابرات المصريه .. ووقعت عدة إيصالات استلام مبالغ براتبها من مصر .. وبعد أن انتهت من التوقيع قالت للباسم

ناتاشا : انا سمعت عنك كتير .. بس مكنتش اتصور انك بالبراعه دي .. رغم اني مجبره للتعامل معاك غصب عني ... لكن بكل أمانه أنا أول مره في حياتي قلبي يتحرك كان لك انت .. انا مش عارفه احساسي دلوقتي .. خايفه وغضبانه ومهزومه لكن جوايا احساس بإني راضــيـه لإني جنبك ومعاك .. انا وقعت الأوراق بس ليا شرط واحد

الباسم : مفيش شروط .. لكن ممكن اسمع .. إيه ؟؟

ناتاشا : انك انت بس اللي تتعامل معايا .. انت بس إلي تشغلني.. مش حتعامل مع حد غيرك 

الباسم : دا مش شرط ياناتاشا .. انا كمان احب اكون جنبك ومعاكي .. الباسم والباسمه اورع ثنائي في عالم الظل .. أنا مقدرش اسلمك لحد غيري أبدا .. انا كمان ياناتاشا كنت معجب بيكي من سنين .. وكنت بتمنى اللحظه اللي نكون فيها انا وانتي في مركب واحد .. انا عارف انك يهوديه .. بس من أصل روسي .. يعني بلدك الأصل هي روسيا مش اسرائيل .. وانا مش بشتغل ضد روسيا .. ولا ضد أي دوله .. احنا هنا بس بندافع عن نفسنا .. عن ارضنا .. عن اطفالنا وأهلنا .. أنا متأكد انك مش حتندمي بتعاملك معانا بعد ماتشوفي الفرق بينا وبينهم .

ناتاشا : انا كده اقدر اقولك إني واحده من مجموعتك .. انتصار رائع ياباسم .. مبروك لك .. وهاردلك ليا. 

الباسم : انتي أهم واحده .. انتي مجموعتي كلها يا ريم .. ريم دا اسمك الحركي من اليوم .. واللي حتكون حلقة الوصل بينا شيماء (عزه) .. 
طبعا الموساد حيفهموا انك انتي اللي بتشغلي شيماء وتحركيها .. لكن الحقيقه هي العكس .. وجودها معاكي أمر طبيعي لانها عميلتك .. ثم إلقى اليها بالخريطه والكروكي قائلا .. دي خريطه لمواقع حقيقيه .. دي أول معلومات حصلتي عليها من تجنيد عزه .. حطيها في شنطتك .. دلوقتي باقي اخر أمر

ناتاشا : ايه ؟

الباسم : امسكي الورقه والقلم اكتبيلي اسماء الشبكه بتاعتكم هنا وعناوينهم .. واسم الشخص اللي بينفذ الاغتيالات الايام اللي فاتت 

ناتاشا : مفيش داعي للكتابه .. ثم اخرجت قلم جاف من حقيبتها وادارت الجزء العلوي .. فخرجت الانبوبه وملفوف عليها ورقه صغيره .. فردتها وقدمتها للباسم .. قائلة .. اهي الاسماء والعناوين وارقام تليفوناتهم .. لكن الباسم قال لها .. ( اكتبيهم بخط يدك)

فقامت الي المكتب وكتبت اسماء العملاء .. واخدها منها الباسم ووضع كل الأوراق في المظروف مره اخري واستدار كي ينادي علي رجاله .. 

في اللحظه التي استدار فيها .. اخذت ناتاشا فتاحة الخطابات المدببه والتي تشبه السكين .. وطعنته طعنه نافذه في ظهره .. فوقع على وجهه على الأرض غارقا في دماءه .. وظلت ناتاشا تطعنه بالفتاحه في شراسه وقسوه



24
امسكت ناتاشا المظروف الذي يحتوي على أدلة اتهامها وتجنيدها .. كانت تجلس على ركبتيها والباسم مدد أمامها على وجهه .. غارقا في دماءه يتألم .. وهمت بأن تطعنه الطعنه الثالثه والأخيره لتتأكد من موته .. رفعت يدها في الهواء لتغرس الفتاحه في ظهره .. لكن يد من حديد امسكت يدها فجأه .. انها يد عزه ..

دخلت عزه الغرفه فوجدت رشا تطعن الباسم فاندفع الدم في عروقها محملا بعواصف الغضب وحملتها اعاصير الخوف على حبيبها فقفزت لتمسك بيد رشا في اللحظه الاخيره .. ثم ركلتها بقدمها في وجهها فألقتها على الأرض 

وقفت رشا بسرعه والفتاحه في يدها لتهاجم عزه .. واشتبك الفتاتان في قتال عنيف .. ولكن عزه المدربه على فنون القتال .. سيطرت على يدها واسقطت الفتاحه منها على الأرض .. ثم كالت لها اللكمات في وجهها والركلات في بطنها حتى جعلت الدماء تغطي وجهها .. ورشا تبادلها اللكمات ولكن عزه تتفادها بمهاره.

في هذه اللحظه دخل السيد وأحمد ومرتضي الي الغرفه .. فوجدا عزه تكيل اللكمات لرشا .. والباسم ممدد على الأرض يحتضر .. فقفز مرتضي وامسك يدي رشا بيد واحده فاصبحت بلا حول ولا قوه أمام هذا العملاق .. 

على اثر هذه الجلبه جاء رجال الباسم بسرعه واحكموا وثاق رشا .. فقال لهم السيد ..
السيد : احبسوها في أي غرفه وشددوا عليها الحراسه .. ثم خرج مسرعا من الغرفه تاركا احمد وعزه بجوار الباسم يحاولان منع اندفاع الدم من ظهره 

كانت انفاس الباسم متقطعه .. ونبضه يبطئ تدريجيا .. ففتح عينيه بصعوبه وهمس بصعوبه .. فوضعت عزه اذنها وخدها جنب شفتاه كي تسمعه .. فقبلها في خدها .. وحاول أن يضحك .. لكن الضحكه اصطدمت بجدار الألم فسقطت من على شفتيه لتصبح ابتسامه ترتدي زي الأوجاع .. ولكنه حاول جاهدا أن يهمس لها قائلا .. (ايدك تقيله يا عزه .. اوعى تكوني موتيها .. اتحفظوا عليها .. لو رجعتلها حتصرف انا معاها .. ولو مت نزلوها تسبح في حمام السباحه ) .. 

كان الباسم يتكلم بصعوبه .. تخرج الهمسات من بين شفتيه ممزوجه بأنين وحشرجات الروح . ثم اغمض عينيه وراح في غيبوبه.

خرجت عزه من الغرفه تصرخ طلبا للنجده والإسعاف .. كان الفزع والألم يكسو ملامحها .. والغضب يتقافز بين حاجبيها .. خرجت من الغرفه تجري فوجدت السيد يكلم رئيس الجهاز يخبره بما حدث .. فأخبره رئيس الجهاز أن طائره مروحيه سوف تكون عنده في دقائق لنقل الباسم للمستشفي بسرعه ..

وكان احمد وبعض رجال الباسم يحاولون عمل الاسعافات الأوليه لمنع تدفق الدماء منه .. وعزه حائره منهاره تجري خارج الغرفه تاره لتستعجل السيد ... وتجري الي داخل الغرفه تاره لتعاون الرجال .. 

في احد المرات خرجت مندفعه من الغرفه تصرخ في رئيسها ليستعجل الطائره .. فوجدت رجلان من رجال الباسم يمسكان هناء .. بعد أن وضعا في يديها الأصفاد .. فقد أمرهم الباسم أن يقبضوا على أي شخص يدخل أو يحوم حول الفيلا خلال الساعات القادمه .. 

فلما رأتها عزه .. اندفعت إليها غاضبه كالقطه المتوحشه وأمسكت شعرها بعنف وهي تصرخ فيها .

عزه : صحيح انك انسانه حقيره عديمه الاخلاق .. وجايه لحد هنا كمان يا مستهتره ياعديمة الشرف والدين . كنت فكراكي بني ادمه .. أول مره انخدغ في شخص في حياتي .. متصورتش ولا خطر ببالي انك قذره للدرجه دي

هناء : (في فزع ) .. في ايه .. في ايه .. ليه بتعملوا معايا كده .. انا عملتلك ايه ياعزه .. فين شريف ؟؟ .. انا عايزه اكلم شريف .. في إيه ؟؟؟؟؟

عزه : ايه الي جابك هنا ؟؟؟ ... يا منحله ياعديمة الشرف يا بنت الكلب .. مش لكي بنت .. ولكي حيوان سايبك ماشيه على حل شعرك .

هناء : في غضب .. وانتي مالك .. أنا هنا على معاد مع شريف .. هو صاحب البيت وهو بس إللي يقول مين يجي عندو ومين لا ..

عزه : وهي تتكلم بانفعال ... يا هانم يا محترمه .. شريف دا انسان محترم ومتزوج وبيحب مراته وبنته .. أوعي تفتكري أنه عشان ضحك معاكي أو عاملك كويس أنه خلاص بيحبك .. دا خيالك المريض هو اللي بيصورلك كده .. انتي انسانه حقيره بتدوري على المتعه .. روحي دوري عليها بعيد عن شريف .. فهمتي وللا اقول تاني ؟؟ .

هناء : وقد سبقتها الدموع .. انا حره مع الحيوان اللي سايبني على حل شعري .. ممكن اعرف انتي ايه دخلك بعلاقتي مع شريف .. انتي مالك !!!؟؟ .. خللي شريف يتكلم عن نفسه .. وللا انتي الحارسه عليه ؟؟!!!!

عزه : بعد ان مدت يدها وامسكت رقبتها بعنف وهي تقول بصوت كالصراخ .. أيوا أنا الحارسه عليه .. لازم احميه .. واحمي بنته ومراته .. واحمي بيته من النوع اللي زيك عديم الشرف .

ثم نظرت عزه الي الرجال وقالت لهم 
عزه : احدفوا الهانم دي في أي غرفه لما نشوف الأول المصيبه اللي احنا فيها 

في هذه اللحظه جاء السيد على صوت عزه العالي الغاضب .. فوجد هناء في اصفادها بين الرجال مستاءه وصامته .. ووجد عزه تمطرها بوابل من السباب والتحقير ..
فتقدم السيد بسرعه وأمر الرجال بأن ينصرفوا .. وحل وثاق هناء واعتذر لها عن تصرف الرجال معها وعن هجوم عزه عليها .. ثم قال لها اتبعيني .. ودخل معها أحد الغرف .

وقفت عزه غاضبه ومتعجبه من سلوك السيد مع هناء واعتذاره لها .. ولكنها عادت مره اخري إلي الباسم والدموع تملأ وجنتيها وهي لا تستطيع النظر إليه وهو في هذه الحاله 

دخل السيد احدى الغرف مع هناء وقال لها
السيد : انا اسف جدا يامدام غاده .. معلش الرجال ميعرفوش انتي مين .. وعزه النهارده مش في حالتها بعد ما اتعور عمر وراح المستشفي .

كان السيد يريد أن يخفي عن غادة حقيقة ماحدث لزوجها حتى لا تنهار من اثر الصدمه .. فأكمل كلامه قائلا

السيد : اصل عمر انجرح .. جرح صغير وأخد العربيه وراح مستشفي السلام في المعادي .. حضرتك ممكن تلحقيه هناك لو تحبي .. أو تنتظريه هنا .. زي ما تحبي ؟

كان السيد يتكلم في هدوء دون أن يظهر عليه أي اثر للكارثه التي يعانيها عمر .. فقد اراد أن يجعلها تسبقهم الي المستشفي بسيارتها دون أن ينتابها الذعر والقلق على مصير زوجها .

غاده : وهي ملهوفه غير مصدقه .. !!! جرح صغير ويروح مستشفي المعادي !!!؟؟؟!!! ... اتعور ازاي .. انجرح فين .. مين راح معاه؟ .. ارجوك قول الحقيقه ؟ .. عزه بتقول المصيبه اللي احنا فيها !! ؟؟ انا بدأت اقلق .. ارجوك طمني؟ ... فين عمر ؟؟

السيد : مفيش داعي للقلق يامدام .. عمر راح بنفسه للمستشفي .. الجرح بسيط بس يمكن يحتاج نقل دم لأنه نزف كتير.. عشان كده فضلنا انه يروح المستشفي .. إنما عزه بتتكلم عن مصيبه تانيه .. مصيبه اسمها رشا .. اكيد تعرفيها ؟؟

غاده : ايوا انا اعرف رشا .. مالها .. ؟؟ 

السيد : هى اللي بتتكلم عنها عزه وكان في صدام وقتال بينهم قبل دخولك .

ادركت غاده ان هناك مكروه حدث لزوجها .. وأن السيد لن يخبرها بأكثر من هذا .. فانطلقت مسرعه الي خارج الفيلا ... واستقلت سيارتها وانطلقت بسرعه جنونيه الي مستشفي السلام بالمعادي .. ولكنها قبل أن تبتعد عن الفيلا كيلومترات قليله .. لمحت طائره مروحيه تطير على ارتفاع منخفض .. وتتجه ناحية الفيلا .. فتوقفت بسيارتها .. واستدارت بسرعه الي الفيلا من جديد .. فقد ادركت حقيقة الموقف بإحساسها .. بعد أن رأت الطائره .. فهمت أن عمر مصاب اصابه بالغه . وان الطائره جاءت لتنقله الي المستشفي أو الي مثواه الأخير .. 

كانت غاده تقود مسرعه .. وصوت دقات قلبها يعلو على صوت محركات السياره .. والدموع تصنع هاله من الضباب أمام عينيها .. فلا تكاد ترى الطريق الا بصعوبه .. ولكن للأسف قبل أن تصل الي الفيلا .. وجدت الطائره عائده .. فاستدارت مره اخري تسابقها على الأرض .. والهلع يعصف بقلبها الذي اصبح كريشه في مهب الريح .. حتى وصلت الي المستشفي .. وراحت تجري في دهاليز المستشفي إلي أن وصلت الي غرفة العمليات .. فأوقفها السيد .. وقال لها ..

جميل أنك وصلتي يا مدام غاده .. الحقيقه أن عمر مصاب اصابه كبيره في ضهره .. لكن أن شاء الله يعدي منها .. ارجوكي تماسكي .. كان السيد يكلمها ولكنها لم تكن تسمعه .. فقد كانت عينيها على باب غرفة العمليات وهي شارده مرتبكه .. والدموع تنساب على خدها في صمت وقلق .

ثم تركته وراحت تقرع باب غرفة العمليات بقوه .. والسيد يحاول منعها .. ولكنها استمترت في قرع الباب حتى خرجت ممرضه من داخل الغرفه غاضبه .. فقلت لها غاده .. أنا دكتوره .. وعايزه اكلم الدكتور اللي بيعمل العمليه فورا في أمر حياه أو موت ...

لم تمضي ثواني حتي كان الطبيب يطل برأسه من الغرفه متعجبا .. وقال لها .. في أيه يا مدام ؟؟ .. فهمست له غاده ببعض كلمات باللغه الانجليزيه لم يسمعها غيره .. فبدا الإهتمام على وجهه .. ثم هز رأسه لها ودخل الي الغرفه مره اخري ..

أدرك السيد من سلوك عزه ومن اهتمام الطبيب بهمسها .. أن هناك شيئا هاما تعرفه غاده ويجب أن يعرفه الطبيب .. فتركها تتصرف كما يحلو لها دون اعتراض أو تعطيل لها ..

ظلت غاده تروح وتجئ امام غرفة العمليات ودموعها لاتنقطع .. والخوف والقلق يعصف بروحها .. لم تكن تسطيع أن تنظر الي زوجها وهو في هذه الحاله .. ولكنها تماسكت ثم توجهت الي نافذة الغرفه الزجاجيه لتري ماذا يدور داخل الغرفه .. فوجدت عمر ممدا على طاولة العمليات وعزه ممده على طاوله اخري بجواره 




25 
الأخيره

أنقذ الأطباء حياة عمربمعجزه .. ثم نقلوه من غرفة العمليات الي غرفه بالمستشفي ... وظل الجميع ساهرون أمام غرفته .. 

عزه كانت تجلس بجواره على مقعد .. تقرأ القرآن .. وترفض أن تناول العصائر التي احضرتها لها الممرضه .. بعد أن اصابها الأعياء بسبب الدماء التي نقلوها منها إليه .. فقد اصرت عزه أن لا تشرب شيئا حتى تطمئن إلي حالته .

هناء تروح وتغدو أمام باب الغرفه .. ودموعها لازالت تسيل .. والسيد ينظر إليها في اشفاق .. ويشعر بما تشعر به من أسى وحزن .. وعندما زادت حالتها قلقا ولهفه على زوجها .. أخذها من يدها ودخل بها الغرفه .. ولكنها رأت عزه تجلس بجواره وهي ممسكه بيده .. فوقفت عند الباب .. ولكن السيد قال لعزه .. 

السيد : اخرجي انتي ياعزه .. لازم ترتاحي يا بنتي .. كمية الدم اللي اخدوها منك كبيره .. لازم تاكلى وتشربي شئ .. وإلا حتوقعي من طولك . 
عزه : مش مهم .. مش حاكل ولا حشرب قبل ما يتكلم عمر واطمن عليه .. اللى بنعمله له .. دا اقل كتير من تضحياته هو عشانا .. مش كفايه انه هو مرمي هنا في مستشفى .. ومراته متعرفش عنه شئ ولا بنته ..

ثم نظرت الي هناء وقد ذهب غضبها وتمالكت نفسها وقالت لها .. 
عزه : اتفضلي يا هناء .. تعالي اطمني عليه .. انا اسفه .. انا عارفه أن عمر أي حد يقرب منه لازم يتعلق بيه ويحبه .. ادخلي اطمني عليه .. اتفضلى 

دخلت هناء ملهوفه وجلست على ركبتيها بجواره من الجانب الآخر للسرير .. وامسكت يده الاخري وظلت تقبلها وتحسس بها على وجهها .. 

كان عمر لايزال تحت تأثير المخدر يهذي ببعض كلمات غير مفهومه .. ولكن هناء سمعت بعض كلمات متفرقه ( ريم .. عمليه .. أبله .. عفريت ياجده .. على بابا .. حامل .. قميص .. وهمهمات غير مفهومه اخري) .. وعزه وهناء يسمعانه .. لم تكن هناء تهتم كثيراً بخترفات المخدر مثل عزه التى كانت تركز في كلماته بدافع الفضول .. ولكن هناء بمجرد أن سمعت اسم ريم .. قامت وخرجت مسرعه من الغرفه .. نادت على عم محمود سائقه الذي يقف مع المجموعه في الاستراحه خارج الغرفه .. وهمست له ببعض كلمات فانطلق مسرعا .. وغادر المستشفي .

ظلت الفتاتان بجواره طوال الليل .. وقبل الفجر .. فتح عمر عينيه .. وابتسم .. ونظر الي يمينه فوجده عزه أولا .. التي قفزت فى فرحه عندما فتح عينيه .. ولم يكن قد رأي غاده بعد .. فهمس لها قائلا ..
عمر : خمسه يا عزه خمسه مش تلاته .. خمسه 
عزه : في فرح .. الحمد لله .. يا جمااااااااعه .. حد يجيبلي العصير بسرعه انا حيغمى خلاص عليا .. خمسة ايه ياعم انت .. موتنا جنبك .. الحمد لله .. الحمد لله .
عمر بهمس : واحده ماتت وشفايفي بين شفايفها وبلعب في عقد برقبتها .. والتانيه ماتت وانا بلعنها .. والتالته لسانها طول نهر النيل .. والرابعه دمها بيجري في عروقي .. والخامسه هي كل الأربعه دول ..

في هذه اللحظه .. وقبل أن يلتفت هو لوجود هناء بجواره .. دخلت ريم الغرفه مع الاسطى محمود .. فقفزت على السرير بسرعه.. والقت نفسها على صدر ابيها وهى تصيح .. بابا بابا بابا .. هو يقول لها في ألم .. بس بس على مهلك ياريم .. ولكنها ظلت تحضنه ولم تبتعد عنه .. وهي تبكي .. مالك يابابا .. مالك .

عمر يهمس في إذن ريم : قلتلها بحبك ياحبيبتي زي ما قلتيلي .. لكن هي ضربتني بالسكين البنت الحلوه أم شعر أصفرا .

سحبت عزه ريم من فوق صدر والدها وهي تقول لها .. تعالي ياحبيبتي .. بابا بخير .. متخفيش .. ثم احتضنتها بمحبه وقبلتها .. وبعد أن تركتها .. جرت ريم دامعه إلي هناء وهي تقول .. ماما .. مالو بابا ياماما .. وهو ليه عيان ؟؟ .. ليه مش ضربتيها انتي البنت الوحشه دي ؟؟ 
فضمتها غاده الي صدرها وهي تقول .. لسه لما اشوفها حضربها .. حنموتها كمان .. بس بابا بخير ياحبيبتي .. دلوقتي يقوم ونروح بيتنا ..

سمعت عزه هذا الحوار .. ففغرت فاها .. وعلا وجهها هاله من الخجل .. كانت تتمنى أن تنشق الأرض وتبلعها في هذه اللحظه .. فطأطأت رأسها الي الأرض .. وبدأت تتسلل لتخرج من الغرفه دون أن تلفت النظر .. لكن غاده لحقت بها عند الباب وامسكت يدها .. وضمتها الى صدرها بحب وموده .. فقالت عزه

عزه : أنا اسفه يا هناء .. مكنتش اعرف .. بس الحق عليكي انتي .. ليه ما قلتي ليا .. وتركتيني ابهدل فيكي .. ليه ؟؟ .. انتي المحقوقه .. 
غاده : الحمد لله .. حصل خير ياحبيبتي .. انا مش زعلانه منك .. بالعكس والله
عزه : انا فى منتهى الكسوف والخجل .. مش قادره ابص فيكي على اللي عملته وقلته ليكي .
غاده : بالعكس يا عزه .. دا جميل كبير في رقبتي أنا .. اللي تعمل كده عشان تحافظ على عمر لبيته وبنته ومراته .. اعيش العمر وأنا مديونه لها .. حبى ليكي زاد الف مره ياعزه بعد اللي عملتيه عشاني وعشان ريم .. اللي عملتيه عشان عمر وعشانا كلنا .. ودمك اللي انقذ حياته لنا .. دا جميل حعيش حياتي وانا بسدده ليكي .

كان عمر يسمع الحوار ولايفهم مايدور حوله .. وفي هذه اللحظه دخل الطبيب .. وظل يفحصه .. ثم قال لهم .. الحمد لله مفيش أي خطوره عليه .. يرتاح عندنا تلت أيام بس ويخرج بكامل قواه .. المهم .. بلاش الزحمه دي هنا .. واتركوه يرتاح 

ظل عمر ثلاثة ايام بالمستشفي .. كانت خلالها عزه وغاده وريم .. ملازمين له تقريبا طوال الوقت .. الا من بعض ساعات قليله .. خلال هذه الفتره توطدت العلاقه جدا بين عزه وغاده حتى اصبحتا اكثر من اختين .. وكان عمر خلال هذه الأيام صافي الذهن .. يخطط كيف سيتصرف مع ناتاشا ويستفيد مما حدث .. وبعدها خرج عمر من المستشفي على قدميه وهو متشوق للقاء ناتاشا بعد أن اكمل خطته في ذهنه ..

وقف عمر أمام باب المستشفي وهو يقول للمجموعه حوله .. نعود الي النقطه التى وقفنا عندها .. يللا بينا كلنا على الفيلا .

كانت ناتاشا خلال هذه الايام الثلاثه هي وجاك و الدمياطي ( عميل الموساد المصري وهو الرجل الثالث الذي كان ينفذ عمليات التصفيه ).. محبوسه في الفيلا .. دون علم السلطات الرسميه إلا رجال الباسم ورئيس الجهاز .. 

ماأن وصل عمر الي الفيلا وفى يده ريم وخلفه غاده وعزه .. وبعدهم مرتضي وأحمد وبعض رجاله .. حتى دخل علي ناتاشا الغرفه صائحا .. 

عمر : وحشتني أوي ياجميل ياشرس .. إيه يابنت ياحلوه العنف دا كله .. مش كان كفايه عليا نظره تجيب أجلي .. لازم تلعب بالسكاكين ياأمور
ناتاشا : بكل هدوء .. انت لسه عايش .. كده تضيع مني فرصة عمري .. لو كنت مت وريحتني .. كنت أنا بقيت اشهر وأهم من بن جوريون وجولدا مائير .. لكن اعمل فيك ايه .. دايما تحطم احلامي
عمر : أموت وأريحك ازاي ياعسول !!! .. أنا وانت يا كتكوت مكتوب علينا قلة الراحه .. 

في هذه اللحظه لم ينتبه عمر الي ريم التي تمسك يده .. وتركت يده وانطلقت فجأه .. ونشبت اسنانها بكل قوه في ذراع ناتاشا .. عضتها .. ولم تترك زراعها .. وعمر يحاول تخليصها منها .. وناتاشا تصرخ من الألم 

دخلت الغرفه عزه وغاده وأحمد على صوت صراخ ناتاشا .. فضحكوا جميعا .. وعزه تقول لها برافو برافو ريم .. أوعي تتركيها .. فالتفت عمر الي عزه قائلا وهو يضحك .. أهى ريم دي نسخه منك في غضبها .

وبعد أن خلص ناتاشا من اسنان ريم الحاده .. قال للجميع إتركونا أنا وعزه وأحمد مع ناتاشا .. فخرج الجميع ..

وجلس الأربعه و ناتاشا مقيده بالأصفاد .. وشرح عمر تفاصيل ماحدث لأحمد وعزه بسرعه .. هنا علمت عزه أن راشيل الحقيقيه محتجزه في روما .. وفهمت معني كلام عمر عندما أخبرها أنه ايضا يريد انقاذ راشيل ..وأنه يحبها كأي فتاه مصريه ..

ثم شرح عمر لأحمد خطته في كفية التصرف مع جاك والدمياطي .. فخرج احمد لينفذ الخطه .. وعاد عمر وزوجته وابنته الي منزلهم ليستريح .. وظلت ناتاشا في محبسها لليوم التالي .
ـــــــــــــ

ظل أحمد وبعض الرجال بالفيلا بعد أن طلبوا قيادة القوات البحريه لبعض التجهيزات .. وجاء إليهم احد رجال الجوازات بالأختام وجواز سفرجديد باسم الدمياطي .. فأخذوا جواز سفر جاك من جيبه .. ووضعوا بعض الأختام فيه .. كما اجري احمد بعض الإتصالات الدوليه من الفيلا بمعاونة رئيس الجهاز .

ثم خرجت سيارتان من الفيلا ... احداهما يستقلها أحمد والعملاق وجاك والدمياطي مقيدان .. والأخري بها اربعه من رجال الباسم الأقوياء بأسلحتهم .

انطلقت السيارتان .. وبعد ساعتين كانت السيارتان على شاطئ البحر بالأسكندريه .. نزل الرجال واقتادوا جاك والدمياطي الي أحد لنشات القوات المسلحه السريعه المجهزه .. وانطلق بهم اللنش عدة ساعات بسرعه حتى اقترب من مركب صيد أمام ساحل صقليه .. فاستقلوا جميعا مركب الصيد ( التى يعمل عليها رجال المخارات كصيادين بتصريح من حكومة صقليه ) .. فأقلتهم الي مكان معزول ونزلوا على الشاطي الصقلي .. ليجدوا سيارتان في انتظارهم يقودها مجموعة صقليه .. وتوجهت بهم السيارت الي أحد الشقق في شارع رئيسي بشوارع صقليه .. كانت الشقه مستأجره باسم الدمياطي ..

وفي الشقه .. اخرج احمد مسدس جاك من حقيبته .. وقف في مواجهه الدمياطي .. وأطلق عليه النار .. رصاصه واحده في جبهته قضت عليه فورا .. ثم أخرج مسدسه من جيبه واطلق منه رصاصه واحده في كتف جاك بجوار القلب ولكنها لم تقتله .. فسقط جاك على الأرض على بعد امتار من جثة الدمياطي أمامه .. والدماء تندفع منه وهو يتألم .. 

احضر الرجال المقاعد .. وجلسوا في دائره صامتين حول جثة الدمياطي الذي فارق الحياه فورا .. وجسد جاك الذي خارت قواه وهو يتألم بشده .. والدماء تسيل منه بغزاره .. ظلوا جالسين بجوارهم حتى انتصف النهار .. عندها فارق جاك الحياه متأثرا بجراحه بعد فتره طويله من المعاناه والألم .

قام الرجال فوضعوا مسدس جاك في يده .. ومسدس احمد عليه بصمات الدمياطي بجواره ووضعوا جوازات سفرهم في جيوبهم بعد أن خضبوها بدماءهم فأخفت اثار الأختام والتأشيرات .. 

كل من يري هذا المشهد .. يجزم بأن الدمياطي اطلق الرصاص على جاك لسببٍ ما .. ولكن جاك لم يمت من الرصاصه .. فاطلق هو عليه الرصاص .. طلقة الخبير المدرب .. فأصاب جبهته وأرداه قتيلا في الحال .. ولكنه ظل يعاني ولم يتم اسعافه حتى مات متأثرا بجراحه ..

هكذا رسم عمر خطته للقضاء على جاك والدمياطي دون أن يؤثر قتلهم على باقي خطته مع ناتاشا .. ثم سافر أحمد الي روما بجواز سفره .. بشكل طبيعي .. كي ينتظر أوامر الباسم هناك .. بينما عاد باقي الرجال مع مرتضي كما جاءوا في مساء اليوم التالي وتوجهوا فورا الي فيلا الباسم .
ــــــــــــــــــ

طوال هذا الوقت .. قضي عمر ليلته في شقته .. بعد أن أعدت لهم غاده ورتيبه طيب الطعام .. وعلى العشاء اخذ عمر دجاجه محمره ووضعها في شنطه بلاستك .. ثم تناول عشاءه معهم .. وبعدها سهر في فراشه يحضن ريم على يمينه وغاده على يساره .. حتى نام الثلاثه معا بعد قضاء ليله من لياليهم السعيده 

كانت ناتاشا بالفيلا .. تبكي طوال الليل والخوف يعصف بها بعد أن أخذوا جاك والدمياطي .. فقد كانت تفهم ماذا سيحدث لهم عندما راقبت في صمت تصرفات احمد معهم ..كانت ناتاشا خائفه لدرجة الرعب .. فقد تأكدت أن مصيرها الموت لا محاله .. وأن اليوم هو موعد تنفيذ الإعدام فيها .. 

وعندما اشرقت الشمس .. خرج عمر مسرعا.. وأخذ معه الدجاجه .. فلما وصل الي الفيلا .. دخل الي ناتاشا .. وفك وثاقها وأعطاها الفتاحه في يدها وأدرار لها ظهره وهو يقول لها .. 

عمر : تقدري حبيبتي تحققى أحلامك .. أنا مستحيل اعيش وأنا حاسس أني كنت عقبه في طريق طموحاتك .. يللا .. انا جاهز اكون فدا احلامك وشهرتك

وقفت راشيل تتعجب من جرأته .. فهو لا يحاف أن تكرر معه مافعلت !! .. ولكنها أدركت بذكائها .. أنه يفعل ذلك من مركز قوه .. فالمظروف الذي يحتوي على ادلة ادانتها قد أخذه رجاله لمقر الجهاز .. وأي تهور منها سوف يقدموها ضحيه للموساد .. أو يقتلوها بأنفسهم .. لم يكن الباسم ليعطيها ظهره لولا أنه واثق أنها لاتستطيع أن تمسه بسوء .. وإلا ستكون العاقبه عليها .. ففى المره الأولي كان هدفها هو المظروف والهرب به .. أما الآن فالوضع مختلف..

لما لمح عمر وقوفها صامته بعد أن القت الفتاحه على الأرض .. اخذها من يدها .. واستقل معها سياره وخرجا من الفيلا .. انطلقت بهم السياره الي منطقه بعيده في الصحراء الغربيه بها مبني متواضع .. وعندما دخلوا المبني .. اقتادها عمر الي ساحة المبني .. ووقف بها على حوض صغير يشبه حمام السباحه وأمسك شعرها في يده بقسوه قائلا لها .. انظري

ثم القى الدجاجه في الحوض .. فإذا بأبخره تتصاعد منها ثم تذوب تدريجا حتى اختفت وذابت في محلول الحوض .. وناتاشا تراقب وتفهم مغزي ما يفعله معها .. ثم قال لها عمر

عمر : إيه رأيك يافرختى .. اللي تحاول قتل الباسم .. تحكمي عليها بإيه ؟؟
ناتاشا : جثت على ركبتيها تقبل يديه وتتوسل بدموعها أن يرحمها .. ويغفر لها ذلتها التي كادت تودي بحياته .. وهي تردد بخوف وهلع .. انا تحت أمرك .. حنفذ كل اللي تطلبوا مني .. انا عميلتك ومستحيل أخون بعد كده .. كانت غلطه حبيت أهرب بالمظروف .. لكن خلاص .. اتوسل إليك ..

وعمر واقف في شموخ يسمع توسلاتها في صمت .. ثم أمسك يدها التي طعنته بها وغمسها في الحوض وناتاشا تصرخ .. وانسجة يديها تذوب وتهترئ .. ثم اخرج يدها بعد أن فقدت الوعي ...

أفاقت ناتاشا من الإغماء .. فوجدت نفسها تنام في غرفة نوم الباسم بالفيلا ووقف حولها عزه والباسم ومرتضي (الذي وصل لتوه من صقليه) .. كما وجدت يدها ملفوفه بأربطه وضمادات الحروق .

اعتدلت ناتاشا على السرير فجلس بجوارها الباسم يسألها 
عمر : إيدك عامله ايه يا نتوشه .. يارب تكوني بخير
ناتاشا : شكرا يا عمر على كل شئ .. 
عمر : بتشكريني على إيه ؟؟
ناتاشا : بشكرك لإنك اكتفيت بإيدي وماانتقمت مني 
عمر : انتي تستاهلي الدبح طبعا .. لكن أعمل ايه في قلبي اللي رفض يضرك ومسك ايدي .
ناتاشا : أنا تحت أمرك .. ثم نظرت الي عزه وقالت لها .. ريم تحت أمرك يا شيماء

لم تكن عزه تفهم ماذا تقصد .. ومن هي ريم ومن شيماء هذه .. ولكن الباسم شرح لها كل التفاصيل بسرعه وإيجاز .. وقال لها طول ما قميص ريم معاكي حتفضل تحت سيطرتك .. أي مخالفه منها قدمى القميص لأهلها بدون تردد

ضحكت عزه .. فهي لم تفهم .. ولكنها سمعته يهذي في المخدر بالمستشفي بكلمة قميص ريم هذه .. ولكنها أدركت انه يقصد مظروف الأدله .

ثم التفت عمر لناتاشا واعطاها تليفون يشبه تليفونها وبه شريحه مستنسخه من شريحتها وقال لها .. ابعتى الرساله دي فورا .. وأملاها 

(( جاك والدمياطي انكشفوا .. واستطاعوا الهرب بمركب صيد الدمياطي الي صقليه ومنها الي إيطاليا .. انا بفيلا المراغي بمدينة 6 اكتوبر مختبئه عند شيماء .. أرجوا المساعده باقصى سرعه ))

ارسلت ناتاشا الرساله الي الموساد .. وتركها الباسم ومرتضى وغاده وجميع الرجال في الفيلا مع عزه ..وغادروا الفيلا .. وعند باب الفيلا .. وضع الباسم يده في جيبه .. وأخرج 200 يورو أعطاها لمرتضي وهو يضحك ويقول .. (الباسم مش بينسي يا مازينجر) .. فضحك مرتضى والرجال وغادر كل منهم الفيلا بسرعه .. إلا بعض الرجال الذين كلفهم الباسم بمراقبة الفيلا من بعيد .

ظلت عزه بجوار ناتاشا تساعدها في مرضها بعد أن بدأت معها أول عملياتهم سويا .. فأعطتها عزه أوراق تجنيدها بالموساد بعد أن وقعت عليها .. كما أفهمها الباسم .. واعطتها الخريطه وبعض المعلومات الحقيقيه .. واتفقتا سويا على اسلوب لقاؤهم بروما .

لم تمر ساعاتان حتى كانت هناك سيارة مكتوب على لائحتها ( هيئه دوبلوماسيه ) هي سياره تابعه للسفاره الأسرائليه .. كانت تقف بالقرب من الفيلا .. وهبط منها شاب .. وتوجه في حذر إلي الفيلا .. فاستقبلته عزه .. وهى تمثل دور الخائفه القلقه وقادته الي رشا .. فقال لها الشاب

الشاب : عرفتوف راشيل .. يللا بينا ..

فودعت راشيل عزه وانتقلت الي مقر السفاره بسيارتهم .. وهي مشغوله طوال الطريق في أيجاد مبرر منطقي لحروق يديها كي تخبرهم به ..

بعد عدة أيام قامت السفاره بتهريبها في سريه تامه وبدون علم المخابرات المصريه .. ولكن الباسم عرف بهروبها فيما بعد من شيماء (عزه) .. بعد أن التقت بها في روما ..

هكذا انتهت عملية الباسم بنجاح .. بعد أن جند ناتاشا لتكون عمليه له بالموساد وجعلها تحت سيطرة عزه الكامله .. كما تخلص من عملائهم في مصر بأيديهم وأخذ من ناتاشا قائمه بجميع عملائهم الباقيين .. فذهب الي بيته يستريح من عناء هذه العمليه الشاقه ..

جلس في غرفته .. يفكر في عمليته الجديده التي كلفه بها رئيس الجهاز في تونس .. العمليه الخاصه بكابلات الأنترنت التي تم قطعها اكثر من مره .. وهو منهمك في رسم خطته .. إذ دخلت عليه غاده وريم وسحباه من يده كي يجلس معهم أمام التليفزيون .. فجلس معهم يسامرهم ويضاحكهم

غاده : احيانا انت بتكون صعب ياعمر .. أزاي قدرت تغمس ايد راشيل في مية النار .. انا عارفه رقة قلبك .. كان لازم تشوهها يعني؟؟!!
عمر : في أسي .. غصب عني ياحبيبتي .. ما كنت بقصد اشوه ايدها .. لكن ناتاشا دي ثعلب مكار .. أبرع امرأه في الخداع والتنكر .. وممكن تخدع عزه .. عشان كده حبيت أترك فيها علامه .. مهما اتنكرت حتقدر عزه تكشفها من إيدها . حتى لو اجرت لها عملية تجميل .. صعب اخفاء حروق الدرجه الأولي دي .

غاده : ياااااه .. تفكيرك وصل لحد كده .. انت اسطوره يا حبيبي .

ريم فجأه : مين جانيت يابابا ؟؟؟ هي البنت اللي شعرها اصفرا اللي ضربتك .. اسمها جانيت ؟؟

سمع عمر السؤال وصمت مذهولا لايدري كيف يجيب .. ولكن غاده أجابتها بخبث قائله .. 
غاده : بس يا عفريته .. جانيت دي تبقي الماما بتاعت ريم اللي قميصها عند عمتو شيماء

ألجمت المفاجأه لسان عمر وظل يتمتم لايعرف ماذا يقول .. ولكن غاده ادركته قائله ..

غاده : تحت تأثير المخدر الناس بتعترف بكل شئ .. بس أنا كنت اعرف القصه كلها من ليلة فرحنا .. هااااااااااااي صحي النوم ياعمور ه

عمر : اوووووووووووه عملتها شيماااااااااااااء ... وتركتيها ياغاده تذلني طول السنين دي .. وانتي ساكته .. مااعجب الصدف .. يعني أنا اتحررت من شيماء ووقعت ناتاشا في ايد شيماء البديله هههههههههه

غاده : تستاهل عشان تحرم .

تمت بحمد الله
مع تقديري واحترامي

كونــــــان









