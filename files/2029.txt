لحظات غريبة بين اثنين ...خلقت الحب في قلبين
للكاتبة: سهر الليالي 84


الحلقة الأولى 
ـــ يلا يا بنتي نروح بيت خالج ..
دانة ـ يمه ما أبي ..خالد كله يطقني ..
أم نايف ــ يلا يا بنتي ..هذا ولد خالج .. يمون عليج ..
دانة ـــ يمه يعورني ..
ام نايف ــ يلا يلعب وياج يالخبول .. يلا البسي نفنوفج وتعالي لغرفتي احط لج جحال وديرم ..
دانة ــ يمه ..الناس مايحطون ديرم يحطون حمره بس ,,
ام نايف ــ تعالي يالخبله تعالي ..

((دانة الفرد رقم 6 في عايلة بو نايف.. بينها وبين امها ثلاث وأربعين سنة..الكل يحمد الله ان دانة ما اطلعت منغوليه.. لان امها يابتها في عمر كبير.. كل اخوانها وخواتها كبار .. وهي تو عمرها ثمن سنوات .. اخوانها نايف وناصر وثامر وسعود ونوير..((
************** 
ام خالد ــ تعالي يالعنود سوي جاي ابوج بيجي الحين مع عمتج .
العنود ــ يا ربي ..متى أتزوج وأرتاح ..مليت ..الجاي على عبير ..أنا سويته آخر وحده ..
ام خالد ــ نادي عبير ..
العنود ـــ يمه انتي ناديها لانها بتصرخ علي ..
ام خالد ــ عبييييييييييييييييييييييييييير ..
عبير ــ نعم يمه ..
ام خالد ــ سوي جاي ..
عبير ــ زين ..
خالد ــ من بيجي اليوم؟؟
ام خالد ــ عمتك وبنتها الدانة وبنتها نوير ..
خالد ــ يهالدانة اللي باطة جبدي ..دلوعه ..
ام خالد ــ شتبي من بنت عمتك ؟؟ شسوت لك كله حاط دوبك دوبها ؟؟ 
خالد ــ تلوع جبدي من أشوفها ..ما أطيق شوفتها ..
ام خالد ــ جوف لا تفشلني جدام عمتك .. مالك شغل فيها ..
خالد حاس بوزه ..وفي قلبه نية سوده للدانة ..
((خالد الولد الوحيد بين اربع بنات ..عمره خمس طعش سنه .. ((

********* 

نوير ــ تهقين ولد خالي بيكون موجود يالدانة؟؟
الدانه ــ من؟؟ الخايس خالد؟
نوير ــ لا تقولين عنه خايس..والله انه حبوب ..أبي أسولف معاه ..أبي أجرجره بالحجي عن عامر ولد خالتي مريم .
الدانه ــ والله انه خايس..أنا أقولج عن عامر ..تراه يشرب سجاير ..شفته هذيك المره مع عبود الخايس ..ورى الميلس يدخنون ..
نوير ــ لايكون علمتي حد؟
الدانه ــ ماعلمت إلا بسمه رفيجتي ..
نوير ــ لاتقولين لحد ..ياويلج ..
(نوير عمرها 18سنه وتركت المدرسه من كانت في صف رابع (
الدانه ــ شلبس اليوم؟
نوير ــ حيالله دراعه ..رايحين بيت خالي ..ومافي حد غريب ..
الدانه ــ امي قالت لي البس نفنوف .وكانت تبي تحط لي جحل وديرم بس شردت وقلت لها اني بحط حمره مالتج ..
نوير ــ عيب ..توج صغيره على الحمره ..ما أحط لج ..وأمي دامها قالت لج البسي جي ..في طلعه ثانية ..
************** 
خالد ــ دانه تعالي ..
دانه ــ يمه لا تخلينه يطقني ..
ام نايف ــ روحي ..لا تخافين مابيطقج ..
راحت الدانه غصب عنها ..
خذاها خالد للميلس وكانوا ربعه مناحي وفهد هناك ..
خالد ــ يلا يادانه ..السؤال المعتاد ..من أحلى ؟؟ أنا ولا نايف أخوج ؟
دانه ــ نايف أحلى ..
مناحي ــ اتركها يا معود ملينا من هالفلم اللي تسوونه كل مره ..
خالد ــ نايف أحلى ؟
ومسك يد دانه عورها ..صرخت دانه ..
دانه ــ يالخايس اتركني ..
خالد ــ مابترك يدج لين تقولين من الخايس؟؟
دانه ــ انت الخايس ..
خالد ـــ مين ؟؟
وشد على يدها بقوة ..
دانه ــ أنا خايسه عورتني آآآآآآآي ..
خالد ــ والحين من أحلى ؟؟ أنا وولا نايف أخوج؟
دانه ــ .....................
خالد ــ وليش منطمه؟؟ ماتردين؟؟
دانه ــ انت خااااااااااايس .,..ما أحبك أكرهك ..تخرع ..
خالد ــ أحلى ..يعني لازم مثل كل مره ..عاد ..ترحمي على نفسك ..
مناحي ــ اتركها حرام عليك ..
فهد ــ خل يأدبها أحسن ..
دانه ــ انت جب ..
مناحي ــ ويييييييييييييييييييي ..تستاهل فهد ..محد قال لك تحرش .
فهد ــ هالبنت ماتستحي خليني أطقها ..
خالد ــ لا ..حشى .,.,محد بيمد يده عليها غيري ..حفرتي قبرج بيدج يالدانه ...تشهدي ..
دانه ـــ يماااااااااااااااااااااااااااااااااااااااااااااااا اااااااااااااااااااااااا

*************** 

بعد 10 سنوات ....
___________
تنهدت وماقدرت تمسح دموعها ..
نايف ــ امسحيها في ويههي يالدانه ..منيره ماتقصد ..
(منيرة زوجه نايف وام بناته بدر البدور وقمر الزمان (
الدانه ــ خلاص أخوي ..أنا بروح بيت أخوي ناصر ..
نايف ــ ناسيه انج ثانويه.. وأنج تداومين مع بناتي في نفس المدرسه؟؟ وين رايحه لبيت ناصر , بيته بعيد ..
الدانه ــ هانت ..كلها شهر ...وأخلص الامتحانات ..وبروح بيت ناصر..
نايف ــ لا..بناتي تربوا معاج ..وأنتوا بتخلصون مع بعض ..الثانوية .. وبتظلين معاهم لين يجي نصيبج ..
الدانه ــ ما أقدر نايف ... ما أقدر ...تعبت ..منور من سكنت هنا من سنتين وهي نازله تجريح فيني ...
نايف ــ البيت بيتي ..
الدانه ــ بس هي صاحبة البيت ..وهي حامل الحين وأكيد تبي الغرفه للبيبي اليديد ..
نايف ــ لا ,,تدبرنا هالمسألة .. بدر وقمر بيصيرون في غرفة وحده ..
الدانه ــ لا ...لا ..حرام عليك ..هم صج توم ..بس مايشبهون بعض..انطر شهر ..بس شهر خلها تتحملني شهر واحد ..
)من ماتت ام نايف .. والدانة متشحططة بين بيوت اخوانها .. بعد ماوزعوا الورث ..(
**** 
ــ كل عام وانت بخير ..
خالد ــ وانتي بخير يا حياتي ..تدرين انتي الوحيده اللي جبرت بخاطري ودقت تهنيني بيوم ميلادي ..
ــ وأنا أقوى أنساك ..وين بنتقابل الليلة؟
خالد ــ وين ماتبين ...بس ها يبي معاج الواجبات ...لان اليوم مارحت الكلية مثل منتي خابره ..
ــ من عيوني ..
خالد ــ تسلم عيونج ..يلا باي اشوفج الليلة في مكانا المعتاد؟
ــ وحنا عندنا مكان غيره؟
***************** 
الدانة ــ انتي للحينج ماخلصتي من سالفة الاسم؟
بدر البدور ـ أكيد ما ارتاح ..قمر مرتاحه بسمها لان لو نادوها بالاسم الاول بس بيكون عادي ..بس انا..اللي مايناديني بسمي كامل يناديني ببدر بس ...مليت يا عمتي ..
الدانة ــ اسمج حلو ..
بدر البدور ـــ مدري شطرى على ابوي علشان يسميني هالاسم التعبان ..
الدانه ــ والله انج بطرانه ...احمدي ربج ..أنا رايحه لغرفة قمور ..
بدر ــ كالعادة ماتعجبج سوالفي فترورحين لقمر ..والله اني ما احب انطق اسمها عن لاتحسب اني امدحها ..
الدانة ــ ردينا لموال قبل؟؟
بدر ــ اييه ..وانتي بعد لاتنادينها قمر ناديها قهر ..
الدانة ــ جب يا بدر ..
قمر ــ هلا عمتي تعالي ..
دانة ــ اتصلت فيني عبير ..تقول خلينا نمرها نسوي كيك معاها لحفلة اخوها اللي بيرد من السفر بعد يومين ..
قمر ــ خالد؟؟ 
دانة ــ ياني أكرهه ..أتذكر أيام قبل كله كان يطقني صج حمااااااار ..
**************** 
شيماء ــ راح أشتاق لك ..
خالد ـــ أنا بسافر بكره الصبح ..مايمديني اوصل بسرعه للبيت .أبي أفاجأهم ..ولا ياحياتي كان بقيت معاج ..
شيماء ــ اقول لك رح اشتاق لك تقول لي قصة حياتك؟
خالد ــ لا تتبجحين ..تذكريني ببنت عمتي ..أكرهها ...والله اكرهها ..وما أطيق أشوف ويهها ..
شيماء ــ صحيح انك قليل ذوق ..انا وين وانت وين ..قول لي راح أشتاق لج بعد ..شتخسر ..
خالد ــ شيماء ..من تعرفت عليج ..قلت لج ..علاقتنا بتنتهي في اليوم اللي بسافر فيه لهلي..وأنا خلصت الجامعه وتخرجت من شهر ونص..بس نطرت اضبط اموري.. اليوم آخر يوم بيني وبينج..تقولين لي راح اشتاق لك؟؟
شيماء ــ فكرت ..يمكن تكون وزنت الامور وانك تحبني ..
خالد ــ اليوم عيد ميلادي وين هديتي؟
شيماء ــ مثل عادتك ..كالعادة ...تغير الموضوع ..أنا بروح وانت هاذي هديتك ..باي.

انتهيت من البداية والتعريف..
خالد تخرج من كلية الطب.. وتم لين آخر لحظة يساعد شيماء في الواجبات.. وأخيرا بيرجع لبلاده.. 
ومن هنا ببدأ اللحظات بأسلوب مختلف 100%
___________________________________ 

غيرت ملابسها وفي قلبها غصة..كلام منيرة جرحها..للمرة لعاشرة من انتقلت لهنا ومنيرة تقط عليها نغزات كل وحده اقوى من الثانية..البست عباتها وشيلتها وطلعت.. تعبت من هالتشتت بين بيوت أخوانها ..الله يسامحكم ...ليش كان لازم تبيعون البيت وتتركوني ما أحس بأي أمان ولا انتماء ..
قمر ــ عمتي ...شفيج؟؟ ...ساكته من طلعنا من البيت ..
ردت ــ أفكر لو بدر يات معانا ..ماكان أحسن؟
قمر ــ بدور ماتعرف تخبز الكيك ولا الحلويات بتقعد تزعجنا بس ..وبعدين عمتي نسيت آخر مرة لما تهاوشت مع عبير ؟؟ مسكينة عبير فوق ماهي متعنية وعازمة بدور تقوم الثانية وتهينها في بيتها ..
ــ برايج ...
))خالد ..ما أقدر أشوفه ..أحس بجبل ثقيل على صدري ..((
رجعت بذاكرتها ليوم عرس صالحة من عشر سنوات ..لما صار اللي صار ....لكن ..
قمر ــ عمتي ...اليوم انتي كله سرحانه ..عندنا اربع ساعات نساعد فيها عبير ..لان لازم ندرس في الليل ..

******

ــ مع السلامة ..
شيماء ــ مع السلامة ...
طلع خالد سلم الطيارة وهو محتار ..طبعا بعد ساعة وشي بيرجع لبيت أهله اللي ماشافهم من أربع سنوات..بس شلون استقبالهم بيكون له؟؟ بيفرحون بشهادته وانه دكتور وكل هذا بس في قلبه حسره بسبب الموقف اللي صار من اربع سنوات له ..بينسون الموقف ولا بيحاسبونه؟ 
في الطياره حاول انه يقطع الوقت بالقراءة ..لكنه مل.. طل من الدريشه وغابت أفكاره..تذكر الموقف السخيف اياه.. مايدري وين كان مخه لما خذ شيماء بيت أهله في أول اجازة..مايقدر ينسى النظرة اللي ارتسمت على وجوه اهله كأنها خيبة امل..شيماء لقيطة..عاشت طول عمرها في ملجأ..ولما خلصت الثانوية التحقت مثله بجامعة الاردن يدرسون الطب البشري ,,تولع في شيماء وايد ..لدرجة انه خذها لبيت اهله..طبعا بيت اهله ناس محافظين شيكون شعورهم لمايدخل عليهم ابنهم مع رفيجته؟؟؟

**** 

((الهموم مالها آخر ..واذا ظل الواحد يفكر فيها بيشيب راسه ..خلينا انسى واستانس بوقتي أحسن لي ..((
ــ دندون ..تعالي شوفي الكيك استوى ولا لا؟
ــ الحين بيي .. يبي لها عشر دقايق وتصير عجيبة ...جهزتي الكريمة والقشده؟
عبير ــ جهزت كل شي ..
قمر ــ عبير لحقي على الكيك كلته العنود ..
عبير ــ عنوووووود ..
العنود ــ شسوي ..مشتهية آكل كيك ..
عبير ــ متى بترجعين بيت ريلج؟؟ لاعت جبدي ماصارت نساة ..
العنود ــ جب جب ..هذي اول مرة أحمل ,,ولازم تقومين فيني ..
عبير ــ انا وراي عرس بعد ست شهور ماني فاضيه لدلعج ..
قمر ــ هو بيرجع بعد ست شهور؟
عبير ــ عنده دورة في الصين.. والله يستر .اذا مالف على وحده ,,
قمر ــ لا شكله ابن ناس ..
عبير ــ شفيها عمتج؟
قمر ــ اليوم امي قالت لها كلام مافهمته بس هي ازعلت ..
عبير ــ شكلامه؟
قمر ــ ما ادري ..مثل ما أذكره ..

***

ــ تاكسي ,,
(الدوحة تغيرت وايد عن قبل ..اربع سنوات غربة ..بيتفاجأوون فيني لاني قلت لهم اني بوصل بكره..كلها نص ساعة ..وينتهي هالقلق اللي أمر فيه (

***

عبير ــــ في ايش سرحانة؟
دانة ــ ولا شي ..
عبير ــ شقالت لج ام قمر اليوم علشان تختبصين جي ؟
دانة ــ ولا شي ..
(قمر الهبلة ...أكيد قالت لعبير شي) ..
عبير ــ ماقلتي لي لقيتي مدرس انجليزي؟
دانة ــ لاء ..خاص مالقيت واحد زين بس في المعاهد في حصص وأنا ما أبي حصص لان الي مافهمته شي معقد شوي..
عبير ـــ لا يا خالد أخليه يدرسج انتي وقمر وبدور ..
دانة ــ كم مرة قلت لج اني ما اطيق اخوج هذا ؟؟
عبير ــ اسكتي..امي من درت انه بيي ..حبست عمرها في الغرفة ..بعد سواد الويهه اللي سواه مو عارفين شلون بنقابله ..
دانه ــ عادي كأن ماشي صاير ..
عبير ــ عاد انتي من متى ماشفتيه؟؟
دانه ــ من عشر سنوات لما يا آخر مرة لأمي في المستشفى ..الله يرحمها ..اذكر ضربني على راسي وصرخت مخترعة فضربني مرة ثانية فتميت أصيح ...أكرهه الحمار ..
عبير ــ حمار ريلج ,,اتركي اخوي في حاله ..وأخيرا بكره بيي ..قلبي عاد يدق بقوة من زمان ماشفته ..الباب يطق اروح أشوفه ..
ارجعت دانة لهمومها .. الانجليزي ..الفصل الاول يابت كل الدرجات شبه كامله ماعدا لاانجليزي بينها وبين الرسوب نص درجة..
نايف قال بيدور لها على مدرس ..بس الحين موسم الامتحانات بدى ..والثانوية محد بيكون متفرغ ..

****

ربكة غريبة في الصالة ..
ليش ماينفتح الباب؟
فتحت عبير الباب ..عرفها عبير ..بطلت حلجها شكبر حس انها بتبلعه ..
ــ مابتدخليني البيت؟؟
عبير ــ خالد؟؟ ييت ..يماااااااااااااااااااه الحقي خالد يا ..

**

قمر ــ دانة شالربكة اللي في البيت ؟؟
دانة ــ مدري ..
قمر ــ اطلعي شوفي ,,أنا براقب الفرن ..
دانة ــ مالي خلق ...روحي انتي ..
دخلت العنود وبطنها العود يسبقها ..
ــ اخوي خالد يا .
رفعت حواجبها قمر دهشة ودانة حاست بوزها معصبة ..
طلعوا اثنينهم للصالة ..

****

شالجمال اللي يشوفه وقف جدام عيونه؟؟ اول مرة يشوف وحده بهالجمال..من هذي ام العيون الناعسه والشعر الحرير اللي نازل على جبهتها ..خدودها التفاح ذاته ..قمر ..قمر ..مستحيل تكون اخته بشاير ولا اخته صالحه اللي هم في السعودية ؟؟...هذي لعنود وهذي عبير ...من هذي؟؟ 
سمع شهقة من وراه ..كانت امه ..بسرعه باس راسها وضمها لحضنه..وامه ما مسكت نفسها من الفرح الزغاريد شغالة .. ابنها الدكتور رجع أخييرا ..

***

عيونه تروح وتجي على للي لفتت نظره ...
عبير ــ أخوي ..هذي بنت ابن عمتك ..قمر الزمان ..
خالد ــ قمر ؟؟ ...سبحان الله اسم على مسمى ..
قمر ؟؟ وهي قمر .. قمر حست بنظراته فاستحت ..خالد كان وسيم ,,,رزه ..طويييييييييل ...وعيونه كبيره وحلوة ..
عبير ــ وهذي طبعا مانسيتها دانة ..
التفت خالد لدانة في نفس اللحظة التفتت له ..
خالد شاف وحده يكرهها ما يقدر يطل في ويهها ..
دانة شافت واحد خايس متأكده أنها تكررهه وايد . نذل ..مدت بوزها ..وبنفس خايسه ــ مبروك الشهاده ,,
خالد بطريقة مستفزة ــ أكيد مبروك لي... حاصل لج تصيرين دكتورة ..
دانة ــ مستغنية عن وجع الراس ..
دخلت المطبخ معصبة ..ودخلت قمر وراها ..
دانة ــ دخلي شعرج كله طالع ..
قمر ــ هذا ياعمتي اللي كنت تسبينه طول الوقت؟؟ حرام عليج يهبل ..يينن ...ماقدرت على نظرة منه ...
(دانة حست انه ماتطيق تسمع عنه شي وخصوصا المديح(
دانة ــ قمور جب ...راسي يعورني ..هذي آخر كيكة ونرجع البيت عندي امتحانات لازم نخلصها ..
قمر ـ ياعمتي ,,,علشاني خلينا نيلس ساعة وحده بس لين يي خالج ..
دانة ــ خالي موموجود ..مابيرجع لين المغرب ..
قمر ــ يا عمتي ..شوي بس شوي ..
دانة ــ اوكي اخلص هالكيكة ,, واروح اتمدد في غرفة عبير ...صحيني بعد ساعة ..
قمر ــ من عيوني ..

*** 

خالد كل قلبه وفكره مع قمر ..واو ..عجيبة ..جمال رباني خارق ..والجسم ولا منيكان ..

**

فتحت عيونها بثقل ..حست ان الغرفة غريبة عليها ... لحظات تذكرت انها في بيت خالها ..لكن ..مافي ضو نهار في الغرفة ..
الساعة كانت ثمان ونص ..
نزلت تحت وتفآجأت بالكل في جلسه سمر ..وبينهم قمر ..
غمزت لها علشان يروحون ...

*** 

في السيارة ..
ــ انتي ماقلتي لي انج تبي ترجعين تدرسين؟؟ وأنا وصيتج تصحيني بعد ساعه ..أشوفج نسيتيني ثلاث ساعات نايمة ..
قمر ــ عمتي ,,,يا خال ابوي ولزم علي أتعشى .. وبعدين راح الصلاة لو يدري انا ماتعشينا بيزعل ..
دانة ــ الحين شقول لامج لادرت ان خالد رجع؟؟ 
قمر ــ آآآآآآآآآآه ..خالد ..
دانة ــ شفيج مسبلة عيونج؟؟
قمر ــ يهبل ..يهبل ..أأي عمتي ..من كلامج كرهته صج ...لكن اليوم ..غييير ..
دانة ـ ماشاءالله وحكمج هذا استنتجتيه في هالثلاث ساعات اللي قعدتيهم معاه؟؟
قمر ـــ عمتي ..انسان مثقف مهذب وسيم ..
دانة ــ الحمدالله والشكر ...والله مافيه ولا شي من هالقلتيه ..انسان نذل واطي ..ماتعرفين شسوى قبل ..
قمر ــ شسوى؟؟ 
دانة ــ ماني متكلمة على الريال ..يمكن تغير ..ويمكن الله يكتبه من نصيبج ..ماني قايله ..
قمر ــ ياعمتي فديتج .قولي ياعمتي ..
وتمت تحن لين ارضخت دانة ..

*** 

نزلت من السيارة وهي منصدمة ..
دانة ندمت انها قالت لها ..
قمر ــ عمتي علشان جي كرهتيه كل هالمدة؟؟ 
دانة ــ اييه ..بس انتي مالج علاقة في الموضووع ,..هالموضوع صار من زمان أكثر من عشر سنوات ..
قمر ــ بس يا عمتي ..ليش كنتوا تطاققون دايما؟؟ قبل اللي صار ؟
دانة ــ مرة صدته يغازل سحر رفيجة نوير وقلت لخالي ....
قمر ـ هو يكرهج لهالسبب ؟؟؟؟
دانة ــ لا ...هو يكرهني علشان العواقب اللي يات على راسه بعد هالسبب..مسكين أكل طق وبهدلة..وفوق هذا خالي حبسه في البيت شهر كامل ومدري شسوى بعد ..
قمر ــواللي صار من عشر سنوات ..لين الحين انتي حاقده عليه مع اني ماظن انه طق وايد .....
دانة ــ هو كسر يدي من الطق..ولما شافته امي ياتها نوبة قلبية من الخرعة علي..صراحة ..هو ما غلط بحق امي..أمي قلبها تعبان ..وماتتحمل ...الله يرحمها ..
قمر ــ الله يرحمها يدتي..أنا لو مكانج كان ذبحته..بس يدتي ماماتت الله ستر..وعاشت بعدها كم سنه..الله لطف فيه ولا الحين كان الكل يلومه ..
دانة ــ ومن قال لج اني مالومه؟؟ النوبة اللي تعرضت لها امي كان لها مضاعفات ..لولا هالنوبة كان امي معانا الحين ..
قمر ــ عمتي ..ماعرفت لج ساعة تلومينه وساعه لا ...بعدين هذا عمرها ومكتوب لها ..ومحد يقدر يغير اللي صار ..
دانة ــ اسكتي خلاص ...خلينا نتصرف عادي وبعدين نخلص كلامنا ..
قمر ــ عمتي ..أعتقد اني أحب ....خلاص ..أنا متأكده ..
دانة ــ لا تستعجلين ..لاحقة على كل شي ..


الحلقة الثانية ..
لا يستعجل ..مو حلوة ينكب على البنت مرة وحده..خله ثقيل شوي ..هي لولا عمتها ...كان آخذ راحته معاها ..تمدد على السرير ...ونام ..
*** 
الدانة في اسوأ حالاتها ..منيرة نازله فيها شتايم وسب ..ونايف مو موجود علشان يسكت منيرة ..
منيرة ــ أنا بنتي ثانوية وعندها دراسة مب شغالتج تآخذينها تخدم بيت خالج..أنا أتحملتج وايد..كافي انج مأثرة على بناتي وكله يعصوني ..
على هالمنوال استلمت منيرة الدانة ..
الدانة ــ أنا بريحج مني ..وبروح بيت أخوي ناصر ..
ركضت الدانة لغرفتها وطلعت شنطة حطت فيها كل أغراضها.
قمر ــ أرجوج عمتي لاتزعلين ..لا تتركينا ..
بدر ــ عمتي لا تروحين ...لولاج كان حنا طفشنا من زمان ...أرجوج عمتي انتي ونستنا في البيت ..
الدانة ــ مليت..أنتوا تبوني علشان أونسكم ..لكن أنا شاللي يحدني على كلام امكم لالي يسم البدن.. أنتوا الحين ماتبوني أظل إلا علشان وناستكم؟؟ كله انتوا تبون تبون ..ولا قد مرة قلتوا عمتي شاللي أفضل لها ..
شلت شنطتها واطلعت من البيت ..
ــ راجو خذني الوكرة ..
راجو ــ زين ماما ..
(راجو سواق ام الدانة ..وماقدرت الدانة تطرده ..فطلبت من ناصر انه يخليه (
قمر ــ عمتي الوكرة بعيده والساعة الحين تسع ..وين رايحه كل هالطريق ..والمدرسة؟
الدانة احتارت .. ــ وين أروح ؟ وين أروح ؟؟ 
قمر ــ روحي بيت خالج ..أقرب للمدرسة ولبييتنا ..
الدانة طالعت قمر نظرة احتقار ــ تبين تستغليني علشان تشوفينه؟؟ 
قمر ــ لا والله عمتي ..لاء ...
الدانة ــ أنا رايحة بيت خالي ..بس بعدين بروح الوكرة ..
قمر ــ كلها شهر ونخلص المدرسة ..ومنها خالد يدرسج انكليزي ..
الدانة ــ مع السلامة ..
طبعا ...كان أسوأ شعور مرت فيه الدانة ...مالها ويهه تتكلم وتقول اللي صار ..
أبو خالد ــ الدانة ؟؟ شييايبج هالحزة يابنتي؟؟ 
الدانة ــ قوة خالي ..بتخليني واقفة عند الباب؟؟
أبو خالد ـ البيت بيتج ..تعالي ..
***
خالد كان نايم في غرفته ..ولاحاس باللي حوله ..
***
ـــ خالي أنا قلت أيي أدرس هنا لان البنات مثلي ثانوية بس هم قسم علمي وأنا أدبي ...وأنا أبي عبير تساعدني في الانجليزي ..اذا ماعندك مانع ..
ابو خالد ـ أنتي بنت الغاليين أمانع بوجودج في بيتي؟؟ البيت بيتج ..خذي راحتج ..
حست براحة .. لكنها تذكرت أن خالد موجود ...بتتحاشاه ..وبتظل في غرفة العنود طول الوقت ..
دخلت الغرفة ودموعها اللي كبتتها طلعت .. حست أن مالها حظ أبد ...قدرها أنها تشقى ... وتتشحطط ...
طلعت ورقة وكتبت عليها شعورها ...
لاتظلميني يالدنيا .ولاتعذبيني .أمي يابتني بالصدفة ...
ولا تحكمين علي بالشقى .ترى النور في حياتي يطفى ...
اتمنى ان الحظ يمشي معاي ..ونية الناس لي تصفى ...
وتصطلح أموري ..والجروح اللي في قلبي تشفى ..

==============

)أهم شي ..أحبس نفسي في هالغرفة ,,ولا أحسس حد أني موجودة ..لا أحتك بخالد ..ألتزم دراستي ,,,,وبس !(
**
ــ صباح الخير ,,
خالد ــ صباح النور ..
عبير ــ بتروح للمستشفى من اليوم؟؟
خالد ــ لازم أشوف تعييني ...جهزتي لي ريوق؟؟
عبير ــ الحق عليه لاتخلصه العنود ..صايرة ديناصور ..
ابتسم خالد ..ونزل تحت ..
ــ صباح الخير ..
العنود ـ هلا خلود ..صباح النور بدكتورنا .. اقلط حياك ..
خالد ــ وين عبير؟؟
العنود ــ راحت تصحي دندون ..
خالد ــ دانة؟؟ بنت عمتي؟؟
العنود ــ اييه ...
خالد ــ قطيعه ..وهذي شتسوي هنا؟؟
العنود ــ بتم شهر على قلوبكم ..الله يعينكم ..
خالد ــ الله يجيبك يا طولة البال ..شهر؟؟ 
العنود ــ ثانوية ..ما بتشوفها وايد .. تراني اليوم انشاءالله بعد الدوام ما بيي البيت ..برجع بيت ريلي ..
خالد ــ كيفج ..
العنود ــ بعد ماخذت غرفتي ما لي خاطر أيلس هني..
خالد ــ أنا ماطيق هالبنت دقيقة ..شلون بتحملها شهر؟ 
العنود ــ ما أدري .يلا باي الحين .. أسمع صوت سيارة ...أكييد ريلي ..
**
ابتسمت دانة بانكسار ..
ــ صدقيني ماني يوعانة ..وأنا هني أدرس ما ييت علشان أزعجكم ..فانسي اني موجودة ..واذا يعت بخدم نفسي بنفسي..
عبير ــ دانة ..يلا اهون عليج اتعب في تجهيز الريوق وماتتريقين؟؟
دانة ــ الدريول تحت جاهز ..بروح الحين ..وخشي لي الريوق اذا رجعت بآكل ..لاتخافين ..
تهربت دانة من عبير وتحججت بلبس ملابسها ..
***
العنود ــ هذا دريول بنت عمتك ..مب ريلي ..
خالد ــ كملي ريوقج ...أحسن لج ..متى موعد الولادة؟؟
العنود ــ بعد ثلاث شهور ..انشاءالله ..
نزلت دانة من فوق وحطت غشوتها على ويهها ..
العنود ــ مابتتريقين؟؟
دانة ــ صباح الخير ..أنا مستعيله ..
وأول ما تأكدت أنها طلعت من الباب ..
العنود ــ زين ذكرت تصبح علينا ..
خالد ــ بس مالاحظتي ان محد رد عليها؟؟ 
عبير ــ مالكم شغل في دانة ..أرجوكم إذا لي خاطر عندكم لاتحسسونها انها غريبة ..
خالد ــ وهي شتسوي هنا ؟؟ 
عبير ــ شكلها متخانقة مع مرت أخوها ..بس ما ترضى تقولي ...متحججة انها ياية تدرس بهدوء ..
خالد ــ المهم بعد شهر لايكون أشوف ويهها هنا ..
عبير ــ خالد أنت للحينك؟؟ 
خالد ــ للحين ولبكرة ولبعد سنة ...هالبنت حاولي قد ماتقدرين تطفشينها من هنا ..
عبير ــ هذا وأنا ناوية أطلب منك تدرسها!!
خالد ـ هالبنت لاشفت ويهها أنغث ..تبيني أجابلها ساعتين ولا ثلاث ؟ آسف ماعندي وقت ..
عبير ــ مالكم شغل فيها ...ولا حد يضايقها ..اذا لي عندكم خاطر ...
***** 
دخت المدرسة وهي تحاول تبتسم ...
ليلى ــ صباح الخير الدانة ..
دانة ــ صباح النور ..
ليلى ــ وين قمور وبدور ..
دانة ـــ بيتأخرون شوي ..جهزتي لي أوراق الانجليزي؟؟
ليلى ــ جهزتهم لج .. ..بعطيج اياهم بعدين ..
دانة ــ فديتج تسلمين لي ..
ليلى ــ ماسويت شي وانتي تستاهلين ..
دانة ــ عاد يبتي كافي؟؟
ليلى ــ يبت مارس وجلكسي و سنيكرز ...
دانة ــ أنا يبت البرينجلز ...الهوت والسولت والاونيون ..مثل ماطلبتوا ..
ليلى ــ وريموه يابت الميرندا والشاني.. ومثل ما اتفقنا قمور بتييب الحب والمكسرات ..سناء المصاص والعلوك ..
دانة ــ اوكي ...في الفرصه نلتقي؟؟
ليلى ــ أكييد ..في الصف القديم ....أوكي؟؟ 
*** 
كان الضحك على أقفى من يشيل ..والجلسة كانت روعة ...
سناء ــ عاد بنكرر هالحفلة ..لازم .
ليلى ــ بس المرة الياية مع ميوزك وراب ..
قمر ــ من قال لكم مافي ميوزك وراب ؟؟ شتبون ايمنيم؟؟ لوز يور سيلف ان ميوزك؟؟
سناء ــ عندج سوري ماما؟؟ 
قمر ــ لا والله . ...بس ..في بيونسيه نايتي قيرل!! وفي بريتني سبيرز اي لوف روك أند رول ..
ريم ــ حطي بريتني ام نوت أقيرل ..
دانة ــ حرام عليكم شتخربطون ما أفهم شتقولون ..
ريم ــ بغني بس محد يضحك على صوتي ..
قمر ــ غني أرجوج غني ..
ريم ــ ام نوت اقيرل ..نوت ييت أوومن ..اول اي نيد از تايم ..امومنت ذارز ماين ...وايل ام بتوين ..ام نوت اقيرل ..
دانة ــ بس بس ..مافهمت من الكلام اللي قلتيه الا كلمة وحده وومن ..
ريم ــ الاغنية معناها..أني مب فتاة ..وماصرت امرأة بعد ..كل اللي احتاجه هو وقت ..لحظة تكون ملكي ..ودام اني في الوسط ..ماني فتاة ولاني امرأة ..هذي البداية بس ..
دانة ــ غني شي عربي دام صوتج حلو ..
ريم ـــ اوكي ..تمشي معاج اغنية لمحمد عبده؟؟ سمي ؟؟ 
دانة ــ تمشي ..غني ..
قمر ــ خلوني أحط لكم بيونسيه احلى ..
ريم ــ ترى اغنية كلماتها لج عليها ..
قمر ــ اوكي ..بحط لكم شي بسيط ...لوز يور سيلف ان ميوزك ..
سناء ــ عندج أسيري ها ..هي اهي؟؟
دانة ــ لاتحطون شي ما افهمه ..
سناء ــ هالغنية كلنا مانفهمها ...خلي نرقص علبيها .
الدانة ــ انا رايحة البيت ..
ليلى ــ مايصيير تروحين انت وقمر ..
الدانة ـ قمر مابتروح ..بروح بروحي .,,باي ..
الدانة حست انها مزيفة ..تكابر وتضحك بدون صدق..بس هي محتاجة اشياء ووايد ... طلعت من المدرسة مختبصة .. 
(شفكر فيه ؟؟ أنا هبله؟ وين أروح بيت ناصر ؟ ؟؟ أنا نعسانه ..مو من النوع اللي يتأقلم في مكان غريب ..ماقدرت انام أمس ..وماراح أنام طول الايام اللي يايه ...(
حست بقهر وانزلت دمعة من عيونها ..
ــ اووه اوراق الانجليزي نسيت اعطيج اياهم ..دانة؟؟ ليش تصيحين؟؟ 
ــ ليلى ..مشكورة ..
ليلى ــ دانه ..ليش دموعج ..ارجوج دانة انت غالية علي ..قولي لي اللي في قلبج ..
دانة ــ مافي شي ..
ليلى ــ دانة ..من ييتي الصبح وانتي مو على بعضج ..شصاير؟؟ 
دانة ــ رهبة من الامتحانات ...وعقدتي من الانكليزي ..
ليلى ــ لا ..ما أصدق أنتي بحياتج مااهتميتي لهالاشياء ..
دانة ــ قبل غير والحين غيير ...نلتقي بكره؟؟
ليلى ــ تذكري ..أنا موجودة دايم ...اذا حبيتي تفضفضين لي ..
دانة ــ الله يخليج لي ... ولا يحوجني لغيرج ..عن اذنج ..السايق ناطرني ..
**** 
عند الباب كان موجود ..ترددت الدانة ...وقالت انها مابتدخل قبله ..
*** 
تنهد بعصبية ..
(مالي خلق اتواجهه معاها ..هالبنت أتشائم منها ..خليها تدخل أول (
بعد ربع ساعة ..
)خليني أدخل اول دامها مانزلت من السيارة (
(خليني أنزل تنقعت هنا والسبة هالمغرور ...(
*
وتصادموا ..لفت دانة إلا كتف خالد ملتصق في كتفها ..كانت تتحاشى تطالع له وهو نفس الشي.. واللي صار انه هو هي تصادموا ..
محد اعتذر ومحد تنحى ..وكملوا طريجهم عناد في بعض ..
اركبت للغرفة وهو راح للمطبخ ..
*** 
ــ بنتلاقى في الصف القديم ..
صكت التلفون ...وابتسمت ..
عبير ــ ماتغديت ولاتريقتي ,,الحين ماتبين تتعشين؟
دانة ــ قلت لج .. لا يعت بخدم نفسي بنفسي ..والان الحين طلبت من ليلى تطلب لي من مكدونالدز وحسبت حسابج في وجبه ..وبأي لحظة دريولها بيوصلها لنا ..
عبير ــ ليش الاكل من برا ؟؟ وأنا أطبخ زيين ؟؟
دانة ــ يلا بلا تغلي علي ..قلت لج اني في بيتي بآخذ راحتي ...وما أبيج تزعجين نفسج بخدمتي ..
** 
حاس بوزه وهو متردد ..
عبير ــ شعندك ؟؟
خالد ـ هذي قمر كم عمرها؟؟
عبير ــ كبر عمتها ..سبعطعش ...
خالد ــ مخطوبة ؟؟
عبير ــ لا ..هنا السالفة شكلها جد ...انت من صجك؟؟
خالد ــ عيل أمزح معاج؟؟ من صجي البنت فلقة قمر ..ما أبيها تطيير من يدي ..
عبير ــ كيفك ...اللي سمعته انه محد خطبها لين الحين ..بس امها متشددة معاها وايد ...هي واختها ..
خالد ــ وهذا هو المطلوب ..وين امي خليني أكلمها ..
عبير ــ في غرفتها ..بس أفضل ماتكلمها اليوم ..
خالد ــ ليش؟؟
عبير ــ استقر أول في شغلك ..داوم فيه ..وبعدين افتح موضوع الزواج ..
خالد ــ رايج وايد في محله ...باي ..
عبير ــ مع السلامة ..
**
ام خالد ــ دانة ..دانة ..
دانة ــ هلا خالتي ..
ام خالد ــ اخوج نايف على التلفون ..
(هذا نايف ...شقول له الحين لاطلب مني أرجع؟؟ (
دانة ــ الو ..السلام .
نايف ــ وعليكم السلام ..شلون تطلعين من البيت بدون ماتقولين؟؟
دانة ــ نايف لا تصارخ علي .. أبي مكان أدرس فيه بروحي ..
نايف ـ تروحين تضقين على الناس في بيتها ؟ وشلون تعيشين في مكان فيه ريال غريب .
دانة ــ اي ريال؟
نايف ــ خالد ..
دانة ــ أرجوك عاد هذا ريال؟؟ وينه وين الرياييل ..هذا بزر ..ياهل ..
نايف ــ استحي على ويهج في بيت الريال وتتكلمين عنه جي ؟؟ 
دانة ــ خلاص نايف فكني من ويع الراس هذا ..
نايف ــ تعالي ردي البيت ..
دانة ــ نايف ..أنا كنت بروح بيت ناصر ولا بيت ثامر ...بس انا عندي امتحانات وهم ساكنين بعيد ماني قادرة على الطريق ..
نايف ــ ردي بيتي ..
دانة ــ نايف ..أنا انهنت في بيتك ...ومرتك ماتبيني .. عندي امتحانات ومالي خلق لعزار الراس أبي أركز ..ولا تخاف علي في بيت خالي أنا هنا في غرفة العنود طول الوقت وصدقني مافي أي احتكاك بيني وبين خالد ..
نايف ــ مالج شغل في منيرة ..وان قالت لج كلمة بعد اليوم مابيصير طيب لها ..ويلا بلا ثقالة دم وارجعي البيت .
دانة ـــ نايف ,,آسفة ..ماني راجعة ..سو اللي تبي ..ماني راجعة ..مع السلامة ..
صكت التلفون في ويهه أخوها وهي تأفف ..
ــ أنا بزر!!!!
عضت دانة على شفايفها ...هالصوت تعرفه ..خالد!!!!
**
خالد كان ماسك أعصابه بالغصب وهو يسمع الدانة شلون تتكلم عنه ...بزر؟؟ ياهل ؟؟؟ 
خالد ــ ريال عمري خمس وعشرين سنه داخل على الست وعشرين تقولين عني بزر؟ متخرج من كلية الطب في جامعة الأردن بتقدير جيد ..وتقولين عني بزر!!!
الدانة اسكتت .
خالد ــ ماتتكلمين آنسة دانة ..اشوفج انخرستي؟؟ 
الدانة ــ اييه ...بزر ..عندك اعتراض؟؟ شتبي تسوي تضربني؟؟ تطقني؟؟ ..جرب ...جرب وتشوف من هي الدانة حسن ..
خالد للحظة كان بينسى نفسه ويضربها ...بس مسك نفسه ..كانت ومازالت انسانة قليلة أدب لسانها طويل ..
خالد ــ الدانة حسن ..مشتطة وايد بنفسج ...ماألومج ..عليج لسان ماشفت أطول منه ..
انسحبت الدانة للغرفة ...وهي معصبة..بس شسوت؟؟ مو عدل تسب الريال في بيته ...وبعدين معاه حق ؟؟؟واحد بمكانه ماينقال له بزر ..بس شتسوي ؟؟ تكرهه من كان صغيير ..وللحين مشاعر الكره في قلبها تجاهه ..
**
أما خالد ..فحط نية سودا لدانة ...بس تذكر كلامها ..أنها ثانوية وان زوجة اخوها اهانتها .. فسكت ..وماقال شي ..والا كان شرشحها ...
**
بعد اسبوع من هالموقف ..
قمر ــ قولي لي ...شلونه خالد؟؟
دانة ــ ما أدري ..أنا أحبس نفسي في الغرفة طول اليوم وما أطلع إلا في الفير ...أكل وأصلي وأرجع أنام ...
قمر ــ أمانه ..ماسأل عني ؟؟
دانة ــ وأنا شدراني ماسمعتيني من قبل شوي؟؟ أقولج ما أشوفه..
قمر ــ عاد هالاسبوع بنغيب ..ما أدري شلون بتبدرين حالج هناك ..
دانة ــ ماعليج مني .. المهم انتي وبدرو ادرسوا ..
قمر ــ بزورج ..
دانة ــ كيفج ..ادري انج مو ميته علي ..بس تعالي الساعة ثمان يكون توه راجع من المستشفى ..
قمر ــ الساعة ثمان؟؟ شيطلعني من البيت؟؟ 
دانة ــ مابيكون موجود قبل هالوقت ..عبير قالت لي ..
تدخلت ليلى ـ ها دانة من هذا اللي تتكلمين عنه ؟؟ عامر؟؟ 
قمر ــ لا ..خالد ..ابن خال عمتي ..
ليلى ــ اييهع وهالعامر من خطبج مارد؟؟
دانة ــ لا ..مارد ..أحسن ..قت لكم أكبر مني بوايد ..وكانت أختي نوير زوجته ...ما أقدر أحل مكانها ..
ليلى ــ زين ماعنده عيال ولا بنات ..
دانة ــ عنده ولد ...بس تربيه امه..
ليلى ــ ربيه انتي .ابن اختج ..
دانة ــ حرام عليج ..عمري سبعطعش سنه ..وهو عمره اربع وثلاثين ...كبير وايد ..وولد اختي مب صغيير ...عمره خمس سنوات .
قمر ــ الله يرحمها عمتي نوير ...
ليلى ــ زين وشقصة خالد ..
قمر ــ هذا ابن خال دانة ..دانة تكرهه ...مع انه مافيه شي ينكره ..
دانة ــ قصدج مافييه شي ينحب ..
ليلى ـ شكل قمور هي اللي ذايبة ..
دانة ــ عليج نور ..يلا الحين بروح مع السلامة وأشوفكم أول أيام الامتحانات ..
ليلى ــ قمور منتي رايحة قبل لاتقولين لي كل شي ..
قمر ــ وهل أجرؤ؟؟
ليلى ــ أحلى عربي !!
** 
فكر خالد ..وقرر انه يفاتح أمه بموضوع الزواج ..
طق الباب ..
ام خالد ــ مفتوح ..
دخل خالد ..
ــ عالقوة يمه ..
ام خالد ــ الله يقويك ..ادخل ...
**** 
دخلت دانة البيت واستغربت ان خالد موجود ..طلعت لغرفة خالتها تسلم عليها قبل لاتدخل الغرفة ...
لكنها اسمعت الكلام ..
ام خالد ــ انت شتخرف ..وبنت عمتك؟؟
خالد ــ بنت عمتي؟؟ أنا أقولج أبي بنت ابن عمتي ..شدخل هذي في الموضوع!!
ام خالد ــ يا وليدي بنت عمتك موجودة تآخذ وحده عيال عمها رايدينها؟؟
خالد ــ أنا سألت عبير قالت محد خطبها !
ام خالد ــ يمه ابن عمتك حاط عليك الامل انك تآخذها! رفض وايد بس علشانك ... والبنت اللي تبيها عيال عمها يبونها ..هي وختها ..عيال ناصر يبونها ..
خالد ــ بس يمه ..أنا أبيها ..البنت عجبتني ..
ام خالد ــ الدانة لك ..وهالشي انتهينا منه من زمان ..
خالد ــ مب بكيفكم ..الدانة ما أبيها ..ولا أطيق أشوف ويهها .. تبيني اتزوجها ؟؟؟
ام خالد ــ أحلى من بنت اخوها ...شتبي بعد؟؟ وأخلاقها احسن ..
خالد ــ ما أبيها قليلة أدب ولسانها طويل ..
ام خالد ــ ياكبرها عند الله ...دوينه؟؟ والله في حياتها ماغلطت على حد ..بنت محترمة وأنا اللي ربيتها!!
خالد ــ يمه أنا خابزها وعاجنها هالبنت ما أبيها ..بروح الحين المستشفى ..دبريني وفكيني منها ..
دانة في هاللحظة ارتبكت وركضت للغرفة وصكت الباب على نفسها ...ما انتبهت ان شيلتها طاحت جدام باب غرفة ام خالد ..
طلع خالد وتعثر فيها ...رفعها واستغرب ..حطها على جنب وكمل طريقه ...
**** 
الدانة ماقدرت تنام ولا تدرس ..ولا تشتهي تآكل ..لفت نفسها في اللحاف ولا قامت ..عبير طول اليوم كانت في السوق. وام خالد ..مرت عليها بس تظاهرت انها نايمة .
...........
الساعة ثلاث ونص الفير ..طلعت دانة من الغرفة ..وشافت شيلتها ...خذتها ونزلت المطبخ ..تشرب قلاس حليب ..
وهي تراقب الحليب لايغلي ..سمعت صوت وراها ..كان خالد ..
البست شيلتها بسرعة ..
كان شايل بيده أغراضه .وغترته ...وعلى ملابسه بقع دم .اخترعت دانة ..
خالد لما شاف ويهها ..ابتسم وقال ..
ـــ آثار الشغل ..توني طلعت من المستشفى .. ..كان في حادث ..
دانة ــ أحط لك كاسة حليب؟
خالد ــ ياليت ...
انتبه خالد للشيله اللي كانت لابستها ..كان فيها خطوط زرقا ..فاستنتج انها هي نفسها اللي كانت جدام غرفة أمه ..
حاول انه يغطي الدم اللي على ثيابه علشان ما تلوع جبد الدانة ..
الدانة ـ خالد ..
خالد ــ لبيه ..
الدانة ــ اوعدني وعد ..
خالد ــ وعد؟؟
الدانه ــ اييه ...
خالد ــ اذا اقدر عليه ..
الدانة ــ خالد اوعدني انك ماتتزوجني ...أنا ما أبيك ..ولاقادرة أتخيلك زوج لي!!!!!!!!
(بس ؟؟ ماطلبتي شي ...من عيوني ..لاني أبادلج نفس الشعور !!! (


الحلقة الثالثة ..
(بس ؟؟ ماطلبتي شي ...من عيوني ..لاني أبادلج نفس الشعور !!! (
كانت أمنية دانة أن خالد ينطق بهالجملة ..وأمنية خالد بعد ...بس للأسف ..الأمنية ماتحققت لأي منهم ..
خالد...... كلام دانة كان وقح معاه ...شلون تتكلم بهالطريقة عنه؟؟ ما أبيك؟؟ مو قادرة أتخيلك زوج!!! ششايفته علشان تتكلم معاه بهالطريقة ؟؟ سواقهم ولا الصبي ؟؟ 
أما دانة فغمضت عيونها ناطرة الوعد ..
خالد ما علق ..خذا كوب الحليب اللي حطته قدامه وطلع من المطبخ..سمعت دانه خطواته ..وانصدمت ..توقعته يقول لها اي شي ..يوعدها ..وهي كلمته بطريقة استفزازية علشان يرد بعصبية انه مايبيها..ليكون زعل؟؟ يمكن أن يكون خالد رجل حساس؟؟ خليني أخذ منه الوعد ..هذا هو المهم ..
خذت كوب الحليب مالها ...ولحقته ..
ــ خالد ..خالد ..
كان على الدري ..وقف ..صعدت دانة علشان ماتصرخ ..
دانة ــ خالد ..لا تآخذ كلامي على انه اهانة ..أنا كان قصدي انك مثل أخوي ..وما أشيل بقلبي أي مشاعر تجاهك تنجح هالزواج ..
خالد ــ وانتي ليش واثقة اني بتزوجج؟؟
دانة ــ أنا أعرف ..وبس ..وأنت مو مثلي تنغصب على هالزواج .
خالد ــ نعم؟؟ .تعرفين وبس ؟؟ دانة أنا ما أقدر أوعدج بشي..بس أنا واثق من شي واحد..أني أكره فكرة أنج تكونين زوجتي ..
انصدمت دانة ..الاشمئزاز اللي على ويهه ...والتحقير اللي مغلف كلماته وصل لها ..حست باهانة ..راحت غرفتها بهدوء.. رجعت للسرير ..وتمت لين الصبح والارق رفيجها ...
أما بالنسبة لخالد ...حط راسه ونام ...ولا فكر في الموضوع أبد ..
******************* 
ابتدا مارثون الامتحانات..ودانة مرتبكة وايد ..عبير قد ماتقدر تساعدها..كان محد يشوف دانة في البيت..كانت كله حابسه عمرها في الغرفة تدرس .
بالنسبة لخالد ..كان مركز بشغله.. (محد كان يحبه في القسم اللي يشتغل فيه..لانه كان وايد جاف معاهم ولا يعرف شي اسمه دبلوماسيه ولاشي اسمه مجاملات..كان انسان صريح جدا لدرجة السخرية..عنده كل شي جد ..مافي شي اسمه هزل أو وقت راحة ..فالكل يتحاشاه .(
الممرضة ــ دكتور حالة تسمم ...
خالد ــ مرريها بدكتور بهاء ...خلي يسوي اللازم ..أنا عندي هنا حالة حرجة ..
الممرضة تمت واقفة تراقب خالد وهو يحاول ..
خالد ــ وليش واقفة ؟؟ ماتروحين؟؟ المريض لايموت وانتي اتتفرجين ..
انتهى خالد من الحالة اللي عنده ..وراح لمكتبه ..
شي واحد كان الكل يمدحونه في خالد ...انه رجل يعتمد عليه ..في الاوقات الحرجة..رغم أن عمر تعامله معاهم ماتعدى الثلاث أسابيع لكنهم اكتشفوا هالميزة فيه ..
وفي المكتب كان موجود ...
فهد ــ قالوا لي أنك رجعت ..لكني ماصدقت ...
خالد ــ فهد؟؟ وينك ياريال؟ ماشفتك من زمان ...
فهد ـــ صار لي ثلاث أسابيع في الدوحة ,,واستخسرت أشيل التلفون أكلم ربعي .
خالد ــ لا عاد ...بتلومني أنا ؟؟؟ التهاني ملت الجرايد برجوعي ...ماعرفت تتصل تهني؟؟ 
فهد ــ قول نطرت الاتصال الاول منك ..
خالد ــ شخبارك يا ريال؟؟ شسوت فيك هالدنيا؟؟
فهد ــ رفيجك صار مدير بنك ..وأبو سالم ..
خالد ــ صحيح؟؟ مبرروووك ... وأنت متى عرست؟؟
فهد ــ من سنة ونص ..أحسن من رفيجك مناحي المسكين تزوج من ست سنوات ..أول ماتخرجنا من الثانوية ..
خالد ـــ انت من صجك؟؟ 
فهد ــ اي والله والحين عنده ماشاءالله أربع أطفال ..
خالد ــ أربع؟؟ وهذول من وين بيوكلهم؟؟
فهد ــ يمشي حاله لاتخاف عليه ...أنت شخبارك ياريال ..ماصدقت لما قالوا لي انك ييت هنا الدوحة من كم سنه .
خالد ــ لاتشتط وايد .. ييت يوم واحد بس ورجعت أكمل دراستي ..وماطبيت الدوحة إلا هالسنة !!!
فهد ـــ زين خلصت شغلك؟؟
خالد ــ لاء ..ماخلصت ..
فهد ــ الساعة سبع ..وماخلصت شغلك؟؟
خالد ــ أنا اليوم مستلم الشفت لين الساعة 12 ...لان اثنين من الدكاتره خذوا اجازات اضطرارية ..
فهد ــ لا ...وأنا كنت متأمل بسهره صباحي؟؟؟ 
خالد ــ ليش وين ام سالم عنك؟؟
فهد ــ اليوم بتبات عند أهلها ..فقلت أسهر معاك ..
خالد ــ أنا من الساعة عشر الصبح وأنا هنا ..ما تزحزحت من المستشفى والمكان الوحيد اللي بروح له بيكون البيت ..بس مشكور على العزيمة ..وانشاءالله قريب ..نتلاقى ..
فهد ــ أنا كنت مار عليك ..آخذك في طريقي ..بس بما أنك مابتطلع من هنا ..بروح بروحي للديوانية ..الربع ناطريني ..ولاتنسى ..مرة ثانية انشاءالله ..
خالد ــ وأنا على الوعد ..
********** 
الساعة 1:37دقيقة .. في غرفة الطعام .. الكتب كلها مفروشة جدامها ..
دانة خلاص انهارت ..القواعد هي فاشله فيها امية في المية ..وماتقدر تدرسها ..بكره الامتحان .. ما مسكت دموعها .. لان خلاص النعاس أهلكها .
ومافي وقت ..عندها بس خمس ساعات ..
ــ ليش تصيحين؟؟
عدلت شيلتها ومسحت دموعها ..
ــ مافي شي ..أنت الحين رجعت؟؟ 
خالد ــ اييه يا زوجة المستقبل !!! 
انقبض قلب الدانة ...وحست أنها ماتتتحمل أي شي ...انهارت في الصياح بقوة ..
خالد اخترع ..مفعول كلمة جي خلتها تصيح؟؟
خالد ــ دانة شفيج أنا أتطنز ..
دانة صاحت أكثر وهي منهارة خلاص ..
خالد ــ والله اني أتطنز خصوصا لما سألتيني عن يياتي وروحاتي ..
دانة ــ انت مالك شغل فيني والله ماني ناقصتك فارج عاد ..وراي بكره امتحان ..وماعندي وقت ..
خالد فهم السالفة ..امتحان ..ثانوية ..
خالد ــ امتحان ايش؟؟ 
دانة ــ انجليزي ..
خالد ــ لهالسبب كنتي تصيحين؟؟ 
دانة ــ اي ..ولا ..
خالد ــ عجيب هالجواب ..(تذكر أن عبير طلبت مرة منه أن يدرس الدانة بس هو طنش ..حس بالذنب انه ماساعدها إلا في الوقت الضايع ..(
خالد ــ دانة أنتي مادرستي شي؟؟
دانة ــ درست كل الكلمات وتدربت على المواضيع والريدنغ كل شي .بس في قواعد ما أقدر أفهمها ..ما تدخل مخي .. وبيركزون عليها عاد ..
خالد ـــ وريني يمكن أقدر أساعدج ..
دانة ــ هذي وهذي وهذي ...
خالد ــ سهله ..بشرحها لج ..
دانة ــ لا ...حرام توك رجعت من الدوام ..لا ..أكييد أنت تعبان ..
خالد ــ لاء ...ماني تعبان ..وبعدين مابتاخذ من وقتي شي .. وريني ..
الساعة 3:50
خالد ــ دانة ..دانة ..
دانة ــ ها ..
خالد ــ انتي نمتي مرة ثانية؟؟ 
دانة ــ ها .؟؟
ضحك خالد ...
دانة ـــ ليش تضحك مع هالويه ؟؟
خالد ــ روحي نامي ..عندج امتحان الصبح ..روحي ..
دانه ــ لا ...ماخلصت ..
خالد ــ روحي يلا .... خلصتي كل شي ..روحي ..
دانة ــ زين ..
راقبها خالد وهي تطلع على الدري ومات من الضحك لانه خذت ربع ساعه يلا وصلت غرفتها ..حس انه مرضرض.. ..ومحتاج ينام ..قام لغرفته ,..وحط راسه ونام ..
*****
الساعة 6:40 صباحا ..
عبير ــ دانة ..دانة ..قومي الحقي بتتأخرين عن المدرسة ..
فتحت دانة عيونها بالغصب ..ولا اراديا نطت من على السرير رجعت شعرها الطويل لين نص ظهرها في المشبك الكبير اللي تستعمله والبست بسرعه ومالبست جوتي البست شحاطة البيت والشيلة والعباة وشالت شنطتها الصغيرة..ونزلت تحت لغرفة الطعام ...لقت كل أوراقها مرتبة والريوق زاهب ..ماكلت شي من الخرعه .. خذت أوراقها وطلعت للسايق اللي كان مجهز السياره ..
دانة ــ راجو ..بسرعه راجو للمدرسه ..
مسكت أوراقها وهي مختبصه ..راجعت أشياء بسيطة ...
راجوــ ماما .وصلنا ..
نزلت بسرعه ..وكانت قمر واقفة عند الباب وهي مختبصه ..
قمر ـــ الحقي دانة ..الحين اوراق الامتحانات تتوزع ..ركض أمانه ..
دانة ــ قمور وأنتي ليش مادخلتي لجنتج؟؟ شخصج فيني ؟؟ 
قمر ــ أنا استأذنت ..دقيت على جوالج لين عيزت مارديتي كلمت عبير ..اللي كانت نايمه ..اركضي ..
وأخييرا وصلت لللجنه ..دخلت قمر للجنتها ..ودخلت دانة اللجنه مالتها ..
لساعة كامله حاولت دانة حل الريدنغ والرايتنق والكلمات ..ولما خلصت راجعت وتأكدت وبعدين طلعت ..

تريقت وهي تبتسم ..طول ماهي تتذكر جلستها مع خالد أمس ..كان زيين وايد معاها لأول مرة,,وكان ذكي ..شرح لها كل القواعد مع أمثله بسيطة ..بعدين تعمق فيها بأمثله صعبه .. والحلات الشاذه ..ولما يا عند الاشياء البسيطة قفلت هي ونامت ..
ليلى ــ اللي ماخذ عقلج ..يتهنى به ..
دانه ــ عقلي موجود .محد يتجرأ يآخذه مني ..
ليلى ــ هذا الباين ..وينج اليوم خرعتينا ..قلنا هونت عن الامتحان ..
دانة ــ راحت علي نومه .. كنت أدرس لين الفير ..ونمت ..ومحد في البيت اللي أنا فيه صحى بدري ..
ليلى ــ يعني قمور هي اللي أنقذتج ..
دانه ــ اي والله فديتها بنت أخوي ..قلبها عل عمتها ..مب مثل أختها ..
ليلى ــ بدر البدور؟؟ أول ماخلصت الامتحان اطلعت مع ربيعتها يتريقون بره ..وبعدين بترجع للفتره الثانية ..
دانه ــ لو تدري منور مرت أخوي بتذبحها ,,
ليلى ــ ما سوت شي ..راحت تتريق ..
دانه ــ شيسوى لها لو صار لها شي (اسم الله عليها) وماحضرت الامتحان؟؟ أو يات أمها تسأل عنها؟؟ أنا ما حب منها هالتصرفات ..
ليلى ــ ياحبج حق تغيير المواضيع ..ماعلينا من هاذي بدر ...قولي لي ليش كنت تبتسمين؟ 
دانه ــ اقولج وماتقولين لقمر؟؟ 
ليلى ـــ أكيييييد ..شصار؟؟
************* 
عبير ــ خالد ..بسك رقاد ..قوم ..
خالد ـ ذلفي عن ويههي ...ماحطيت راسي إلا الفير ..
عبير ــ كيفك ..
خالد وهو يتثاوب ــ دانه راحت امتحانها؟؟
عبير ــ اييه ..وأنت من متى تهتم للدانه ؟؟ حسب معلوماتي انك ماتطيقها؟؟ 
خالد ماعلق ...وسكت ..ورجع ينام ..
***
ليلى ــ شمعنى اللي صار؟
دانه ـ ما أدري ... يمكن ماله أي معنى ..بس كسرت خاطره وساعدني ..
ليلى ــ الحين هو يبيج ولا يبي قمر ؟؟
دانه ــ المتأكده منه أنه يبي قمر ..بس تصرفه معاي أمس كان غريب ..شككني ..خصوصا لما قال لي زوجة المستقبل وكأنه واثق ..
ليلى ــ ولو كان يبيج؟؟
دانه ــ بس أنا ما أبيه ...ما أبيه أكرهه ..انسان ما أطيق أشوف ويهه ..
ليلى ــ يعني بتظلين على اسلوبج القديم معاه؟؟
دانه ــ اييه ..لين يكرهني..هو يكرهني ما أقولج يحبني ..بس أبيه ينسى أني موجوده ..بس أول خليني اشكره على موقفه أمس معاي ..
ليلى ـ آه ..عيل السالفه جي ..
وابتسمت ..عقدت دانه حواجبها ...ــ ليش شاقة الحلج ولا بوزو؟؟ شنو اللي جي؟
ليلى ــ أنتي تحبين خالد ..
غصت دانه بالعصير اللي كانت تشربه وكحت بقو ..
ضحكت ليلى ,,,
دانه ــ ومرض يالحماره ..شتقولين؟؟ أنا أحب هالخايس؟؟
ليلى ــ ترددج هو اللي بين لي هالموقف منج ..
دانه ــ أي تردد أي زفت ..اقولج ما اطيق شوفه ويهه تقولين حب؟؟
ليلى ــ شوف دندون...وحده من اثنين ..يا انتي تحبينه وهو يحبج ..ياهو يحب وانتي تحبينه ..
دانه ــ يا سلام ..شالفرق العجيب !! 
ليلى ــ ماقلت يحبج ..قلت يحب يمكن يحب قمر وانتي معصبه من هالعلاقه فكرهتيه ..
دانه ــ ليلى ..واللي يخليج . يا دكتورة زمانج ..جب ..
ليلى ــ بتقولين بعدين ليلوه قالت .
دانه ــ زين قومي ..الفتره الثانية بتبدأ وأنا ضيعتها معاج في سوالف مالها داعي ..خليني اراجع اللي قاله خالد ..
ليلى ـ اليوم خالد ..بكره حبيبي ..
شردت ليلى من جدام دانه ..اللي طنشت كلام ليلى وركزت في المراجعات ...
***********
استغرب خالد وين حط الملف اللي يابه معاه أمس في الليل..دور عليه ما حصله ..دور في الصاله ماحصله ..وشك أنه بيكون بين أوراق دانه ..دخل غرفه دانه.. هي غرفة العنود..قبل لا تكون غرفه دانه ..بس ..دانه ماشاءالله عليها معطتها لون خاص وترتيب خاص.. احتار في الاوراق اللي موجوده ..ماعرف وين يدور ..لقى ملف لونه أسود ..شبيه بملفه قرب السرير ..استكشفه ..ماكان ملفه..بس كانت فيه أوراق كثيره ..وخط رهيب ..جميل بمعنى الكلمة ..مالحق يقرأ الكلمات ..لان دانه ادخلت الغرفه ..
دانه ــ خالد؟؟ 
خالد ــ اهلا دانه ..شسويت اليوم ؟؟
دانه ارتباك ــ ممتاز ....
وعطته نظره معناها شتسوي هنا!
خالد ــ توني دخلت ..لاني بروح المستشفى..
دانه عطته نظره ثانية معناها وبعدين؟؟ 
خالد ــ أمس يبت معاي ملف شبيه بهالملف ..أدور عليه ماني محصله ..
عضت دانه شفايفه وهي تفكر ..فتحت شنطتها ..ولقت ملف أسود بين ملفاتها ..
دانه ــ هذا ؟؟
خالد ــ أيوه ..عليج نور ..ما أقصد أي تطفل ..بس خط مين؟؟
دانه ــ خطي ..
خالد ــ ماكان خطج أمس بهالروعه ..كان مثل نقش الدياي ..
دانه ـ ..لا والله؟؟ . لاني ما أحب الانجليزي ..فما أضيع وقتي في التفنن ..
خالد مط شفايف ــ مو عذر ..عن اذنج الحين ..
دانه ــ خالد...حبيت أشكرك ..لانك أمس ساعدتني ..
خالد ــ لاشكر على واجب ...مع السلامه ..
خالد نسى أن الملف كان بيده مال دانه..وخذه مع الملف الطبي ماله ..ودانه ماكان مخها مركز في شي فنست أن الملف عند خالد ...طبعا شيكون شعور البنت لما تلقى شخص غريب يبعثر في أغراضها؟؟ وبعدين ينتقد خطها؟؟
وسبب ثالث كانت فرحانه وايد انه لاول مره في حياتها تقدم زين في الانجليزي ..
*******
طالع الساعه كانت ست وشي ..حس أنه يوعان ماكل شي من الصبح ...راح الكافتيريا وشل له سندويتش وعصير ..
وهو في طريقه لمكتبه ...كانت في وحده حاضنه ولدها وتصيح بقوة..
استغرب ..
ــ عسى ماشر اختي؟؟
الحرمه ــ ولدي يادكتور في سرطان في المخ بهالعمر وفيه سرطان في المخ ولازم عمليه ....
كان الطفل سبع سنوات بس ..استغرب خالد ..
ــ عند أي دكتور ؟؟
الحرمه ــ دكتور محمود ..
خالد ــ شوفي ..قبل لاتآخذين أي قرارات ...أنصحج بالسكند أوبينين..
الحرمه ــ وش هذا؟؟ دوا جديد؟؟
ابتسم خالد ..
ــ لا ..روحي لطبيب ثاني علشان تتأكدين ولاتقولين له عن الحاله ..وشوفي اذا اعطاج نفس التقرير ..ولا تكتفين روحي لطبيب ثالث ..تأكدي انه ولدج عنده هالمرض قبل لا يصير شي لا يحمد عقباه .. 
الحرمه ــ تنصحي اسأل دكتور ثاني؟؟
خالد ـ أنصحج تروحين لمستشفى ثاني ...واذا نفس التقرير هالحاله علاج هنا غير مضمون شيلي ولدج وعالجيه بره .
اسكتت المره وهزت راسها بزيين.. راح خالد لمكتبه لما دخل عليه دكتور محمود معصب ــ أنت ازاي تقول كده للست ؟؟
خالد ــ اول شي لاتصارخ ..وثاني شي ..أي ست؟؟
محمود ــ أنا شفتك دلوقتي تقول لها تروح لطبيب تاني ..اييه دكتور خالد أنا مش مالي عينك؟؟ 
خالد ــ لا دكتور محمود ..ماشاء الله عليك طول في عرض ..شلون ماتملاها؟؟
زأل سندويش وشرب من العصير والدكتور محمود رافع حواجبه منصدم ..
خالد ــ لا تطالعني جيه.. كلنا نعرف مسأله السكيند ابونين ..وخاصه في حالات مثل هذي لازم في رأي ثاني ..والمسكينه كانت واقفه بروحها وشكلها على نياتها..خليها تتأكد أن ابنها مريض على الاقل..قبل لا تسوي اي عمليات أو اجراءات..
محمود ــ اييه يعني انا بتبلى على ابنها؟؟ 
خالد ــ كلنا نعرف كم تآخذ ورى العمليه الوحده من هالنوع ....
محمود ــ دكتور خالد أنا مابسمحلكش ..
خالد ــ البلد بلدي ..وهذول أهل بلدي تسمح لي ماتسمح لي ..هذا الموضوع مفروغ منه ..
محمود ــ يعني حضرتك تتهمني في اخلاق المهنه ؟؟
خالد ــ أنا ما أتهم ..حد ..بس الحرص واجب ..
طلع الدكتور محمود معصب من المكتب ..وخالد كمل أكله ولا كأنه مسوي شي ..
دخل عليه الدكتور فارس ..وهو دكتور كبير في العمر من أهل البلد ..
فارس ــ مو جن اللي سويته غلط في حق الدكتور محمود؟؟
خالد وقف على ريوله احتراما له ــ ليش يالك يشتكي؟؟
فارس ــ دكتور محمود من زمان معانا ..من سبع سنوات .. مو من اسبوعين ..ولا مره غلط في حق أي دكتور ثاني ولا شكك في اخلاقيات المهنه اللي عنده ..
خالد ـ دكتور فارس..أنا ماغلطت في شي..كل اللي سويته نصحت ام مريض بالسكيند اوبنين ..خاصه ان طفلها صغيير في العمر ..
فارس ــ بهالطريقة تشكك من مصداقية المستشفى ..
خالد ــ آسف .. اذا كان كلامك صحيح ..بس اللي بيشكك صدق في مصداقية المستشفى فحص غلط ولا تحليل خاطئ..
فارس ــ استاذ خالد ,,لو سمحت..التزم في شغلك بس.. وتذكر انك تشتغل هنا ...في هالمستشفى ..مب ضدها ..
رجع خالد وكمل أكله ..طبعا من السيء انه دكتور مثل الدكتور فارس يوجه له ملاحظه ..بس خالد ما يحس بأي ذنب.. لانه ماسوى شي غلط ..


الحلقة الرابعه 
آخر امتحان بكره ..تنهدت دانه ,,,وأخيرا ..بتطلع من هالبيت ..حست انها تختنق هنا ..مع انها ماتشوف خالد وايد ..بس هالاسبوع كانت وحيده فيه..عبير كله في السوق ..وزوجة خالها ماتسأل وايد عنها ..حتى خالها نفسه ..راعي قهاوي ودوواين ماتشوفيه دايما..على الاقل يوم كانت في بيت نايف كانت تتكلم مع البنات وتتكلم مع نايف ...وحتى منيرة كانت معاها زينه ..ماكانت تحس بالوحشه اللي تحس فيها الحين ...
رتبت أغراضها كلها ..وحطتها في الشنطه اللي يات فيها ..واستغربت وين الملف الاسود؟؟
طول ساعتين وهي تدور عليه مالقته .. اخترعت ..في اشياء المفروض محد يطلع عليها . متى آخر مرة شافته؟؟ متى ؟؟ لما كان خالد موجود ..اييه ..
على طول لغرفة خالد ..لكنها ماقدرت تتدخل ..رجعت لغرفتها ...ماتحب تنحط بموقف حرج ..لما يدخل ويلاقيها تعبث بأغراضه لانها نفسها ماتحب حد يعبث باغراضها ..رجعت ..وحطت الكتب كلها في الشنطه ..وبالاخير مسكت كتابها وادرست ..
************* 
اتصل ...
ــ ألو ..
خالد ــ شخبارج يا شيماء؟؟
شيماء ــ خالد؟؟ وأخيرا فكرت تتصل فيني؟
خالد ــ وشفيج معصبه؟؟
شيماء ــ شهر يالظالم؟؟؟
خالد ــ شيوم ..أنا قلت لج مجرد ما أرجع البلاد انسيني ..
شيماء ــ خالد ...انت من صجك؟؟
خالد ــ لا كنت أمزح معاج!! طبعا من صجي ..
شيماء ـ عيل ليش متصل فيني الحين؟؟؟
خالد ـــ وصلج واجب على ايميلي ..
شيماء ــ مو عذر ..كنت تقدر تدزه لايميلي ..
خالد ــ ماترتاحين الا اذا سمعتيها مني يعني؟؟ 
شيماء ــ وأنت لمين تبي تخشها؟؟ مافيها شي لو سمعتني كلام حلو ..
خالد ــ ............ حبيت اسمع صوتج ..
شيماء ــ خالد ..انخطبت من سامر ..
خالد ــ ....................
شيماء ــ مثل ماتوقعت ..هالخبر مايهز فيك شعر ...مو مشكله ..أنا مابتزوج سامر ..على الاقل لين اخلص الدراسه ..
خالد ـ احسن لج ..مع السلامه ..
ماردت شيماء ..وصكت التلفون ..تنهد خالد ..انسانه مثلها لازم تفهم موقفه ...هي انحرمت من عايلتها ..لازم تعرف ششعور الانسان لما يفقد عايلته ..وهذا ماكان خياره ..أجبر على هالشي ..وردت ذاكرته لهذاك اليوم ...
....
انفرد فيه ابوه بعد مالصدمة طيحت امه المسكينه ...
بو خالد ــ من هذي اللي يبتها معاك؟؟
خالد ــ هذي شيماء يبه ..
بو خالد ــ شيماء منو؟؟ 
احتار خالد في هذيك اللحظة شيرد على ابوه؟؟
بوخالد ــ من وين يبتها من الشارع؟؟ شسم أهلها وليش يبتها هني؟؟
خالد ــ يبه شيماء يات معاي من الاردن ..هي تعيش في ملجأ هني ..لانها كانت لقيطه ..
انصدم بو خالد ..واختفى اللون من ويهه ..
بو خالد ــ كانت لقيطه؟؟ ليش لقت اهلها الحين؟؟ 
خالد ــ لا ..بس بتزوجها ومابتصير لقيطه بعد اليوم ..
ما توقع خالد ان ابوه يضربه كف على ويهه وهو في هالعمر ..
بوخالد ــ لاتحسب اني راضي بخرابيطك قبل يعني اني راضي تسوي اللي تبيه في حياتك..ياي على آخر عمري تبي تتزوج وحده ماعندها لا حسب ولا نسب؟؟ وحده ماتدري انها بنت حلال ولا حرام؟؟ وبكل ثقة تقولي لي انك تبي تتزوجها علشان ماتصير لقيطه؟؟ انت صاحي ؟؟ 
خالد سكت وماعلق ..
بو خالد ــ لا تقولي حب وتفاهات ...خالد ...ماسألت نفسك بكره لا يبت عيال وين بتحطهم؟؟ وين بيروحون من كلام الناس؟ 
خالد ـ بس يبه شيماء بنت زينه...
بو خالد ــ ومن حكم عليها بهالكلام ؟؟ أنت ؟؟ انت لو كنت بعقلك مايبتها لي هنا ..وأخواتك في البيت ..خالد ..اذا كنت تبي ترجع للبيت هذا مره ثانيه انصحك تنسى الموضوع ..
خالد ــ بتطردنا يبه؟؟ 
بو خالد ــ بقوم معاكم بواجب الضيافه لمده ثلاثة أيام ..وبعدها ..اذا لقيتك موجود في البيت مع هالبنت .. ما بيصير خير ..لا لك ..ولا لها ...
خالد ــ ماله داعي واجب الضيافه اللي ذابحك ..حنا طالعين الحين .. توقعت انها بتكسر خاطرك لانها يتيمه ..
بوخالد ــ لا حشى ..هذي مو يتيمه ..هذي لقيطه ..
خالد ــ وشو الفرق؟؟
بو خالد ــ اليتيمه ماتوا عنها أهلها يا دكتور ..وهذي ... لا اهل ولا اصل ..من الشارع ..
طلع خالد من غرفة ابوه ...ومسك يد شيماء وركبوا السياره ..
خالد والعبره خانقته ــ زين انا مانزلنا الشنط ..
شيماء ماعلقت ..بس خمنت سبب اللي صار ..
ــ قلت لك ..مابيتقبلوني..انت أصريت ..خالد ..ارجع لهلك ...صدقني ..أنا عشت بدون اهل طول عمري ..وما أقدر أوصف لك شقد كانت اتجربه أليمه ..وما أبيك تعيشها ..
التفت لها خالد ..وكانت تبتسم بيأس ..الكلمات اللي كان بيقولها نساها ..نزل عيونه ..
ــ خذنا المطار ..
تحرك التاكسي . وشيما نولت راسها ,,وقالت بطريقة مستسلمة فيها ..
ــ نزل شنطك على الأقل ..بدل ماتروح وتيي فيهم ..
خالد ــ مابرد من دونج ...
شيماء ــ بس يا خالد ..
خالد ــ ادري ..ما بخسر هلي ..لا تخافين ..بس عندي اربع سنوات ..لما اخلص بفكر ...
خيبه امل على ويهه شيماء من بعد ماكانت عيونها فرحانه ..حس فيها ا خالد بقوة ..
....
ــ دكتور ...في حالة مستعجله في الطواري ..
التفت خالد للممرضه وحط السماعات في جيبه وبسرعه . لحقها ..
******* 
عبير ــ ليش تدرسين في الصالة؟؟ 
دانه ـ ناطره خالد ..بساله كم سؤال ..
عبير ــ سؤال؟؟؟ في ايش؟؟ ما اعتقد الماده صعبه ..
دانه ــ لا ..مو عن الماده .. عن شي ثاني .. ما عليج مني روحي نامي ..أنا بدررس لين مايي ...
عبير ــ ايش امتحانج بكره فلسفه؟؟
دانه ــ لا علم نفس ..
عبير ـ تصبحين على خير ..
دانه ــ وانتي من هل الخير .
**********
مسكينه دموعها علىخدودها اربع اربع ..
خالد ــ دكتورة هيام .. لي متى بتمين تصيحين؟؟ المصاب كان جبده متفتت ..مافي شي يمكن ينقذه خصوصا ان تأخروا يلا يابوه ..
تدخلت الممرضه ــ المسكينه خايفه يلومونها بموت المريض .أهله وايد متشددين ..وعندهم المره فاشله ..وحصل معاها هالشي كتيير ..
خالد ــ خلاص دكتورة هيام ..أنا بستلم الشفت انتي روحي البيت ..
هيام هزت راسها بأوكي ..وراحت ..
طالع خالد جثة المصاب ..انتفاخ في بطنه كبير ..نتيجه تفتت جبده ..شاب بأول عمره ...بتكون صدمه عنيفه لهله ..
طلع خالد ..وسأل عن أهل المريض ..ونقل لهم الخبر ..وكرهه اللحظه هذي ..ولما سأله الابو شلون ..شرح له بشكل مبسط ..اللي صار ..
************ 
الساعه 6 الصبح ..
خالد ــ دانه ..دانه ..
افتحت عيونها ..كان خالد واقف جدامها ..عدلت شيلتها ــ ها؟؟
خالد ــ الساعه ست ..وبيدج كتاب اكيد عندج امتحان .
دانه ــ انت الحين رجعت؟؟
خالد ــ اييه .. استلمت شفت زميلتي ..
دانه ــ زين صحيتني ..كنت صاحية ا لين الفير ..
كانت بتقول ناطرتك ..بس ما حستها مناسبه ..ــ أدرس ..
خالد ــ انا بروح انام ..
قامت الدانه وهي تتثاءب ..آآآآآآآآآآآه ..اليوم آخر يوم من المدرسه ..تنشطت ..وخلت الشنط كلها في السياره ...على طول من المدرسه لبيت ناصر
 ...**************
قمر ــ والله انج أنانيه ..
دانه ــ أنا الحين انانيه؟؟ الحين حطي خيارات بين راحتي ووناستج ..قمر ..تعبت من كلام امج اللي يغث ..
قمر ــ ويهون عليج تتركيني بين كلام امي و غطرسه بدور؟؟
دانه ــ عندج أخوي ..
قمر ــ أخوج ما اشوفه .كله برا ..هو يهرب من البيت ..وأمي تتفرعن علي أنا وبدور ..ولا تنسين انها حامل ..يعني غصبا علينا نسمعها بدون أي كلام ..بدور ناوية تسافر مع بنات خالتي .وأنا ما أطيقهم ..
دانه ـ قمور ,,تعالي بيت ناصر .عمج ..
قمر ـ علشان تذبحني امي؟؟ عيال عمي اصغرهم أكبر مني بثلاث سنوات !!
دانه ــ يمكن ترتاحين ويخطبونج انتي واختج ..
قمر انخطف ويهها ..ــ لا ..لا تقولين ..
دانه ــ قمور .. وين شردت الالوان من ويهج ..
قمر ــ عمتي .ما ابيهم ..أبي خالد بس ..
دانه ــ خالد واحد شايف نفسه ..ووتعامله مع الناس جاف ..وراعي مشاكل .
قمر ــ عمتي ..انتي تكرهينه ..بس هو غير ..
دانه ــ شوفي قمر ..لا تسوين مشاكل لنايف اخوي ..هو يبيج لابن اخوه ..امشي ورى ابوج وارضي بنصيبج ..
قمر ــ يعني انتي بترضين بنصيبج؟؟
دانه ــ وأنا شدخلني في الموضوع؟؟
قمر ـ خطبج ضاحي ..وابوي شكله موافق ..
دانه ــ ضاحي منو؟؟
قمر ــ خالي ..
دانه ــ شلون؟؟؟ 
انهارت دانه ..
قمر ــ شوفي ..أنا مالي خص ...ماقلت لج شي ..
دانه ــ ليش؟؟
قمر ــ ما ادري .اعتقد السبب كله من مرت عمي ناصر الحيه ..
دانه ــ هناء؟؟
قمر ــ امي اتصلت فيها وقالت لها انج بتروحين لها بعد الامتحانات ..فاقترحت عليها هالموضوع ..
دانه ــ وناصر بعد؟؟ وثامر ..ماعرفت شرايه ؟؟ وسعود ..بيرضون يقطوني في هالزيجه؟؟
قمر ــ للحين محد قال رايه النهائي ..ناطرينج تخلصينن امتحانات ..
دانه ــ كل هذا يصير من وراي؟؟
قمر ــ المصيبة الادهى ..ضاحي ما يبيج ..
دانه ــ بعد!!!! عيل ليش خاطبني؟؟
قمر ــ ما ادري ..
قامت دانه من مكانها ..وهي مصدومه ..اركبت على طول السيارة ..
ــ راجو ..خذني بيت ناصر ..
قمر ــ دانه ما بتحضرين الحفله؟؟ 
دانه ــ لا ..خلاص قمر ..مالي بارض للحفله ... يلا اوصل بيت ناصر ..الطريق بعيد ..
قمر ــ بس انتي يبتي الاكل وكل شي ..
دانه اغرقتت بدموعها ,,
ــ قمر .أرجوج .. اتركيني ...
******** 
دكتورة هيام ــ ليش داومت؟؟
خالد ــ دوامي ليش ما اداوم ؟؟
هيام ــ زوجي يوصل سلامه ويشكرك ..والمفروض انا استلم دوامك اليوم ..
خالد ــ لا ..ما احب حد يناوب عني ..بلا اهانه ..بس ما احب ....
خالد بينه وبين نفسه مايحب حد يناوب عنه في شغله لانه مسؤوليه وهو ما يوثق بحد ..
مر من جانب استراحة الاطباء ..
((يتصرف يهالطريقة وهو ما كمل ا شهر ..عيل بعد كم سنه شلون بيتصرف ؟؟((
صوت دكتور ..(( واثق من نفسه ..شعليكم فيه ((
صوت ناعم علق ..(( أهم شي ..أنه دكتور ممتاز ..مو مهم طريقة تعامله ..مع اني أييد أنه يآخذ كورس فن الاتيكيت والمجاملات ..((
 ))مجاملات؟؟ لو يرضى اطرشه على حسابي يدرس اربع سنوات ..في هالموضوع ..صدقوني ..بس الشي اللي يحتاجه انه يكون لطيف مع الناس ..انا مستغربة كل طبيب عرفته يكون متسامح مع الناس لطيف معاهم ..أما هذا الدكتور خالد ..غير ..تعبت من كلامه الفظ ..((
رجع خالد لمكتبه ..وهون عن استراحة الاطباء ((..يبوني أكون لطيف؟؟ ليش وين أنا ؟؟ في مسلسل مكسيكي؟؟؟ ولا ذا بولد اند بيوتفل؟؟ ما يعرفون أني ياي اشتغل بس؟؟)) 
السكرتيرة ــ دكتور خالد ...استاذ فارس يبيك في مكتبه ..
خالد ــ الحين انا دكتور وفارس صار استاذ؟؟
الممرضه ــ مسكينه ..توها متعينه ..كانت تشتغل في وزارة التربية ..
ابتسم خالد ..يمكن هذا هو السبب ..
*******
دكتور فارس ــ تفضل ..
دخل خالد ..
فارس ــ ما انكر ان اللي صار ..من مصلحة المستشفى ..بس ..ما ابيك تتخذه كأسلوب لك ..
خالد ــ ؟؟؟؟ اللي صار؟؟ ما فهمت دكتور خالد ..
فارس ــ اتصلت فيني اليوم ام طلال ..
خالد مافهم شاللي دخله في الموضوع؟؟ 
فارس ــ ام طلال..ابنهما طلال كان مريض عند الدكتور محمود ..اتصلت فيني مثل ماقلت .. ووصتني اتشكرك شخصيا..
رفع خالد حواجبه استنكار ..مافهم أي شي ...
فارس ــ الولد طلع عنده ورم حميد..بالكاد يبين ..وما يستاهل أي عمليه جراحيه ..لان ماله اي اثر ..واللي كان مسبب له المرض والصداع فقر دم حاد ..
خالد فرح للولد الصغير ..ولكنه ضبط ملامح ويهه وهو يقول ــ والدكتور محمود؟؟
فارس ــ الحين بين عياله بدون مشاكل ..
فهم خالد انه الدكتور محمود تسفر ..
فارس ــ ما حبينا ننهي مستقبله ..ويمكن ما كان يقصد ..بس السؤال ..شلون شكيت فيه؟؟ 
خالد ــ لاني كنت أشوفه دايما في المختبرات ...ولاحظت انه يختم أشياء بدون مايكون أي حد موجود ..من مسؤولي المختبر ..
فارس ما علق ..وخالد قال ــ لا تلومني ..أول ما شفته ..تعمدت أمر من جدام مكتبه ..وكانت ام طلال ..
فارس ــ بامكانك تتفضل لمكتبك ..وأنا فخور انه المستشفى اكسبت شخص أمين ..ودكتور شاطر ..وبالنسبه للمختبر ..أنا بتصرف ..شكرا ..
خالد ـ هذا كان من واجبي ..
محد يعرف شقد كان خالد فخور بهاللحظة ...فرح لام طلال ..ولطلال ..
********** 
فترة الاستراحه ..استغلها في ترتيب ملفاته ..ولفت نظره ملف اسود ..فتحه ..كان ملف الدانه ..ما قاوم فضوله ..وقرأ اول صفحه ..
((لك بس انت ...
محدغيرك انت ...
في الكون بس انت ..
ولاحد يستاهلها غيرك انت ..
والجدير فيها انت ..
حمااااااااااااااااااااااااااااااار ((
ضحك خالد..وحس انه مو من حقه انه يقرأ الملف ....اذا رجع اليوم بيرجعه لها انشاءالله ..صك الملف ..ورجع يرتب أوراقه ..
***************** 
اليوم الثاني ...الصبح..
ما كانت تبي تطلع من غرفة حمد ...
حمد ــ عمتي قومي ابوي يبيج ...
(حمد اكبر منها بسنتين ..(
دانه ــ ابوك؟؟ 
حمد ــ قومي عمتي وصدقيني ما بيصيرالا الخير ..انا معاج ..
دانه ــ حمد معلش ..ما ابي اشوف حد ..أنا مصدعه تعبانه قل لبوك اني بكلمه على العشا انشاءالله ..
حمد ــ دانه ...لا تتصرفين بعناد..أبوي مايحب العناد..ودامي موجود ..
دانه ـ شعناده؟؟ حمد أنا تعبانه قول لناصر لقيتني نايمه ...
حمد ــ أنا رايح دوامي ..وبرجع في الليل انشاءالله ..بقول لبوي انج تعبانه .بس في الليل بتواجهينه ..
دانه ــ اسمع نفسك لما تتكلم ...جنك في مسلسل مصري ..شمواجهته؟؟ انا ماسويت شي ..أبوك هو اللي تصرف من وراي ياب معرس ..انا ما ابي اتزوج ..
حمد ــ دانه لا تكلميني بهالاستخفاف ..لاتنسين اني اكبر منج ..
دانه ــ انا عمتك اكلمك مثلما ابي ..
حمد ــ انتي قدها؟؟
دانه ــ اي ..
حمد بسرعه هجم على عمته وصار يدغدغها ودانه من النوع اللي ماتتحمل تنفجر ضحك ..بس تبي تبعده عنها..بس هو أقوى منها ..
دانه ــ ههههه هههههههههههههههههههههه بس حمد آسفه آسفه ماطلعت قدها ..بس حموووووود ..
حمد ابتعد عنها وعدل شعره ولبس طاقيه الشرطه مالته ..
ــ علشان تستهينين فيني مرة ثانية ....
دانه ــ الله ياخذك يالحمار ...آآآه ذبحتني من الضحك ..
قرب منها حمد..
دانه ــ أنا حماره خلاص ...خلاص انا حماره ..
حمد ــ احم احم .. اي هالشكل تعدلي ..انا عمج ..
دانه ــ لا والله؟ ؟؟
حمد ــ ها شقلنا؟؟ 
دانه ــ قلت قول لبوك اني نايمه وتقلفع لشغلك..
حمد ــ لماارجع بأدبج ..انطري علي ..
دانه ــ انطر ...ماوراي الا ضاحي بن محمد ...
حمد ــ الريال زين ..
دانه ــ بس انا ما ابي شي من ريحه منور اكرهها ..
حمد ــ كيفج ..سلمان اليوم في الشاليه ..وحسن في سيلين مع ربعه ... خالد عنده مباراه اليوم ..والبنات الصغار في بيت خالتي ..لاتخلينهم يستفردون فيج ..صكي الباب على عمرج لين نيي..لا تواجهينهم بروحج ..لاتنسين كل واحد يبي مصلحته ..
دانه ــ حمد شقصدك؟؟
حمد ــ افهميها عاد ..يلا مع السلامه ...
احتارت دانه ...شقصده حمد؟؟ شمصلحتهم في زواجها من ضاحي ؟؟ ((أكييد.شلون مافكرت جي..يبون يفتكون مني ..محد يبي يشيل مسؤوليتي...وحريم اخواني يبون الفكه ...ياربي ...وين أروح ..وين اقط ويههي ..بيت خالي مستحيل ..مالي ويهه ارجع ...يبون يزوجوني يعني؟؟ لا ..لا ..((
دخل ناصر الغرفه ــ دانه تعالي أبيج ..
دانه ــ أبي أنام ..
ناصر ــ قومي ثامر وسعود ونايف تحت ..قومي ..
دانه تذكرت كلام حمد ..لايستفردون فيج ..بس ماعندها حيله ..
******** 
عبير ــ راحت دون ما تسلم علي الخايسه أراويها ..
خالد ــ من..... دانه؟؟
عبير ــ اييه اليوم آخر امتحان عندها ..وجوالها صاكته ...ماتبي تفتحه الحماره ..
ماعلق خالد ..كان يبي يرجع لها الملف ..بس الظاهر انها راحت ..ارتاح نفسيا انها راحت ..كان يحس بضيق لما يشوفها ...ويتشاءم منها ..
عبير ــ وين سرحان؟؟ قوولي لي ..متى بتخطبها؟
خالد ــ أخطب مين؟
عبير ــ دانه ...
خالد ــ لا ..أنا ما أبي دانه .أني أبي بنت اخوها ..أعجبتني وايد ..
عبير مدت بوز ــ قمور؟؟ صدقني ماتستاهل ..دلوعه وايد ..
خالد ــ يعني دانه خاليه من الدلع ؟؟
عبير ــ دانه احلى من قمر ..
خالد ــ الحين الدانه احلى من قمر؟؟
عبير ــ قمر الزمان هذا اسمها ...دانه عيونها احلى ..سود ..ما شفت عيون بهالسواد من قبل ...وشعرها اغمج من عيونها ..وحرير ..مثل ظلمه الليل ..وبياضها ياي العكس تماما من لون عيونها وشعرها ..تحس انه كاسر لون شعرها ..ومابتكلم عن الخشم ..أنت شفته ...قد مره شفت خشم بهالحلاة؟؟ ..
خالد ـ لا توصفينها لي .أنا ما أبيها ..أبي قمر ..
عبير ــ ايش شايف بقمر علشان تتعلق فيها جي ؟؟ ملامحها عادية ..ودلوعه ..ولاعندها اي طموح..دخلت علمي بس علشان تغيض اختها بدور ..
خالد ـ بدور ؟
عبير ــ بدر البدور ..النسخه من قمر..بس متغطرسه وشايفه عمرها ..من اتذكرها انغث ... كانت تبي قمر تدخل ادبي علشان يسوون كبل..بس قمر عناد فيها دخلت علمي ...دلوعات بشكل كبير ... لكن دانه عاقل وحبوبه ..وروحها طيبه ..وعاجبه امي ..هذا هو المهم ..
********************
سعود ــ ها شقلتي؟؟
دانه ــ ليش أنا في مزاد؟؟؟ شلون تبوني أختار؟؟
ثامر ـ ليش مصعبتها وايد ؟؟ اختاري من تبين ؟؟ خالد ولا عامر ولا ضاحي ؟؟
دانه ــ الحين بس هذي خياراتي؟؟ من اختار؟؟ أنا ما أبي أتزوج ..افهموا ..
ثامر ــ دانه ..بلا تدلع ..ترا محد رايق لج ..
نايف ما علق ..تقريبا الحنون بين اخوانها هو نايف ...بالاحرى اللي شخصيته ضعيفه ..
ناصر ــ أنا من راي اخوانج ..تتزوجين احسن ..
دانه ــ ليش تبون تحذفوني على الناس...عامر مايبي يتزوج عقب اختي نوير الله يرحمها.. وضاحي سمعت انه مايبي يتزوجني ..وخالد في باله وحده ثانية مايبي يتزوجني ..غصب تطيحوني في جبود الناس؟؟ 
ناصر ــ هالموضوع مو صحيح ..
دانه ــ ليش مو طايقيني يا اخواني؟؟ ثامر يوم زوجتك مريم دخلت المستشفى ..من اللي بقت قرب عيالك لين قامت بالسلامه؟؟ سعود..لما سافرت انت وزوجتك لبنان ..من اللي حذفتوها مع اليهال رغم ان اليهال صغار؟؟ و ماتطلعون لبلد ثاني اكون عند الطلب..ناصر..بناتك من دايما تكون معاهم لما تطلع انت وزوجتك ؟؟ من اتللي تاخذهم السوق وتتشرى لهم؟؟ نايف..بناتك أنا اللي كنت دايما معاهم ..وهم في عز حاجتهم لكم ..كنتوا تتجاهلونهم ..انا الللي كنت اقول لهم شالصح وشالغلط..وانت ومنيرة ماكلفتوا عمركم تسألونهم عن دراستهم ...ودايما انا موجوده ..من بيت لبيت ..دايما عند الطلب ..مستعده اظل على هالحال وأنا في قمه سعادتي بس لاتدفنوني مع ناس ما ابيهم..ماكان لازم تبيعون بيت امي ..ماكان لازم اخليكم دام بيوتكم ضاقت علي وحريمكم تتشكى مني ..
ناصر ــ بلا كلام ماله داعي .. كل اللي سويتيه كان واجبج كعمه ,,,وهالكلام لا تمين تمنين علينا فيه ..
دانه ــ ناصر ..ما ابي اتزوج ..ما ابي ..ارحمني ..
ناصر ــ دانه ..أنا وأخوانج نشوف ان الزواج افضل الطرق انج تكملين حياتج ..
قاطعته دانه ــ ناصر ...لاتأثر عليك هناء ...وانت يانايف لاتاثر عليك منيرة ..ولامريم ..أنا أختكم ..أنا اللي باقيه لكم .. ماعندي غيركم حرام عليكم ..
ناصر ــ لاتقلبينه فيلم هندي ...من تبين اختاري ..
طالعت دانه اخوها الكبير نايف ..وشافته يتهرب من نظراتها ..
دانه ــ اول ..شي ..اتصلوا في خالد ..واسألوه يبيني ولا لا ..ونفس الشي ..بضاحي وعامر ..
نايف ــ ضاحي يبيج اكييد ..وعامر حنا نبيج تربين ولده ..خالد ..لام خالي كلمني انه يبيج له ...
ناصر ــ بتصل في خالد واساله ..ما طلبتي شي ..
مسك جواله واتصل في خالد ..
*** 
خالد ــ زين وين ريموت التلفزيون؟؟
عبير ــ هذا..خالد ..جوالك يرن ..
خالد خذ جواله وطلع بره يكلم ناصر ..
خالد ــ ألو ...هلا ناصر بولد عمتي ..
ناصر ــ هلا ..خالد شخبارك؟؟
خالد ــ بخير الحمدالله ..وانت والعيال؟؟
ناصرــ كلنا بخير الحمدالله ...شوف خالد ...
خالد ــ لبيه ...
ناصر ــ ياني خاطب لدانه..وأنا من زمان كنت مكلم خالي وقال يبيها لك ..والريال انا شاريه اذا غيرت رايك ..بس انت اولى ..ها شقلت ؟؟
(احتار خالد ..ماعرف شيقول ..يرخصها ولا لا ؟؟ مايقدر على زعل ابوه ...وامه تبيها ..(
ناصر ــ ها خالد ؟؟؟
خالد ـ كيفك ..
ناصر ــ ترخصها؟؟ 
خالد ــ ما ودي بس ماعندي اي خطط زواج حاليا . شوف رايها ااذا تنطر لين ما استقر ...الامر بيدها ..
ناصر ــ زين ...ما فهمت ..تبيها ولا لا؟؟
خالد ــ كيفها ..
ناصر ـ ايش كيفها هاذي؟؟ مالها راي تبيها انت ولا لا؟ 
خالد ــ خلاص خلي تروح لنصيبها ..
ناصر ــ خلاص ..مع السلامه ..
********** 
ناصر ــ رخصها ....يعني من اليوم دانه لضاحي وضاحي لدانه ..
دانه ــ شلون؟؟
ناصر ــ ضاحي مناسب لج ..قريب من عمرج ..عمره24سنه بس ..اما عامر .. كبير عليج ...حسبتها انسب واحد لج هو ضاحي دام رخصج خالد.
دانه ودموع عيونها غرقها ــ ما فهمت ليش ناديتوني بالاساس ..لو نايمه كان احسن لي من وجع الراس ..قررتوا وسويتوا اللي تبون ..
ناصرــ نايف دق على نسيبك ..وقوله انا وافقنا ..
نايف ما تكلم ..بس هز راسه ..ودانه ركضت لغرفتها تصيح ..
***********
خالد ــ موضوع الدانه وخلصنا منه ..
عبير ــ شلون؟؟ 
خالد ــ اتصل ناصر ..يقول اخطبوها ناس ..
عبير ــ لا ...من ؟؟
خالد ــ نسيت اسأل من ...مو مهم ..
عبير ــ لا يا خالد ..لا تفرط في دانه ..خالد اذا لي غلا في قلبك ..لا ياخالد ..ارجوك ..
خالد ــ ما اشوف في دانه اي شي يجذب ..وأنا أكرهها من كانت طفله ..
عبير ــ طبعا ماتشوف ..قمر مدلعه ..ولاشافت التشتت اللي شافته دانه ..فتبين لك جذابه وويهها منور ..لكن الدانه مسكينه ..ماتقدر تنام من الهم ..وتسأل نفسها بكره في اي بيت من اخوانها بتنام ..ارجوك ..خالد والله ما تستاهل ..
خالد ــ يمكن يكون ريلها احسن مني؟؟ وعلى الاقل يحبها !!؟...
عبير ــ يمكن ...بس ..
خالد ــ لا تبسبسين ...خلاص صار اللي صار ...
طلع خالد لغرفته ....كلام عبير اثر فيه شوي ...طالع ملف الدانه ..وفتحه ..وقلب في اوراقه ...

((مع نسيم الفجر..احتارت روحي.. الى اين ستطير اليوم..هل الى المحيط الهادي ام الشمالي؟؟ ام الاطلسي ..((
(يمه ...ارجوج ..غفر لي ..ادري بسبتي متي ...آسفه يمه ..والله ما كان قصدي ..انا ما كنت ابيه بس ...يمه .أكرهه لانه هو السبب في التعب اللي انتي فيه ما اقدر يمه .لليوم شايله ذنب موتج ..ليتني مارفضت ولا صار اللي صار ..(
احتار خالد ..شقصدها الدانه ؟؟ شلون هي السبب في موت عمته؟؟ يمكن هالملف فيه الاجابه ! 


الحلقة الخامسه ...
دخل نايف للغرفه كانت دانه مو قادره تمسك دموعها ...
نايف ــ خلاص دانه ...
دانه ــ طلعت يتيمه ... يتيمه مع انه عندي اربع اخوان ..
نايف ــ صدقينني يالدانه مصلحتج تستقلين في حياتج ..
دانه ـ قصدك مصلحة زوجاتكم ...خلاص يا نايف ..اللي تبونه سووه ..
نايف ــ دانه ..لا تزعلين ..
لكن قلب الدانه كان يقول 
((خلاص وش يفيد الزعل ؟؟ والورد اللي في قلبي ذبل ..
وروحي كانت معلقه بأمل ..للأسف تخلى عنها ورحل ...))

********* 

ناصر ــ خلاص ملجناج على ضاحي ..
دانه ـ شلون؟؟ بهالسرعه ؟؟ توك من ساعتين بس عطيته الموافقه متى صارت ملجه؟؟
ناصر ــ الريال كان وقته فاضي ..وخير البر عاجله ..
دانه ــ شلون؟؟ 
ناصر ــ شنطتج كانت بره ؟؟هناء خذت البطاقه منها ..مبروك ..
طلع خمسمية ريال من جيبه وحطاها على الطاولة كهدية زواج ..
انهارت دانه ..وقف شعر جسمها من الخبر ..سالت دموعها ..بس ابتسمت..خلاص ..تزوجت ..ماعندها اي حل ثاني ..خلاص ..اتصل في حمد ابشره ..
اتصل على جوال حمد ..
حمد ــ هلا ..
دانه ــ هلا حمود ..
حمد ــ حمود في عينج ...يا دوين ..
دانه والعبره خانقتها ــ لو سمحت ..أنت تكلم مدام ضاحي بن محمد ..
حمد ــ بايخه ...نكته بايخه ..
دانه ــ ومن قال لك اني أنكت؟؟ (حاولت تشيل نبرة الحزن من صوتها وخذت نفس) ابوك توه دخل علي وقال لي اني خلاص ..صرت مدام ضاحي ..
حمد عصب وايد ...
ــ أنا مو قلت لج يالخبله لا تخليهم يستفردون فيج؟؟ شلون رضيتي بهالسرعه ؟ توج من ثلاث ساعات كنتي معاي ..وما كنتي تبين ؟؟ 
دانه ــ خلاص حمد ..خلاص ..خذوا بطاقتي ..وملجوا ..
حمد ــ من هم ابوي بس؟؟
دانه ــ ناصر وثامر وسعود ..حتى نايف ..
حمد ـــ زين ليش ما اتصلتي في ولد عمج خليفه ؟؟هو قاضي ..
دانه ــ حمد ..خلاص ملجوني عليه خلاص ..مافي فكه منه ..خلاص ..
وبدت تصيح . صكت التلفون ... وحطت راسها تنام...يمكن ييها النوم ..
******** 
الممرضه ــ مافيش اليوم حد ..
خالد ــ معليش ..بقى لي ساعه من دوامي واروح ...
طالع الساعه ..كانت وحده في الليل .. 
طلع يشوف اذا حد محتاج مساعده ..
شاف شخص ساند بنت ..استغرب ..هالويهه يعرفه ..
ــ دانه ؟؟
كانت غايبه عن الوعي ..
حمد ــ انت مين؟؟
خالد ـ انت مين ..وشفيها الدانه؟؟ هاتها ..هاتها ..حطها على سرير الفحص ..
حمد قرا اسم خالد ..فعرف انه انه ابن خال ابوه ..
خالد ــ نهاد ..نهاد ...
المرضه ــ ايوه ..
*************** 
خالد ــ شصار لها؟؟ 
حمد ــ انت الدكتور ..عمتي شفيها ..
خالد ــ انهيار عصبي ..وارهاق وعدم تغذيه ..
حمد ــ ما شي خطير؟ 
خالد ــ اتمنى لاء ..امس ماكانت جي ..شصار لها؟
حمد ــ استفرد فيها ابوي وعمامي وزوجوها ..
خالد ــ زواج؟؟ كنت أظنه خطبه بس ..
حمد ــ وانا بعد ..لين رجعت من الدوام ..كان على بالي انها نايمه ..لين هالساعه ..حاولت اصحيها ..ماصحت ..ويهها مختفي منه اللون ..وشفايفها بيض ..خفت لايصير فيها شي ..
خالد حس بتأنيب ضمير ..شكلها مو راضيه بهالزواج ..
حمد ــ خالد..الحين شلون حالها ؟؟ 
خالد ـ تعرف مهدئات ومغذي ..انشالله بكره تكون احسن ..خلاص انت روح وانا معاها ..
حمد ــ بس ..
خالد ــ لا ..لا تقول بس ..الظاهر عندك دوام بكره ..روح .أنا طبيب وولد خالها ..لا تخاف عليها ..
حمد ــ خلاص ..بكره بآخذ اجازه وايي ..
خالد ــ الله معاك ..
نهاد ــ بس دوامك خلص يا دكتور ..
خالد ــ انتي روحي ..وأنا بس بكون مشرف عليها ..
دق على عبير ..
عبير ــ الو ..
خالد ــ صاحيه؟؟؟
عبير ـ وعليكم السلام ..صاحيه ..
خالد ــ تعالي المستشفى ..
عبير ــ ليش؟؟
خالد ــ بتعرفين بعد شوي تعالي مع الدريول ..
عبير ــ محلاني طالعه هالحزه مع الدريول شيقولون الناس عني؟
خالد ـ تعالي لاتكثرين حجي ..تعالي ..
*** 
ماقدر خالد يجلس في مكتبه ..فقام وخذ جوله في الممر ..ساعد كم طبيب ..مع انه ماكانت في زحمه ..
رجع لمكتبه بعد ساعه ..وكانت عبير مختبصه ..
عبير ــ وين رحت خرعتني ..
خالد ـ ليش اخرعج؟ توج وصلتي ..تعالي اقولج ليش ناديتج .
********** 
صحت دانه ..وكان الكل حولها ...قمر وخالد وعبير و حمد ..ونايف ..
الكل ــ حمدالله على السلامه ..
هز راسها وهي غير مستوعبه ..
خالد ــ كنتي تعانين من انهيار عصبي ..مع سوء تغذية وارهاق ...شلونج الحين تحسين بأي تعب او شي؟؟
دانه ــ ابي امي ...يبوا لي امي ..أبي امي خالد ..نايف .أبي أمي ..
قالتها وهي تعبانه ودموعها مع كل حرف ....الكل نصدموا ...حس خالد ان اللي قدامه هي طفله ..
قمر وعبير ما كتموا دمعتهم ..نايف تهرب من نظرات الدانه ...الوحيد اللي تكلم كان حمد .
حمد ــ عن العياره ..ولعب اليهال .. من وين ييب أمج؟؟ 
الدانه ــ حمد ...بموت ان ما يبتوا لي امي ...
نايف ـ لو نقدر نييبها لج ..كان يببناها ..
حمد ــ شوف الدلع بس..عمتي لاتصيرين دلوعه جي مو لايق لج ..أبي أمي..بعد شوي ابيي امي ابي ابوي ابي زوجي ..امبيه ما اقدر ...
ابتسمت الدانه ..
دخل ريال فجأة للغرفه ..
انصدمت الدانه ...من هذا؟؟ 
نايف ــ هلا ضاحي ..ادخل حياك ...
بطلت دانه حلجها وما اكتمت شهقه ..وصرخت..ــ آآآآآآآآه ...آآآآآآآآآآآآآآآآآلالالالالللللللللللللللل لللللللللا ...
************ 
خالد ــ انهيار عصبي حاد ..كم يوم وتصير زينه ..
البنات ذبحوا عمرهم من الصياح ..الموقف اللي صار كان اكبر من اي كلام ..
خالد ــ أنا بروح مع اختي الحين من امس وانا مداوم ..عن اذنكم ..
خالد نفسه ماكان على طبيعته .. منتفض ...
في السيارة 
عبير ــ شكنت تقول ؟؟ يمكن أحسن منك؟؟ كله بسببك يا خالد كله بسببك ..
خالد ــ عبير الي فيني كافيني ..حلي عني ..
عبير ــ يمه ..والله الدانه ماتستاهل ..والله ماتستاهل ...حرام عليك ..
خالد ــ خلاص صارت زوجته ..شتقدر تسوي؟؟ محد يقدر يسوي شي ..
عبير ــ يا ويلي عليج يا دانه ..يا ويلي عليج وعلى حظج ..
خالد ــ شفيه حظها ؟؟ الريال ما يعيبه الا جيبه....
عبير ـ انت من صجك؟؟ ماشفته؟؟ 
خالد ــ مافيه شي..
عبير ـ الا يخرع يخرع ...يخــــــــــــــــر ع ...
عبير افقدت اعصابها ..وخالد حاس بتأنيب ضمير فظيع ...
************
دخل خالد غرفته .. ومارد على ابوه وامه اللي مستغربين عدم رجوعه واختفاء عبير من البيت في هاحزه ..
قفل الباب ..وانسدح على السرير ...آه يالدانه ..ياني متلوم علشان اللي صار لج .
طقات الباب القوية وصرخات ابوه وعصبيته خلته يخمن ان عبير قالت لهم كل شي ..
تذكر ضاحي ..ماينسى رده الفعل عند الكل ..حتى هو اخترع ..كان ضخم ..ويهه خالي من كل وسامه ..خشمه كبير.. وعيونه كبار لدرجه الجحوظ ..وأسمر ..من الوهله الاولى تخترع من ويهه ....المسكين شكله انحرج وراح.. بعد المسرحيه اللي صارت ..
كان خالد بهالتصرف يحاول يشغل نفسه عن غضب ابوه ...غمض عيونه ومن الارهاق نام ..
 

الحلقة السادسة ..
رن جواله .. رد عليه وهو نايم ..
عبير ــ خالد ..قوم دوامك ..
خالد ــ دوام؟؟ ليش الساعه كم؟؟
عبير ــ دخلنا العصاري ..قوم ..
خالد ــ زين ..
صك التلفون ..وقام ..للحين بملابس امس ..الصبح الساعه ثمان رجع البيت...تسبح وطلع ..لبس ملابسه ..وشال اغراضه وطلع من الغرفة ..
عبير ــ بروح وياك ..
ماقال شي ..ركبت السيارة وهي مكتئبه ...
عبير ــ ليش ماكليت لك شي؟؟ 
خلد ــ ما ابي ..
عيون خالد كانت حمره وويها تعبان ..
عبير ــ خالد ...ابوي عصب وايد ....
خالد ــ .....................................
عبير ــ راضيه لا رجعنا ...
خالد ــ شسوي؟؟ شتبيني اسوي؟؟ 
عبير ــ ما ادري ..بس اهم شي يرضى ..
خالد ـ تدرين اني ما ابي اروح المستشفى؟؟ ما اقدر ..بس ضاغط على نفسي ..ما تعرفين اي شعور احس فيه الحين؟؟ 
عبير ــ خالد انت تحب الدانه ؟ 
خالد ــ ما احبها ..بس ما ..مو راضي عن نفسي انها ...
عبير ــ حاس بالذنب؟؟ 
خالد ــ اللي احسه ..انه دانه ماتستاهل ..واني كان ممكن انقذها على حساب نفسي ..بس طلعت اناني ...
عبير ــ من يومك كنت اناني ..مايات على هالسالفة بس ....تذكر البنت اللي يبتها؟؟ انانيتك خلتك ماتزور الدوحه طول اربع سنين..علشانها ..امي المسكينه كانت ما تطلع من البيت في هالاربع سنوات ..يمكن تتصل وما تكون موجوده ..كل عيد أو مناسبه ..أمي تصيح دم ..مو كافيها ان بناتها بعاد عنها ..ووحيدها مايكلف نفسه اتصال ..
خالد ــ عبير اسكتي عني كافيني اللي فيني ..
عبير ــ طول امس وانا افكر في الدانه ..خالد ..أكرهك يا خالد ..اكرهك ..سببت العذاب لاغلى ناس عندي ..
ماعلق خالد ..وطول الطريق تموا ساكتين ...
*********** 
في المستشفى ...
نايف ــ بيني وبينها ياقمر ثمان وعشرين سنه !! بينها وبين ثامر اللي هو اصغرنا خمسطعش سنه !! خفنا عليها ..لاننا مو من جيلها ..كنا نبي نزوجها وهي بنت خمسطعش ..بس اجلنا شوي .. 
قمر ــ مو عذر انكم ماخليتوها تشوفه ...وتقرر اذا تبيهه ولا لا ..
نايف ــ انتي قلتي لها عن خالج ..ليش ما وصفتيه لها؟؟ 
قمر ــ يبه ..هذا خالي ..حلو في عيني ..اقصد اني تعودت عليه ..
نايف ــ قمر ماني رايق لج ..بعدي عن طريقي ..
خالد سمعهم هو وعبير ...اللي نزلت راسها.. طالع قمر ..اللي كانت معصبه علشان حالة عمتها ..بس لاحظ استهتارها في شيلتها ...غرتها طالعه كلها ...مخليتها طالعه جنان ..التفت لعبير اللي كانت حاطه الغشوة على ويهها ..
ــ روحي داخل ...
عبير ــ يلا قمر ..خلينا نروح لعمتج ..
قمر كانت عيونها على خالد ..وقالت وهي سرحانه ــ نايمه ..طلعت من عندها توني ,,
خالد نزل عيونه ,,,قمر ما احشمت ابوها اللي واقف ..بس ابوها كان سرحان هو الثاني ..
راح داخل لعند الدكتور المسؤول ...
**************************
بعد اسبوع ..
حمد ــ عمتي انا اجرت شقه ..
دانه ــ ليش؟؟
حمد ــ بتم وياج لين تتزوجين ..وما ابيج تظلين في بيت ابوي او اي حد من اعمامي ..
دانه ــ بالعكس ..حريم اخواني الحين معاي احس من قبل بوايد ..
حمد ــ ما يهمني ..اليوم بتطلعين من المستشفى للشقة ..
دانه ــ حمود ما ابي اكلف عليك ..
حمد ــ شو حمود هاذي؟ اصغر عيالج؟؟ يلا زين مافكيتي شنطتج ..خليت السواق اخذها للشقة ...
دانه ــ مامداني ...
دخل خالد مع الطبيب المسؤول عن حالتها ..
خالد ــ ها دانه ..بتتركينا ..
دانه ــ اووه ..خلاص تبيني اسكن هنا؟؟
خالد ــ شلون حالتج الحين؟؟
الطبيب ــ لا ماشاءالله عليها ..وايد متحسن حالها ...تحدت توقعاتنا وقامت بسلامه ...ولا حد ثاني كان تم شهر على الاقل في المستشفى ..
دانه ــ مشكور ا دكتور ..ادري ازعجتكم وايد هالاسبوع ..
الدكتور ــ لا .. شالكلام ..هذا واجبنا وأقل من واجبنا ..عن اذنكم ..
خالد ــ عن اذنكم ...
حمد ما علق بس الدانه اسرحت شوي ..اللي خلاها توقف على حيلها ايمانها القوي بالله ..ورضت بالي صار ..تذكرت كلام امها ..امشي ورا اخوانج ..مابقى لج غيرهم ....تمنت دانه لو انه وافقت على خالد لما كانت امها تزن على راسها علشان الخطبة تصير ...ودانه ترفض بحجة الدراسه ...
(خلاص ..ليش اتمنى شي خلاص انتهى؟؟ ليش اندم على كرامتي ؟؟ يمكن ضاحي يكون زين ومايهيني مثل خالد؟؟ مكن اعجبه؟؟ بس قمر قالت انه مو راضي ..او ما يبيني ..ما ادري شالكلمة اللي قالتها ..(
حمد ــ دانه ..وين سرحانه؟؟ 
دانه ــ ها ..ولاشي كنت افكر ...
حمد ــ بنت اخوج هنا ..
انتبهت دانه ان قمر واقفه جنبها ..
قمر ــ نحن هنا ,,عمتي وين سرحانه؟؟ 
حمد طلع من دون مايستأذن ..يمكن استأذن بس دانه كانت مشوشه ..
قمر ــ هذا ولد اخوج مايعرف الاصول ..ماعنده مذهب ..
دانه ــ حدج عاد ...الا حمد يا قمر ..هاذا اغلى انسان عندي .. لاتغلطين عليه ..
قمر ــ شفتيه ماسلم ولاسأل عن الحال ..
دانه ــ وانتي شعليج منه ماكنتي تبين خالد؟؟ وبعدين شوفي ويههج ..حمد يخاف ربه ..وشكله استحى من هالمكياج اللي حاطته والغره اللي مطلعتها .
قمر ــ عمتي ...انا كبرت خلاص ..وهالشي عادي ..
دانه ــ شلون كبرتي خلاص؟؟ هذا اللي يسمونه عذر اقبح من ذنب ...المفروض تخافين الله وماتظهرين فتنتج ..لانج كبرتي ..
قمر ـ بس ,,
دانه ــ قمر ..عدلي شيلتج ..ولاطلعت حطيها على ويهج ..مايسوى لج هالذنوب اللي تآخذينها ..
قمر ــ .............
دانه ــ شفتي خالد؟
قمر ــ اييه ..توه طلع من هنا ..ماطل في ويههي حتى ..
دانه ــ لانه نفس حمد ..مايرضى اللي تسوينه ..وأبوج موجود ماله حق يسولف عليج ..
قمر ــ زين عمتي خلاص صكي الموضوع ..ليش ماتيين البيت عندنا ؟؟
دانه ــ خلاص ..حمد تبرع انه يتم معاي يباني آخذ راحتي ..
قمر ــ واذا ابي ازورج؟ وليلى تبي تزورج ؟؟
دانه ــ تعالوا الشقة ..
قمر ــ ماظن ابوي يرضى ..
دانه ــ ابوج سمح لاختج تسافر مع بنات خالتها مايسمح لج تزورين اخته؟؟
قمر ــ يمكن ..مو خايفه من النتايج؟؟
دانه ــ متى بتطلع؟
قمر ــ يقولون باجر ..
دانه ــ مو مهم ..ما ظن خالج يرضى اني ادرس في الجامعه ..
قمر ــ بالعكس ..خالي ضاحي يحب الدراسه ودايم يهاوشني ويا بدور ...لانا ماندرس ..
دانه ـ خالج ..طباعه زينه؟؟ اخلاقه؟؟
قمر ابلعت ريقها وقالت ــ هو زين ..كخال .كزوج ..ماعندي فكره ..
دانه ــ الزبده ..
قمر ــ من بعيد لبعيد ..هو زين ..مايحتك وايد ويانا ..ريال له كلمته ..شخصيته قوية .
حست دانه انه قمر شوي مترددة ...واتحاول تخبي شي عنها ..
حمد ــ يلا عمتي ..
دانه ــ الحين نروح؟
حمد ــ اييه ..الدكتور قال خلاص ..حالتج الحمدالله تحسنت ..جمعت اغراضج؟
دانه ــ من الصبح ..بس شنطتي الصغيره وجوالي ما ادري وين ..
حمد ــ في السيارة .. يلا ...
قمر ــ الدريول تحت..بروح انا ..مع انه كان ودي اساعدج..
دانه ــ لا ..ما يحتاي مساعده ..
حطت قمر غشوة على ويهها ..ولاحظت دانه نظرات حمد ..كانه متلوم في شي ..سلمت على عمتها وطلعت ..
حمد ـ هي مايات متغشية ؟؟
دانه ــ مدري ..ماشفتها لما يات ..بس شفتها لما اطلعت تغشت ..شقال لك الدكتور؟؟
حمد ــ ولاشي ..قال تريح اعصابها ..الهدوء ضروري لج .. 
دانه ــ اخوانك الحمير وينهم ؟؟
حمد ــ هذول وهم اكبر منج..حي تشتمينهم ..احترميهم شوي والله يكسرونج ..لا سمعوج .
دانه ــ مايوني الحمير الا مرة وحده ..مب جني عمتهم ..صج سبال ..
حمد ــ للشقة عمتي ..جدامي ..
دانه ــ انت ضابط في دوامك بس مو علي ..يالزطي . ..
حمد ــ ترا اردج بيت ابوي ..
دانه ــ لا فديتك ..راضية في الشقة مالي خلق اشوف حد ..لا اخواني ولا حريمهم ..
********** 
انصدمت من الريحه الغاوية في الشقة ..
ــ هممممممممم ...ريحة كباب ..اما اني اتحلم ولا صحيح ..
حسن ــ حياج عمتي ..الريحه ريحه جبد الخروف ..بس ماعليج شويت لج معاه كباب ...
سلمان ــ وانا سويت لج يش بتآكلين اصابعج وراه ..
خالد ــ عمتي اليوم بتكشفين فوائد التخييم ..
مشعل (ابن سعود 14سنه )ــ حمدالله على السلامة عموه ...
صالح (ابن ثامر 13سنه ) ــ حمدالله على السلامه عمتي ...
افرحت دانه عيال اخوانها محتشرين ومسوين لها استقبال ..
داانه ــ الله يسلمكم ..كل هالاكل لي؟؟ 
(المطبخ مفتوح على الصاله ..والعيال حاطين سفره على طاولة الاكل ومشعل وصالح يتفنون في السلطات والعصاير ,.(
تنحنح حمد ــ احم احم ..الدكتور قال عندج فقر دم شديد ..ولزم علي انج تآكلين وجبات دسمه يوميه ...عاد استدعيت الاسبشيلست تيم.. المتخصصين في التخمه ..وقلت لهم ابي عمتكم في اوج تألقها خلال ايام من الاكل الدسم والمفيد ..
حسن ــ عاد الدكتور نصح بجبد الخروف ..شبه المطبوخ ..وقال مفيد جدا ..
دانه ــ شبه مطبوخ؟؟
حسن ـ وشفيه ويهج جيه كأنج شميت ريحه خايسه ؟؟ اييه ..انتي تبين دم . ..ماعندج دم ..
دانه ــ لا لا لاا عاد هذي سبه ..انا ماعندي دم ؟؟ 
حمد ــ عمتي ..لا تضخمين السالفه ..
ابتسمت دانه ..
ــ انا بس اغلس عليكم ..
مشعل ــ انا وصلوح تدبرنا كل العصاير الطبيعيه والسلطاات...
************ 
الدكتور عبدالرحمن ــ آنسة دانه ...
خالد ـ صارت مدام ..
عبدالرحمن ــ مدامتك؟
خالد ــ لا ...
عبدالرحمن ــ لا ...حسافه كنت مفكر اخطبها ..
خالد ــ ؟؟؟ 
عبدالرحمن ــ لا ..لايروح ظنك بعيد ..بس اخلاقها ومؤدبه ..وشكلها حساسه وايد ..وانا ما بذكر جمالها.. لانك شايفه .. حسافه نادر ماتلقى حريم بهالصفات ..
ماعلق خالد لانه حس ان عبدالرحمن انصدم بزواجها .....عبدالرحمن اللي ماعرفها الا هالاسبوع ..بس خالد يعرفها من زمان ..يمكن يظن انه يعرفها؟ يمكن ما يعرفها اصلا؟؟؟ افكاره تشوشت ..من اسبوع ابوه ما يكلمه ولا امه.. عبير زعلانه منه وهو نفسه زعلان من نفسه خصوصا لما شاف دانه رضت بنصيبها وتحسن وضعها الصحي .حس بذنب اكبر .
|*********** 
حمد ـ وذابحيني الاسبيشلست تيم ...العيش ماصخ ما ينوكل ..واللحم مافيه ذرة ملح و لا مستوي عدل والسلطات ماعليها اي نكهه ..حتى الجبده اللي مسوينها تنزف دم ...والعصاير حاره مافيها اي سكر او ثلج .
دانه ــ الاكل مافيه شي يا حمد ..
حمد ــ اذا انتي في صفهم ..غصب عنج تآكلين ..
حسن ميت من الضحك وسلمان منحرج وخالد رجع يشوي الكباب مرة ثانية مشعل وصالح منصدمين ..
دانه ــ شفيك؟؟ اذا على الملح رشة خفيفة توزن الامور ..والكباب الحين يستوي والسلطة رشة ملح وزيت زيتون وسماق ونعناع وليمون وتصير احلى مايكون ..والحين بزيد على تتبيلة الكباب شوية ملح يضبط الطعم كله ..والعصير مكعبات ثلج مع سكر ..ماشي خربان يستاهل التهزيييئه ..بس عطنا ربع ساعه ...
خالد ــ كلامج يبين سهل بس الفعل هو المطلوب ..
****************************** 
مثل ما قالت الدانه ..يبي للاكل تضبيطات بسيطه ..وبعد ماخلصت ..انصدموا بحلاة الاكل ..
وهم ياكلون ...كان في سيخ كباب جدام دانه ....كانت دانه جوعانه صج لانها طول اسبوع على المغذي واكلات بسيطه ..اول ما مدت يدها للسيخ ..خذه حسن ..
حسن ــ عمتي وراج عرس ..سوي ريجيم ..
خالد ــ حسن ...
الكل سكت ..ووقفت الاشواك ولاسكاكين عن الربشه ..قفط ويهه دانه ..
مشعل ــ اوعدج دندون اني برقص لج في الدخله ..
صالح ــ وانا بعد ..وبشتري سيف ارقص به عرضه ..
سلمان ــ انا مابكون فاضي بيكون تركيزي على البنات اشوف الاشكال الحلوة ..
حمد ــ انا بزفج ..
حسن ــ وانا بسوق السيارة جنبج ..
خالد باستسلام ــ وانا بكون مع سلمان ..
ضحكت دانه..وحست براحه ..وخذت السيخ من جدام حسن للي طالعها باستسلام ونزل راسه كانه نبيل في المسلسلات الاجنبية ...وخلال ثواني ارجعت ربشة الاشواك والسكاكين ....
دانه ــ ماقالوا لكم متى عرسي؟؟
حمد ــ سمعت طراطيش كلام انه بعد شهرين ...
دانه ــ زين ..زوج المستقبل ..
خالد ــ انا شفته وسيم وايد ..
مشعل ــ اييه عمتي ..أنا انهبلت على جماله ..
صالح ــ صدق عمتي ..طويل رزه وشخصيته قوية ..
حمد ــ سمعته زينه وملامح ويهه مش بطاله ..
حسن ــ ترتيبه في الجمال رقم سبعه ...
حمد ــ اييه لا ركزتي فيه شكله احلى بوايد ..
سلمان ــ خوش ريال ..يشبه حمد ..
حمد لف على اخوه بعصبية..حست دانه انهم كلهم كاتمين ضحكة عودة ي قلوبهم ..وشافت الغيظ في عيون حمد والابتسامة الخبيثة في عيون سلمان ..
دانه ــ حمد ,,,رد عليه ... والله طلعتوا كذاااااااااابين ..
وضحكت..هم ماصدقوا خبر وانفجروا ضحك ...ولف حمد على سلمان وضربه على راسه بقوة ..وسلمان ميت ضحك ...
حسن ــ أظن عمتي عرفتي ليش ابوي ملجج على ضاحي بسرعه ..ماكن يبيج تهونين ..
خالد ــ والله لسانك متبري منك ..شالكلام؟؟
دانه ــ اعرف ..ماله داعي تقولون لي ..بس ادعولي تتسهل اموري ..
حمد ــ الله يسهل امورج و يريح قلبج يا الدانه بنت حسن ..
الكل ــ اللهم آمين ...
دانه ــ لاتمدحونه جدامي مرة ثانية ...أنا شايفهه ويهه ..
مشعل ــ عاد حنا بنكون في هالشقة معاج ليل نهار ...وحلى شي انه البحر قريب ..
حمد ــ فجأة لقيتهم عازمين انفسهم .. كلهم يبون يعيشون هنا ..
دانه ــ حر وصيف ..وكلها شهرين ..خليهم ..
خالد ــ تحاططنا كلنا علشان آجار هالشقة..ثلاثة ألاف وخمسمية في الشهر تصدقين؟؟ والشقة بس ثلاث غرف وصالة وحمام تكرمين واحد ..والفرش مو لي هناك..عادي ..
دانه ـ وايد ..كل هذا علشاني؟
حسن ــ لا تنغرين كانوا يبون سبب ييون جنب البحر وتحججوا فيج ..بكره يخلونج تروحين السوق تتجهزين مع حريم خوانج ويستفردون في الشقة ..
دانه ــ أتجهز؟؟ 
حمد ــ اييه مهرج عند مريم ..
دانه ــ مهري؟؟
حمد ــ اييه مهرج .مية الف ريال .
خالد ــ عمتي انتي تحبيني؟؟
دانه ــ لا ..ليش؟؟
خالد ــ اذا تحبيني سلفيني خمسين الف!!
حمد ــ بدوا اللعانه ...لا تعطينهم ويه...
**************** 
الاسبوع الثاني مر ..ودانه تتأقلم مع عيال اخوانها اللي كل شي عندهم وناسه حتى لاقعدوا متمللين يموتون من الضحك.. مريم عطتها نص المهر والنص الباقي حطته في البنك ..ودانه كل يوم تطلع لمده ثلاث ساعات للسوق مع مريم وقمر ...
خالد ــ عمتي ...لحقي النتايج نزلت ...
دانه ــ أمااانه؟؟ زين كم يبت؟؟
خالد ــ انا الحين على النت ..بس ابي رقم جلوسج..
دانه ــ هات انا اكتبه ابي اكون اول وحد اشوف النسبه .
خلال دقايق صرخت الدانه صرخه عوده ...
طل خالد على الاب توب ...
خالد ــ واو .مبروك ...عمتي انتي من اصحاب التسعينات وحنا ولاندري؟؟
حمد ــ ليش الصراخ ؟؟
ركضت دانه وعانقت حمد...
ــ يبت واحد وتسعين واثنين من عشره !!!!!!ههههههههههههههه ههههه
خالد ــ سكنهم مساكنهم ..عمتي شفيج؟؟ انهبلتي؟؟ انتي مو اول ولا آخر وحده تيب هالنسبة؟؟
حمد ــ أيوه احلى غيره ..مبروك عمتي ,,,تستاهلين كل خير...
دانه ــ الله يبارك في عمرك ..قمر ..شوف رقم قمر وبدور ..
حمد ــ حافظة ارقامهم؟
دانه ــــ اييييه ..
********
ــ هذا هو العنوان ...
ــ ما بدك تكتب بطاقه؟
ــ الا ..
مسك بطاه وكتب عليها ..
(مبروك باين دروس الانجليزي يابت نتيجه (
كانت باقة ورود وايد حلوة .. كلها جوري ..حمرا ..ارفق معاها زجاجه عطر غالي ..وعلبة شوكلاه فاخره ..طالعها خالد للمرة الاخيرة ..وطلع بره المحل ..يمكن هالهدية تخفف عليه الشعور بالذنب اللي يواجهه تجاه دانه ..
****** 
الحفله الكبيرة اللي سووها العيال لعمتهم كانت لاتنسى ..كل واحد منهم اشترى لها هدية حتى مشعل وصالح ..وكانت ثلاثة ارباع هداياهم عطور وشغلات من داماس ... حلوة وراقية .
ماكان حد حاضر غيرهم ..حتى بدور وقمر مايوا ..خصوصا ان نسبهم كانت بالمره قمر نسبتها واحد وسبعين ..وبدور تسع وستين ...امهم كانت زعلانه منهم وايد .. فسوت لهم عقاب شديد ...
حمد ـ عمتي ..تلفون .
دانه ــ من؟
حمد ــ ناس .
انتبهت دانه لملامح حمد ..كانت جاده ..
دانه ـ الو ..
المتصل ــ مبروك ..
دانه ــ الله يبارك فيك من معاي؟
اللي ذهل دانه انه صك التلفون في ويهها !!! التفت لحمد ..
ــ من هذا؟؟ 
حمد ــ يعني مين ؟؟ مصطفى قمر؟؟ ولا كاظم الساهر؟؟
جواب حمد خلاها تندهش ..ــ ضاحي؟ 
حمد ــ اييه ... انا بروح ناطرينج توزعين الكيك اللي طرشه ..
دانه ــ من طرشه؟
حمد ــ مصطفى قمر ..
دانه ــ ضاحي طرش كيك لي؟
حمد ــ اييه .
سكتت دانه ..هالصوت الخشن لضاحي؟؟ ضاحي طرش كيك؟؟ شمعنى هالكلام؟؟ ياني غبية ..خلاص صرت زوجته اكيد واجب انه يبارك لي سواء كان يبيني ولا مايبيني ...
راحت الصالة ...وانصدمت ..
دانه ــ وااااو ...
كان قالب كاتوه كبير على الطاوله ..ومكتوب عليه مبروك النجاح .. ..
حسن ــ عمتي شدراه انج تحبين الفانيلا وماتحبين الشوكلاته؟؟
دانه ــ ما ادري ..
خالد ــ شكلنا ظلمنا هالضاحي . ...صراحه استحي اطلع الكيك اللي يبته ..مايسوى شي جدام هالكيكه ,
دانه ــ بالعكس بالنسبه لي احسن من هالكيكة ..
مشعل ــ عمتي الكيكه موب كريمه مثل كيك خالد ..الكيكه كلها عسكريم ..
دانه ــ صج؟؟ شدراه اني احب العسكريم؟ 
خالد ــ احم احم..
دانه ــ اووه خالد . انت تحب العسكريم مثلي ..بس باكل من كيكتك قبل هالكيكه ..
خالد ــ راضي بهالحكم ..يلا الكيكه لا تذوب يابها المحل بنفسه ..يلا ..
دانه ــ لاتخربون شكلها ابي اخش لقمور وعبور منها ..
حسن باشمئزاز ــ قمور وعبور؟؟ شو هذولا فيرانج ولا قطاوتج؟؟ 
دانه ـ وحده بنت عمك والثانية بنت خالي ..يعني خال ابوك ..ربعك الفيران والقرود ..
حسن ــ أفاااا عيال عمي ..غلطت عليكم العمه ..
مشعل ــ لا لا لا ..
صالح ــ أنا ما اتحمل لالالالالال هيء هيء ..قلب تحطم ...
دانه ــ بس صياح أخواتي ..ما تحمل دموعكم تهل ..
حمد ــ دانه شالكلام؟ حمد ومشعل رياييل .. يللاا قصي الكيكه متنا يوع ..
دانه ــ متوا يوع؟؟ الثلاجه فيها الدياي اللي سويتوه غدا وانا محد ..كلوه ..
مشعل ــ كله دم وع ..طلع حمد ابن عمي مايعرف يطبخ ..
*******************
مشعل ــ لازم نصور ..قبل لا نقص الكيكه ..
حمد ـ انا ما ابي اصور ..
دانه ــ يلا ..أبيكم كلكم تصورون معاي ..ابي هالصورة علشان اكبرها ..وأحتفظ فيها ..
وقفوا كلهم جدام الكيكه اللي يابها ضاحي ..مكتوب عليها مبروك النجاح ..والنسبه اللي يابتها .. . جهز حمد الكاميرا وركض يوقف معاهم...
رن جرس الباب ..راح خالد يفتح ..ورجع ..انهبلت دانه على الباقه ..وعلى الهديه وعلبه الشوكلاته ..
ويوم قرت البطاقة اضحكت ...
حمد ــ من مين؟
دانه ــ ناس ..انت شعليك؟ لي ريل يحاسبني ...
حسن ــ الله الله ...بدت تتكلم ..بدا اللسان ..بدا تأثير الريل ..هذا وهو بس طرش كيكه ... 
دانه ــ حسونه ترى والله سكت عنج وايد ..
حسن مسك يد عمته بقوة ــ من حسونه؟؟ 
دانه ــ انا ..خلاص ..لاتعورني ..
مشعل ــ طلعتي ديايه يا عمت ...شوفي سلمان ولا اهتم في حد وبياكل الكيكه كلها ..
انقضوا العيال على الكيكه ومعاهم دانه هي تحب هالنوع من الكيك..تموت فيه ..


الحلقة السابعه ...
ــ ما ابي أشتري ..
مريم ــ تعالي لازم تشترين ..
دانه ــ ما ابي ..
مريم ــ وين رايحه؟؟ تعالي ..
حاولت دانه تبعد قدر ما تقدر ..للحين ما تقبلت فكره زواجها ..وما اشترت الا اشياء بسيطه ..لكن مريم صدمتها لما يابتها عند هالمحل ..
ركبت السيارة ..
دخلت مريم ــ ليش ؟؟
دانه ــ ما ابي ..
مريم ـ تبين اشتري لج انا على ذوقي؟
دانه ــ ما ابي شي ..ما ابي . وياويلج اذا اشتريتي شي ..
مريم ــ انتي هبله؟ 
دانه ــ راجو ..امشي البيت ..
مريم ــ لا والله انج مو صاحيه ..راجو مر الخياط ..
دانه ــ اي خياط؟
مريم ــ ماتبين فستان عرس بعد؟؟ شرايج؟؟ 
دانه ــ ما ابي ..
مريم ــ عن الخبال ..ماباقي شي على العرس ..اقل من شهرين ..
انتفضت دانه ...
مريم ــ ماتبين تخيطين فستان عرس؟؟ 
دانه ــ ما ابي .. هالعرس ما ابيه ..
مريم ــ دانه ..
ما مسكت دانه دموعها ..تحاول تنسى لكن كل شي يذكرها فيه .. اقل من شهرين ويزفونها لضاحي ..من ضاحي هذا؟؟ ما تدري ..
مريم ــ تبين تأجرين فستان؟ 
دانه ـ ما أبي ..
مريم ـ دانه ..البنت مو كل يوم تعرس ..على الاقل اذا الريل مو نفس مزاجج ..على الاقل اطلعي في عرسج أحلى عروس ..علشان نفسج ..عرسج مثل ما سمعت بيكون فخم .. المفروض فستانج وشكلج يكون فخم ..انت استانسي بنفسج ..مو كل يوم تعرسين ..
دانه ــ خلاص ابيه آجار ..
مريم ــ آجار؟؟ 
داته ـ ابي أشتريه من لبنان ..ما يهمني كم يكلف ..كلامج صحيح .بكره انا مسافره لبنان ..
مريم ــ انتي صج انهبلتي من بيسافر معاج لبنان؟؟ ومن قال لج ريلج بيخليج تسافرين؟
دانه ــ وشدخله؟
مريم ــ ما تقدرين تسافرين بدون اذن منه .!!
******** 
دخلت الغرفة بعد ما لقت الكل في مباراه حاميه في السيجا ..
طالعت تلفونها ...بتكلمه وتطلب منه ؟ ولا تخلي اخوها يكلمه؟؟ لحظه ليش اخوها؟؟ قمر يمكن تحل المشكله كلها ..
اتصلت على قمر ..
ــ هاي ..
دانه ـ هايات ...وينج؟ 
قمر ــ كنت بزورج ..اتصل ابوي في الشقة واكتشف ان حشد من عيال عمي عندج .. وانتي محد ...عصب علي ..
دانه ــ تشهدي .. لاتحسدينهم ..
ضحكت قمر ــ لا اله الا الله ...شسوي ..مليت من الوحده اللي انا فيها ..
دانه ــ وصلت بدور؟؟
قمر ــ لا ..ما بتيي لي شهر ثمانيه حق عرسج ..
دانه ــ زين بنات خالتج عندهم اخوان؟
قمر ــ اييه ..بس في امريكا واستراليا يدرسون هناك ..
دانه ـ تعالي لي اليوم بفضي الشقة ...بطردهم ..
قمر ــ انشاءالله ..
دانه ـ وابي منج شي ..اتصلي في خالج ..وقولي له ..اني ابي اسافر لبنان ..
قمر ــ يالخاينه ..من وراي؟
دانه ــ بآخذج معاي ..أنتي ونايف ..بس خذي منه الاذن ..
قمر ـ اليوم برد لج خبر ..بس ها ..فضي الشقة وجهزي القعده ..والشيشه ..
دانه ــ ايييييش؟؟؟ 
قمر ــ أمزح .. جهزي القعده بيب معاي ليلى ..مسكينه متولهه تبي تشوفج.والله مشتاقة لج ..من متى ماشفتج؟؟ من كنتي في المستشفى ..
دانه ــ حياها الله ..تعالي بعد الساعه سبع ..
قمر ــ انشاءالله اصلي العشا وأييج .. باي ..
دانه ــ باي .
طلعت دانه الصاله ..طالعت الساعه ست ..المغرب ..
دانه ــ احم احم ...بيوني ضيوف بعد شوي ..ممكن تفضون الشقة ..وياليت تنظفون الحوسه اللي مسوينها ..
حسن ــ عمتي حنا الحين في خضم مباراه هامه ..تقدرين تقدمين طلب للديوان ..وراجعينا خلال ثلاثة ايام ..
دانه ــ هيه ..الساعه سبع بيوني ضيوف!
سلمان ــ بناااات؟؟ أحلى ضيوف ... 
خالد ـ احلى أحلى ..كم وحده؟؟
دانه ـ عن المصاخه عيال اخواني المحترمين ..يلا ..ابي أرتب البيت ..
حسن ــ لا يكون قطاوتج قمور وعبور ؟؟ 
دانه ــ زين ذكرتوني اعزم عبور...وانتوا شدخلكم ؟ بدخل اكلم تلفون واطلع ...واتمنى انكم تفضون الصاله!
دخلت دانه وكلمت قمر وطلبت منها انها تمر عبير وتيبها ..
ــ أدري انج متشققه الحين ..
قمر ــ متشققه وبس؟؟ آآآآآه على الاقل اراوي ليلوه خالد ..علشان تعذرني .
دانه ــ خلاص لا تطولين عندهم ..يلا باي ..
طلعت دانه للصاله ..ولقتهم كلهم مثل ما هم ماحركوا شعره ..
******************* 
عبير ــ صدقني خالد ..أكيد بتكون الشقة فاضيه ..
خالد ــ مو وارد ..
رجعت عبير للتلفون ..
عبير ـ خلاص قمر ..لاتمريني ..
تمرها؟؟ يعني قمر بتيي هنا؟؟ 
خالد ــ خلاص روحي .. قولي لها تمرج ..
ابتسمت عبير ...وقالت ــ سمعتي؟؟ 
وبعدين ضحكت وصكت التلفون ..
خالد ــ شقالت لج خلاج تضحكين؟ 
عبير ــ شي ..
خالد ــ ترى ماتروحين لو ماقلتي...
عبير ــ اوو ..وتبتزني؟؟ مافيها شي اتصل فيها واقول لها لاتمرين ..
خالد ــ تتذاكين؟؟ 
عبير ــ لاء ...وأنا أقدر؟
راحت عبير لغرفتها تجهز نفسها ..وخالد ظل متحير شقالت قمر خلى عبير تضحك؟؟ 
******************* 
حمد ــ خذي ..يبت لج الحلويات ..سويتي قهوه ؟؟ 
دانه ــ اييه سويت ..مشكور تسلم لي يالغالي ..
حمد ــ شدعوه عمتي .. طلبت لج عشا ..بيبه راجو الساعه تسع ونص ..
دانه ــ حمود ..يعل عيني ما تبجيك ..تسلم لي ما ادري شلون بطلع من يزاك. والله بس تسهل اموري ...بدور لك أحلى زوجه ..
حمد ــ ياليت . عن اذنج ..مشعل داخل ولا طلع؟؟
دانه ــ طلع مع الكل ..تلاقيهم في الشاليه مال رفيجهم ..يقولون قريب من هنا .
حمد ـ اعرفه ,, تبين شي؟؟
دانه ــ لا .يسلم راسك ما بي شي ..
حمد ــ في أمان الله ..
دانه ــ الله معاك ..
******************* 
وصلت سيارة قمر ,,
خالد طل من الدريشه .. نزلت قمر ..وما كانت حاطه غشوه على ويهها ..ونزلت ليلى وظلوا واقفين في الحديقه .. كانت قمر عاجبه خالد وايد ..جمالها في نظره فريد ..بس للاسف ماله ويهه يطلب يدها هالسنه لانه متحجج لناصر انه ما عنده استعداد للعرس شيكون موقفهم منه لاخطب قمر ؟؟ على الاقل ينطر سته اشهر ..
عبير ــ على الاقل قلط البنات ..مخليهم واقفين بره ..بس تطالع ؟؟ 
خالد ــ ما طقوا الباب..يعني ما بيدخلون ..وحركتهم هاذي مكشوفه ..هم يبون يسولفون ..يمكن يحشون فيج ..
عبير ــ يحشون فيني؟؟ انت صاير لعقلك شي؟؟ شدراك ..يمكن يحشون فيك.
خالد ــ احسن انج تطلعين لهم ..قبل لا اكنسل روحتج ..
عبير ــ زين سلفني فلوس ..ما هديت دندون شي ..
خالد ــ خذي هذي ثلاثمية ريال ..مافي غيرهم ...
عبير ــ يمشي الحال ..باي ..وبس عن مطالعه خلق الله ..
********* 
قمر ــ وافق ..بس بشرط ..ماتطولين عن اسبوعين ..
دانه ــ صحيح؟؟ الحمدالله ..توقعته مايوافق ..
قمر ــ هو صراحه في البدايه ما وافق ..بس بركات بنت اخوج أقنعته..وقلت له اني وابوي بنسافر معاج .تردد بس وافق ..وقلت لبوي وقال ان التذاكر بتكون عليه ..بس ما بيسافر معاج ..بيسافر اي حد من اعمامي الباقيين لان امي على وشك ولاده ..
دانه ــ هالتفاصيل موب الحين ..خلينا نطلع لليلى ..ونستانس ...
*********** 
ليلى ــ أمانه دانه ..ششعورج بعد ما أصبحت حرم ضاحي؟ 
الدانه ــ شعوري اني خلاص انتهيت ..دانه بنت حسن اللي تعرفونها خلاص ..انتهت ..
قمر ــ اكيد بتبدأ دانه الزوجه ..البنت وصارت مدام .. شناوية تشترين فستان العرس ؟؟ ششكله موديله؟
دانه ــ ما خططت للحين ..بشوف وأختار اللي يعجبني ..
ليلى ـ معقوله ما كان عندج أحلام لليله العمر؟
دانه ــ هذي الفاضيه المدللله اللي عندها هالاحلام . انا كان وقتي متوزع بين عيال اخواني فما فكرت بهالزواج ابدا ..
قمر ــ صراحه ..أنا أعتبر عمتي القود ماذر ...الام الروحيه لنا ..لانها هي الوحيده اللي وقفت معانا في قمه احتياجاتنا .
دانه ـ لا هالكلام كبير ..انا مثل ما قال ناصر ..كنت اؤدي دوري كعمه .
التفت دانه لعبير ..اللي كانت ساكته وما تعلق ..
دانه ـ عبير ليش ساكته ؟ حتى ما كليت ولاشربتي شي ..
عبير ــ ما في شي ..اسمعكم ..بس .
دانه ــ لا ويهج يقول شي ثاني ..
ليلى ــ صحيح في السياره كنتي تتكلمين ..شاللي خلاج تسكتين؟
عبير ـ اسمع كلامكم بس ...
****************** 
كان واقف عند الباب ..نزلت قمر مع عبير ..وسلمت عليها ..ورجعت اركبت السياره ..دخلت عبير البيت وهي مكتئبه ..
خالد ــ شلون كانت الزياره؟؟
عبير ــ بس تأكدت من شي واحد ..
خالد ــ وشو هالشي؟؟ 
عبير ــ انا أكرهك ...
ركضت عبير لغرفتها ودموعها في عيونها .
فكر خالد ..
(كملت..فوق ان امي وأبوي ولا مفتكرين فيني ..أطلع وأدخل ..ولا حد داري عني.. عبير الحين تكرهني وهي الشخص الوحيد اللي كان عادي معاي ؟؟ حتى اخواتي جافات في معاملتي ..أحسن لي اني اطلع من هالبيت .. قبل لا أختنق من السكوت والتوتر ..(
حط ثيابه وأغراضه في شنطه ..صغيره ..ملابس تكفيه اسبوع ..وطلع بره غرفته..كانت امه في الصاله وبيدها كتاب تقرأ فيه ..
خالد ــ يمه .. انا بتم عند صديقي كم ليله ..لا حد يحاتيني ..
ام خالد ــ ..............................
خالد ــ مع السلامه يمه ...
ام خالد ولا رفعت راسها من الكتاب وقلبت الصفحه ...خالد حس بحرج (( اروح بلا احراجات .))..وطلع من البيت ..
عاد أي صديق هذا؟؟ خالد ما يعرف حد من ربعه ساكن لحاله ..ربعه فهد ومناحي متزوجين ..بيتم في فندق ..لين ما يلاقي شقة أجار ..
********** 
حمد ـــ دانه..دانه ..تعالي ..
دانه ــ نعم ..
حمد ــ بتسافرين بروحج؟
دانه ــ اسبوعين بس ..للبنان ..
حمد ــ من بيسافر معاج؟؟
دانه ــ قمر .. وما ادري من اللي بيرافقنا من اخواني نايف اعتذر ان زوجته بشهورها الاخيره ..
حمد ــ أنا أسافر معاج ..
دانه ــ يعني ما بتنحرج من قمر؟
حمد ــ قمر ماراح تسافر ..خل تستحي على ويهها ..
دانه ـ وأنت شحارك؟؟ قمر ابوها مرخصها تسافر مع عمتها ..
حمد ــ انا بروح وياج ..وهي خليها في بيت ابوها ..وخلاص .
دانه ــ حمد ..اذا تعزني خليها ارجوك ..انا محتاجتها معاي ..
حمد ــ بيكون شكلها غلط اذا سافرت معانا ..
دانه ــ حمد ,,أنا مو كل يوم اسافر ..على الأقل لبي لي هالطلب .
حمد ــ بشرط!!
دانه ــ وتتشرط؟؟ قول ششرطك؟ 
حمد ــ انا ادفع التذاكر ..
دانه ــ لا ..كافي الشقه أجرتها لي ..
حمد ــ خلاص قمر ما تسافر ..
دانه ــ أحسن ..ولا تدفع أنت ..
حمد ــ وانا ما ني مسافر ..
دانه ــ لا حمد ..أنا ما ابي حد من اخواني اتضايق لا شفتهم ..احسهم السبب في تدمير حياتي ..
حمد ــ خلاص ..أنا أدفع ..
دانه ــ خلاص ..تدفع تذكرتك وأنا أدفع تذكرة قمر وتذكرتي ..
حمد ــ الثلاث تذاكر على حسابي ولا ..مافي ..
تنهدت الدانه ..
ــ ليش؟ أنا ما أبي أكلف عليك ..كافي الحفله مالت نجاحي ..وتأجيير الشقه ..ووالهدايا ..كافي ما أبي أثقل عليك .
حمد ــ أبي أفرح فيج..خواتي صغار ومافي زواج لين عشر سنوات على الأقل ..وأنا مأجل الفكره لين سنتين يايين ..وأخواني للحين ماخلصوا الجامعه ..على طاري الجامعه .. ممتى بتقدمين؟
دانه ــ بعد العرس على ما اعتقد ..
حمد ــ لما ترجعين من السفر قدمي على طول ..بس اي تخصص بتدخلين؟
دانه ــ ما ادري شكلي ادارة واقتصاد .
حمد ــ يو الخبول ..
الشباب ــ السلام عليكم ..
حمد +دانه ــ وعليكم السلام .
سلمان ــ شفيكم يالسين متحنطين كأن على رؤوسكم الطير ؟
حسن ــ سلمان ..ليش قاطعت اجتماع الامم المتحده ؟؟ 
سلمان ــ اووه ..لا ..قررتوا تحرير فلسطين ؟؟ أخيرا ؟؟ قررتوا ان تتحدوا؟؟ الى الامام ..سر ...
حسن ـ هذا ين وقعد .سلوم ...شسالفتك؟
مشعل ـ والله اثنينكم ينيتوا ..ما فهمت ولا كلمه....
سلمان ــ هذي خطط للمستقبل ..
دانه ــ أراجوز؟؟؟ 
سلمان ــ اراجوز في عينج ..انشاء الله ممثل عظييييم ..
دانه ــ خيبه ..ممثل؟ 
حسن ــ عمتي بكره عازمج على العشا ..
صالح ــ والباقين مالهم رب؟
حسن ــ كل واحد يدفع عن نفسه ..مالي شغل فيكم ..امس عشيتكم على حسابي ..وعمتي بكره ..
دانه ــ أنا بكره بسافر .
صالح ــ وين؟
دانه ــ لبنان ..أسبوعين تسوق ...
صالح ــ اسبوعين.؟؟ مع مين .
حمد ــ معاي ..وممنوع المرافقين ..
مشعل ــ وليش انشاءالله ..لبنان .. وبروحكم؟ انا معاكم .
سلمان ــ انا بعد ..لبنان؟ وااااو ..أكيد البنات الحين في عز الصيف كله على البحر ..
حسن ــ واو ..وينك يا خالد ..
خالد دخل في نفس اللحظه ..
خالد ــ سمعتكم تطرون اسمي .
حسن ــ العمه تبي تسافر لبنان ..
خالد ــ أوووووووووووووووووو . شالتطور؟؟ انا بسافر أول واحد ...ممكن اشوف هيفا ولا اليسا على البحر ..
دانه ــ عوووووووذه ..وش فيكم ميتين على البحر ..
ضحك صالح ــ من صجج عمتي ما تدرين شيقصدون؟
دانه ــ يقصدون؟
مشعل ــ يبون يشوفون البكيني والمايوهات ..
دانه ــ خيييييييييييييييييييييييييييييييبه ..قوموا ..قوموا ..محد رايح معاي لبنان ..قوموا العن اليوم اللي شفتكم فيه ...
حسن ــ حنا شفناج ..قبل لاتشوفينا ..
حمد ــ عنبوا الذاكره ما بينك وبينها الا كم سنه ..كم كان عمرك سنتين؟
حسن ــ مايهم اذكر ولالا ...بس انا شفتها قبل ..صح ولا لا؟؟
حمد ـ يمكن هي شافتك اول؟؟ 
حسن ـ لا كانت مسكره عيونها ..
حمد ــ ليش ما تكون انت اللي مسكر عيونك ؟؟ 
طبعا الكل كان يراقب حمد وحسن في اهتمام ..يبون يشوفون وين بتنتهي هالمحادثه لسخيفه ..
خالد ــ المهم ..يا عباقره ..انا اللي بسافر ..
*************** 
يتقلب في فراشه وهو ملان..وين يروح هالحزه وهو عنده دوام الصبح؟؟ فتح شنطته وطلع ملفاته ..وكان بينهم ملف اسود ..ملف دانه ..تذكره ..كان بيرده لها ..بس هو ما قرأ منه الا ورقتين بس ..فتح الملف ..ولف عن الصفحات الاولى ..لقى قسم ..مكتوب عليه كلمه سيدي ..
(( سيدي ..كف عن ايذائي .
.فلست سوى جلاد امره القدر باقصاء رأسي ..))
* من صار اللي صار ..وأنا تفكيري كله فيك انت ..صرت شغلي الشاغل ..ما اعرف شسوي ..شلون اتصرف ..انا ما اكن لك اي موده ...يمكن في ..بس الكرامه فوق كل شي... ..ماعدا امي ..امي الوحيده اللي فوق كرامتي ..وهذا يعني ..*
ما كملت دانه الكتابه ..احتار خالد ...من تقصد؟؟ وليش؟؟ شالسالفه؟؟ قلب الصفحه ..
((سيدي ...
حاولت نسيان ماضيك ...وحاولت تذكر حاضرك ..
فكان الماضي اقوى من أن ينسى ..
والحاضر اضعف من ان يبقى ...
فتبا لمستقبلك الذي حاولت اغرائي به ...)) 
* لا ..لا ..مستحيل بعد اللي شفته اليوم اغير قراري .. شفت انسان اناني ..هالانسان بيحطمني يمه اليوم ولا بكره .. على الاقل ..بيحطم شي فينني .
احتار خالد ..عن مين تتكلم دانه؟؟ من هذا اللي واثقه انه بيحطمها؟؟ معقول في حياتها حد؟؟ قلب الصفحه ..وكانت ممزعه ومقطعه وبعدين لصقتها دانه ببعض .. كانت رساله ..
((اليك ..نهاري ..وليلي .يومي ..وأمسي ..اسبوعي ..وشهري ..لك كل ايام عمري ,,,بعتها لك ..مقابل نظره من عينيك اشعر خلالها باسمى المشاعر تغزو قلبي ..وأجمل الاحاسيس ..تسري في جسدي ))
وتحته كتب
((وصلتني رساله ..مليئه بعذب الكلام ..لكن الصدمه ان من وقعها لم يكن انت ..ولم يقصد ان يرسلها إلي .. فتساءلت ...متى ستخطئ انت وترسل مثيلتها إليَ؟؟ )) 
ما فهم خالد .. في الاوراق اللي قبل كتبت انها مب مهتمه ..والحين تكتب انها تمنى؟؟ يمكن هذي خواطر ما تقصد بها احد ..قلب الصفحه ..
((كرهت وحقدت ثم نسيت ....
ثم عدت فعشقت من نسيت ...)) 
* اكتشفت اني احبه..لا كلمه الحب قويه ..يمكن الفت وجوده ..تعودت وتفكيري اليومي انه جزء من حياتي سواء في الماضي ولا الحاضر ولا المستقبل عودني على تقبله ...بالمنطق ..شخص افكر فيه 22ساعه في اليوم ..ما أألف وجوده في حياتي؟ ما أحبه؟؟ بس ..ضروري اني ما أتعلق بهالحب ..علشان ماتبان خيبتي قدام احد ..وما يبان انكساري ..اللي في قلبي ملك لي..ولهالأوراق ..وهذا عهد بيني وبينها ...انا احبك ..يا ...... بس ..حبك للحين ما استقر في قلبي .بيظل دايم متشتت ..لين أعرف نهايه هالحال ..
_
عصب خالد وايد ..ليش ما اذكرت اسم؟؟ من هذا اللي في حياتها ؟؟ يمكن الاوراق تكشف له الحقيقه ..بس هو حاليا تعب من القراءه ..وعنده دوام بكره..بيكمل بكره ..دس الملف بين الملفات ..بيقرأه بكره في الاستراحه ..
********* 
تكره الطياره ...حمد واقف جنبها ..وقمر محتره واقف وراهم ..
قمر تهمس ــ عمتي عمتي ..
لفت لها الدانه ـ لبيه ؟؟
قمر ـ تعالي ,,
ارجعت دانه خطوتين ورى ..ــ شو؟؟ 
قمر ــ ابن خوج هذا اللي ما يستحي ..ليش مو عادني موجوده ؟؟ 
دانه ــ مافهمت ؟؟ شتبين منه ؟؟ 
قمر ــ يعطيني ويه ..مايخليني كأني الخداامه امشي وراكم ..
دانه ــ حطي غشوه على ويهج ..ما يعاملج جي ... اكيد مستحي منج على كثر الميكياج اللي في ويهج ..الله يهداج ..
قمر ــ حنا رايحين لبنان ..وهالشي عادي ..
دانه ــ عادي ؟؟ تحطين مكياج سهره احمر ..عادي؟؟ لفي ويهج بالشيله ..تراه ساكت لان نايف اخوي واقف ..ولا علمج الاصول عدل ..
حطت قمر الغشوه على ويهها ..
دانه ــ لاركبنا الطياره روحي الحمام ومشيه ..
حمد ــ وين أوراقكم؟؟ وجوازاتكم ؟
طلعت قمر اوراقها ودانه نفس الشي ..لفت قمر وسوت باي لابوها .. 
حمد ــ هيه ..انتي ..لمن تأشرين؟؟ 
قمر ــ وأنت شعليك ..مالك خص .
عصب حمد ..تدخلت دانه 
ــ قالت باي لنايف ..عمك شفيك صاير جبريت ..
سكت حمد ..ولف ويهه ..
خلصوا الاجراءات ..وركبوا الطياره ..حمد قدامهم .,..وهم يلا يلحقون على خطواته السريعه ..
اجلسوا ..كان حمد على الطرف ..وبعدين دانه وقمر داخل ..
دانه كانت خايفه موت ...كانت ماتقدر تتنفس ..أول مره تسافر بالطياره ..سافرت مره عمره مع امها بالسياره ..
دانه ــ حمد لا طاحت الطياره ..وأنقذوك ..انت او قمور ..عط خالد مهري ..اوكي ؟؟ 
قمر ــ خالد ؟؟ ليش خالد؟؟ دكتور وما عليه قصور ..
كانت قمر تتكلم بغيره ..وحمد تحولت نظراته ناريه ..صححت دانه ..
ــ خالد ولد أخوي نايف ..موب ولد خالي ...صج خبله ..
حمد ــ ليش واثقه انهم بينقذوني ؟؟ ليش ما ينقذونج وأنا أموت ..
دانه ــ اسم الله على عمرك ..أنا ولا انت انشاءالله ..بس انا اعرف حظي ردي ...فما بيساعدني ..
حمد ــ شالكلام ..كوني متفائله ...تفائلوا بالخير تجدوه ..شفيج عمتي ..يلا الحين الاقلاع ..تأكدي من الحزام ..
انتفضت دانه .,..وحست بكل ذرات جسمها تتراقص ..مسك حمد يدها ..ومسكت قمر يدها الثانيه ..
قمر ــ عمتي ,...لو هالرحله بصاروخ شصار فيج؟؟ الرحله انشاءالله سهله ..بس بتحسين بدوخه بسيطه من الضغط ..وحتى بعض الاحيان ما بتلاحظين ..
حمد ساكت ما علق ..
دانه ــ يا ساتر ..
اقلعت الطياره وقلب دانه اقلع معاها ..حست بدوخه ..ولوعه ..كانت ترتجف ...المضيفه لاحظت هالخوف عند دانه وارتجافها وشحوب ويهها يابت لها عصير برتقال ..
ــ خذي ..البرتقال منيح ..
كانت قمر متغشيه ..ودانه نزلت الغشوه ..بس ويهها مافيه اي مساحيق تجميل ..عكس قمر .. 
بعد ربع ساعه .
همست دانه ــ قمر قومي للحمام ومشي هالمصايب من على وجهج ..
قمر ــ ليش عمتي مو حلوه؟؟
دانه ــ بالعكس طالعه جنان ..بس ولد عمج مايحب هالحركات ..قومي ..
قامت قمر ..ومشت قدام دانه ..وبعدين قدام حمد اللي كتم نفسه ..
حمد ــ اوف ...حاطه غرشه العطر كلها؟ هذا بنت اخوج لاحيا ولا مستحى .
دانه ــ بس ..عن العياره ..عطرها عادي ..
حمد ــ شفيج ماسكه مسند الكرسي جي؟؟ دانه لاطحتي ما بينفعج التمسك ..بيطيح الكرسي معاج ..


الحلقه الثامنه 
دكتور فارس ــ مره ثانيه أثبت براعتك يا خالد ...
خالد ــ هذا واجبي كطبيب ..
هز الدكتور فارس راسه بلا ..
خالد ــ مجرد حاله انقذتها من التدهور ..واجب كل طبيب ..
فارس ــ كل ما يالك ,.,,وتكبر أكثر في عيني ...عن اذنك ..
خالد انقذ حاله طفل سوى حادث انكسر فيه ضلع ولا حد كان داري ..ويا يموت من ثقب في رئته ..بس خالد كان موجود ..الله لطف في هالطفل ...
خالد محد يحبه في المستشفى ..لانه مغرور ..ومتعجرف ..وماعنده دبلوماسيه ولاعنده مجاملات ..وزملاءه في القسم يتحاشون يتكلمون معاه .علشان ما يفشلهم ..بس غير هذا رغم صغر سنه اثبت كفاءته ..وعبقريته ..
دخل مكتبه ولقى الدكتوره مها ..
خالد ــ السلام عليكم ..
مها ــ وعليكم السلام ..شحالك دكتور خالد؟
خالد ــ حالي ممتاز ..وحالج؟
مها ــ زين ماشي الحال ..ولو أعرج ..
حس خالد انها مرتبكه ..
خالد ــ شلون أخدمج ..
مها ــ سمعت ان وقتك فاضي ..وسمعت انك تقدر تشيل اكثر من شفت ..
ابتسم خالد ..هي مرتين مره ساعد دكتورة هيام والمره الثانيه لما ترقدت الدانه ..أه يالدانه ..
ــ اقدر اساعدج ..
مها ــ رفضت الاداره تعطيني بكره اجازه ..وأنا مضطره اسافر ..محد يغطي مكاني ..انا مستعده لو تبي اشيل عنك الشفت لما ارجع ...
سكتت ...وما زادت ..واللبيب من الاشاره يفهم ليش تحرج نفسها؟؟ 
خالد ــ انا بكره اجازه ..وما كان عندي اي خطط .. للاجازه ..مستعد اغطي مكانج ..
ابتسمت مها ــ ما ..
خالد ـ وما أحب حد يناوب عني ..فاعتبري الامر خدمه مجانيه ..تفضلي ..
مها ــ شكرا ..
الدكتوره مها تقريبا من عمر خالد ..وتوظفوا في وقت واحد ..
مسك ملف الدانه ...عنده استراحه نص ساعه ..
راح الكافتيريا ..وخذله كوفي ودونت ...فتح الملف ..وكمل قراءه ...

))أمنيه ..كل ما ابي من هالدنيا ..شي واحد ..أنها لا تجرحني ..((
** شفت عبير اليوم ..وقالت لي انه ما في خبر عنه ..سنتين وأنا احاتي ...ولما ماتت امي مالقيته جنبي ..شلون بيكون زوجي وريلي ..وهو ما وقف معاي في اقوى طيحاتي ..اتذكر لما يا المستشفى يوم طاحت امي اول مره ..كرهته ..كرهته .. بس اليوم هالشعور انعكس .. ابيه يرجع مثل قبل ..ابي اكرهه ..ما ابي ابين ضعفي جدام احد ..كرهي له هو السلاح اخبي هالمشاعر الكريهه ,,,
تيبس خالد . .((أنــــــا؟؟؟ دانه كانت تحبني أنـــا؟ ..بس يوم كنت اشوفها كان الكره في عيونها لي ..انا متأكد ... هذا كره ماهو حب ..يا ترى شمخبيته زياده في هالاوراق ؟؟ ((
ــ الكرسي فاضي؟؟ 
رفع خالد راسه ..دكتور فارس يكلمه ..صك الملف وحطه على جنب وشال اغراضه من على الكرسي ..ــ ولو ..حتى لو محجوز يفضى لك ..
فارس ــ شكرا . ما في مكان ..قلت ايلس وياك ..
خالد ــ وأنا أفتخر ..تفضل ..
فارس ــ اذا ما في تطفل ..شاللي خلاك مندمج وايد ..ولا شفتني ايي قربك وخلاك ما تقرب من قهوتك ؟ 
خالد ـ هو ما في تطفل ..بس كنت أقرأ شي خاص ..
فارس ــ رساله من معجبه مثلا؟
خالد ــ ههههه .معجبه مرة وحده؟ لا .. ما وصلتنا رسايل .. بس اكيد وصلتك انت؟؟ 
فارس ــ المدام هي المستلمه البريد ...وهي تسوي فلتر ..
خالد ــ لا ..على جذي ودع رسائل الحريم كلها ..
فارس ــ على قولتك ..اتصلت فيك امس ما حصلتك في البيت ..
خالد ــ ما تصلت على الجوال ؟؟ 
فارس ــ مغلق ..
خالد ــ حاليا انا في الكونتنتال ..
فارس ــ فندق؟؟ لا يكون عرست ؟؟ 
خالد ــ لا ..ما عرست ... العرس يبي له طوله بال ...
فارس ــ بتشيل بكره الشفت؟
خالد ــ ايه ..دكتوره مها مضطره ..وانا ما عندي خطط ..
فارس ــ قالت لي دكتوره مها انك سويت معروف معاها ..وانك غير كل اطباء القسم ..صج هم لطيفين ومجاملين بس مستحيل حد منهم يتخلى عن راحته او اجازته ...ما اقصد اي اهانه ,,
خالد ــ بالعكس ما في اهانه ..انا كدكتور انسان صريح ..مع مرضاي انسان متعاطف ..بس ما احب المجاملات المزيفه ..هذا كل شي .
فارس ــ نرجع لسالفه العرس ..متى ناوي؟
خالد ــ ما ادري يمكن خلال هالسنه ..
****************************** 
قمر ــ ليش ما يعزمنا على ريوق ؟؟ 
دانه ــ شريوقه ..الساعه 12 الظهر ..المفروض غدا ..
قمر ـ غدا ريوق سم ..ما يقول لنا يوعانين ولا لا؟؟ انا بطني تصارخ ..
دانه ــ تونا في الطياره زاطين كروسون وسندويشات ..متى يعتي بهالسرعه ..
قمر ـ عمتي ..بروح اشتري لي وجبه من هالمطعم ..
دانه ــ ايلسي مكانج ..حمد ما يحب هالاشياء ..تروحين وتيين بروحج ما يحب ..
قمر ــ زين بيحكرنا ؟؟ حنا في لبنان ..
دانه ـ ما يينا سياحه يينا تسوق ..غير الاسواق لاتشوف عينج ..حركي .
يا حمد مع التكسي ..
حمد ــ الحين نروح الشقه ..
قمر ـ شقه؟؟ ما بنيلس في فندق ؟؟ 
حمد ــ عمي ثامر عطاني مفاتيح شقته هنا ..شاللي مو عايبج؟ 
قمر ـ من بينظف ويكنس ؟ 
حمد ــ انتي !! وعمتج ..يلا ...بلا دلع ماصخ ..
دانه ــ ثامر عنده شقه هنا؟
حمد ــ أنا مثلج ما كنت اعرف ..كنسلت الحجز لما ياني وقال لي ايلسوا فيها وارتاحو ..
قمر ـ عمتي ..الفندق اريح ..
دانه ــ حمد شرايك نيلس في فندق لين نرتب الشقه؟؟
حمد ــ الشقه مرتبه وجاهزه ..(التفت لقمر ) هي انتي ..بلا دلع ولا طرشتج الحين لبوج ..
دانه ــ حمد ..
حمد ــ يلا عمتي ,,
ركبت قمر ..
دانه تهمس لحمد ــ تدري مدللله ما تعرف للتنظيف والطباخ ..لاتصرخ عليها جي ..
حمد ــ لايعه جبدي منها من شفتها في المطار ..ما اتحمل كلمه زياده ..وحاشمها علشانج والا كان صكيتها كف على ويهها ..
ابتسمت دانه ..حمد بدوووووووي حيل ..وعنده الغلط غلط والصح صح ..وما يحب الدلع ولا يطيقه ..
ركبت السياره وهمست لقمر ــ اذا ما تبين تنصكين كف على ويهج .لاتنطقين حرف .
مدت قمر بوزها وهي معصبه ...
*************** 
الشقه كانت وايد حلوه ..وفخمه واثاثها فخم ..
ــ مساء الخير .أنا نادين ..مدبره البيت ..حمدالله على السلامه ..
الكل ــ الله يسلمج ..
نادين ــ اتصل فيني استاذ تامر وطلب مني اوفر سبل الراحه لحضرتكن ..تفضلوا ..الغرف والحمامات جاهزه ..
دانه ــ شكرا .ياليت تجهزين لنا شي ينوكل ..
نادين ــ جهزت لكن مقالي دجاج مع السلطات ورز..كغدا ,, 
التفت دانه لقمر اللي ويهها انصبغ من الاحراج ..
دانه ـ أعتقد انحلت اسوأ مشاكلج ,,
قمر هزت راسها بإي ..
حمد ــ أنا ما أبي أكل ..بتسبح وأنام ..لحد يصحيني ..تصبحون على خير ..
دخل حمد ...
قمر ــ فكــــــــــــــــــــــــــــــــــــــــــــــــ ــــــــــــــه...ما بغى يحل ..أحسه كاتم على نفسي ..
دانه ــ جب ..هذا حمود ...ماتتكلمين عنه جي ..سمعتي؟؟ 
قمر ــ حشى ولد اخوج ما يخلينا نتنفس مثل الناس ..
دانه ــ حمد انسان سيدا سيدا ماعنده خرابيط آنسه قمر ..فكري بس بدكتورج اللي حاولت تسوين لنا مشكله بسبته ..
قمر ــ ليش معصبه؟؟ 
دانه ــ اوووووه ..رايحه اتسبح ..
قمر ــ وليش بالله تصارخون علي ..شسويت لكم ؟؟ انت وولد اخوج شايفين اعماركم ... لو أدري ماييت خير شر..
دخلت الغرفه وهي معصبه ......
************** 
طبعا ..من عظم اللي عرفه نفسيته ساءت ..صار له ساعات في هالفندق ..
ماكان يقدر يقرب من الملف ويكمله ...كره نفسه ... 
********** 
اسبوع ...مر ..ودانه من محل لثاني ..ما دخل مزاجها شي ..
قمر ــ ذكريني ما اسار معاج مره ثانيه ..زين ؟؟
دانه ـ انشاءالله ..شوفي هالمحل ... 
البايع ــ مرحبا ..كيف بدي اخدمكم؟؟ 
دانه ــ نبي نشوف فستان عرس ..
البايع ــ عنا كل الماركات.. وكل بيوت الازياء والمصممين العالميين واللبنانيين ...
دانه ـ بس بختار فستان اللي يعجبني ..وياليت لو في اشياء كلاسيك .. 
البايع ـ تحبي فرجيك كلل الفساتين ؟؟ 
دانه ــ افضل اشوف بنفسي ..
البايع ــ اي شي تختاريه .. مدام ماري بتساعدك ..لغتها انجلش .. انا بكون في المكتب فوق ..
راح وتكلم مع ماري ..وطلع فوق ..
قمر ــ فساتينه عجيبه ..
دانه ـ بس بسيطه ,,أنا أبي شي فخم كشخه تحسينه حلو ..وكشخه ..
قمر ــ هذا وانتي ما تبين تعرسين ..لو راضيه عن هالعرس شتلبسين..؟؟
دانه ــ شي بسيط ..مثل هالفساتين ..
قمر ــ منطق غريب .جوفي .حمد واقف لنا على بعد خطوتين .أحسه بأي لحظه بيقبض علينا ..
دانه ــ حلو ..فيلم هندي حن ..الريال ما قصر معانا ...مخلينا على حريتنا ..
قمر ــ أي حريه ما يخلينا نمشي خطوتين بروحنا ..
دانه ــ قمر ..انا ما احب طريقه الحريه هذي ..زين من الريال يخاف علينا ويحمينا ..
قمر ــ أنا ما تعودت ..
دانه ــ ما عندج اخوان ..لهالسبب ما تعودت ..كنت تسافرين مع امج وبدور ..وتأخذون راحتكم مع بعض ..واخوي راخي لكم الحبل ..لكن حمد غير ..
قمر ــ حمد غير حمد غير ..ذبحتيني ما ني طايقه اكمل هالاسبوع بسبته ..كله يرزل فيني ويصارخ علي ..ومعاج مثل الحمل الوديع ولا قد مره رفع صوته عليج ..هالفستان عجيب ..
دانه ــ بس بسيط ..السبب انج كله متملله ومو طايقه حد ..وكأنه أقل من مستواج ..وأراهن ان حمد عنده نفس الشعور تجاهج ..تذكري ما عنده خوات كبار ..كل اللي عنده انا ..وانا انسانه عاديه غير متطلبه ..
قمر ــ انصح بهالفستان ...لحظه ..أنا متطلبه؟؟ انا ماني متطلبه ..انصحج بهالفستان ..
دانه ــ مو عاجبني ..هالفستان حلو ..واو ..بليز كان اتري ات .
يات ماري وشالت الفستان عن المنيكان ...وأعطته دانه ..
ــ ثير ان ثات روم .. دويو نيد اهلب؟ 
دانه ــ نو ,,ثانكس ..تعالي ساعديني فيه ..
قمر ــ اوكي بس انا مو متطلبه .. انا مثلج عاديه ..انتي متأكده مقاسج؟؟ 
دانه ــ اعتقد ...تعالي ساعديني داخل ..طرحته تجنن ..واو الدانتيل عجيب ..
قمر ــ لفستان عجيب ....
الفستان كان الجزء العلوي دانتيل مع موديل الكورساج (المشد ) ومن تحت الجيبون وايد فخم وحلو وكبير .. وفيه ورد حلو ..
كان بالضبط على مقاس دانه ..
ــ ها ..شرايج ..
قمر ــ وااااااااااااااااااااااااااااااااااااو ..روعه عليج ..يهبل ..تدرين ..أنا بآخذه ..خليني اجربه ..
دانه ـ من صجج؟؟ 
قمر ــ اييه ..يمكن خلود يخطبني ..والبسه قريب ..
ابتسمت دانه ــ يعني آخذه ؟؟ 
قمر ــ شوفي السعر ..
دانه ــ سبعة آلاف دولار ....حلو وايد سعره ..خلاص اعتمد ..
قمر احضنت عمتها وهي مستانسه ..لكن دانه كانت فرحتها بالفستان ..ماكانت بالعرس ..
دانه ـ واو خلصنا من هم الفستان ...
حمد ــ اشتريتيه؟ 
دانه ــ اييه ..بيطرشونه الدوحه انشاءالله هالاسبوع ..بيوصل قبلي .. دفعت لهم العربون ..والباقي لما يوصل الفستان .. سليم ومعافى ..
حمد ــ أهم شي اعجبج ..
دانه ــ يهبل صح قمر ؟ 
قمر كانت لافه ويهها بعيد..ــ ايه .
حمد ــ نرجع الدوحه ..ولا نظل اسبوع ثاني؟؟ 
دانه ــ ودي تمشينا ..وتاخذنا وتيبنا ونستانس ..
قمر ــ والسوق ؟؟ 
دانه ـ ما ابي شي ..هالاسبوع اشتريت اشياء وايد ..وأعتقد كفايه ..
قمر ــ لا ....
دانه ــ قمر ..أبي استانس .أبي اتمشى ,,,
قمر ــ كيفج .
******************** 
من هالزائر؟ استغرب خالد ..
نايف ــ السلام ولد الخال..
خالد ــ وعليكم السلام ..هلا ولد العمه ..وينك ما تنشاف ...
نايف ــ هذي قويه ..على الاقل مو ساكن فندق ..بيتي معروف ..
خالد ــ تدري ..الوالد زعلان علينا ..لانا فرطنا في بنت الاخت ..نايف .. تقدر تطلقها من ضاحي ...وتزوجني اياها؟؟ 
نايف ــ علشان تطلقني مرتي بالمره ..لا خيروك واخترت ..واجهه اختيارك ..
خالد ــ امي زعلانه ..تبي تزوجني حد من ريحه الغاليه عمتي ..وللاسف الفرصه الوحيده ..بح ..فركتها من يدي ..
نايف ـ والحين ؟؟ خالي المسكين تعبان نفسيا ..يوم اسأله عنك يقول لي لاتيب طاريه ..متى بتراضيه؟؟ 
خالد ــ ما ادري شلون برضيه ..
نايف ــ صار اسبوع ما كلمت امك ....دقت تشتكي لي من انانيتك ..
خالد ـ شلون براضيهم ..وين بلاقي دانه ثانيه ..علشان يرضون عني ..كانوا يبون لي زوجه من ريحه المرحومه ..بس افرطت فيها بدون قصد لو ادري انها بتتزوج بهالسرعه ما رضيت ..
نايف ــ دور لك حل ..أي شي .. تزوج على ذوقهم ..
خالد ــ ما اعتقد في بنات قريبات من امي اكثر من دانه .. خلنا من سالفه الزواج ..تشرب ايش ؟؟ 
نايف ــ شربت شاي وانا انطرك ..وتعبت ..
**************** 
دانه ـ كانت تقول امي انها لما كبر ثامر ..وكانوا كلهم اولاد اشتاقت انها تيب بنت ..فيابت نوير ..كبرت نوير ,,,كانت بنت بروحها في البيت..فامي قالت تيب ..يمكن تطلع بنت تصير اخت لنوير ..ييت انا ..وكانت منيره زوجه نايف يابت البنات ..التوأم بعدها بفتره ..امي استانست ان العمه والبنات نفس العمر ..مات ابوي ..واخواني كلهم تزوجوا وانشغلوا بحياتهم ..وماظل لمي غيري ..حتى نوير عرست وهي صغيره الله يرحمها . ماكملت دراستها ماكانت تحب الدراسه.. عشت مع امي ..الله يرحمها.. لين ما الله اخذ امانته ..عمامج باعوا البيت العود ..وأنا تشتت ...ماغير نايف اللي حط لي غرفه في بيته ..بس ..
قمر ـ عمتي ..لا تحطين في خاطرج منهم.. ابوي لما سالته ليش زوجوج بدون ماتشوفين وتعطين رايج .قال انه اصغر عمامي بينه وبينج عمر ..وعمامي يبون يسترون عليج..ما يبونج تشتتين ..وماكان في حل غير الزواج ..
دانه ــ عذر ما يقنع حد ابد ...حتى اليهال .. 
قمر ــ زين عمتي ..امانه لا طلعنا خلي ولد اخوج يخف عني تعبت منه ..اسبوع وهو بس صراخ علي ..
دانه ــ بحاول ..
طلعت قمر لغرفتها ..وانسدحت دانه على السرير ..ابتسمت لما تذكرت كلمات صاحب محل التحف والهدايا ..
(عيونك الحلوين ليه فيهن حزن؟؟ شو مجوزينك غصب عنك؟؟ (
ضحكت ..حتى الغريب ...عرف شفيها ..وهو يمزح ...شهر وشي ..,وأكون في بيت صاحب في غرفه ضاحي ..زوجه ضاحي ..وبعدين ام عيال ضاحي .وبعدين جده احفاد ضاحي ..ولما اموت ..أكون بس حرم الاستاذ ضاحي ...هالاسم وهالشخص ..بيحكموني لين آخر حياتي .. بس اذا كنت ذكيه ..يمكن انا اتحكم فيهم!!!!بس ما عندي الشجاعه للاسف ..
***********************************
اليوم الثاني ..
نايف ــ وانا لي الشرف ...
خالد ــ نايف لاتفهمني غلط ..مجرد خطبه ..
نايف ــ بالعكس ..أنا موافق ..وبنتي اكيد بتوافق شناقصها؟؟ شاب وسيم دكتور ..شتبي اكثر؟؟ 
خالد ــ انا ضيعت دانه من ايدي ..بس ما ابي اضيع فرصتي الثانيه ..وأبوي وامي اعتقد بيتساهلون ..
نايف ــ خالد ,.. كافي انك ييت لبيتي ..وطلبت يد بنتي .. وهالشي يشرفني .ومالاقي احسن منك لبنتي ..
ابتسم خالد ..ماتوقع الامر بهالسهوله .. وأخيرا ...قمر بتكون له ..بس دانه دايم في فكره ..قمر هي اللي تعجبه .. موب دانه ..ودانه ما يكن لها اي شعور ..بس شعور بالذنب ..دانه تزوجت الحين ..بيكون من صالحها انها تبدا حياتها بعيد عنه ..
********************************** 
عبير ــ يمه .. بنت نايف زينه ..
ام خالد ــ حتى ولو ..ماكنت ابيها ..كنت ابي دانه ..كانت بنت زينه ..على الاقل عمتك ربتها يا خالد ..
خالد ــ يمه وبنت نايف من عمرها ..يعني عمتي ربتها بعد ..
ام خالد ــ بنات نايف مدللات ولا يعرفن يسون الجاي ..
خالد ــ يمه المثل يقول خذ مدللله ولاتآخذ معلله ..
ام خالد ـ الدانه موب معلله. طول عمرها عمتك تدلل فيها ماعدا هالسنتين . اللي غابت فيهم عينها ..
خالد ـ الله يرحمها ..يمه ..أنا خطبت البنت ..وابوها وافق .وخير البر عاجله ..الملجه بعد ثلاث ايام والحفله لما ترجع عمتها من السفر ..
عبير ـ يا حيك يا خوي ..بتآخذ القمر ..
ام خالد ــ مبروك يا ولدي ...
******************************* 
صكت التلفون وهي مستغربه ...
دانه ــ شفيج؟
قمر ــ كلمت ابوي ..وقال لي ان بدور ارجعت من دبي ..وانها انخطبت ...
دانه ــ بدور؟؟ من المسكين اللي داعيه عليه امه؟ 
قمر ــ ما ادري ..يا خبر اليوم بفلوس بكره يصير ببلاش ...رحلة اليوم كانت عجيبه .واحلى ما فيها ان حمد ما وجه لي اي كلمه ..
دانه ــ وهذا حالنا كل يوم ..انتي ويومياتج مع حمد؟؟ مليت منكم ..اوف ..
قمر ــ زين متى بتشترين قمصان النوم؟؟ 
دانه ـ جب ..توج صغيره على هالكلام ..
قمر ــ كلمت مرت عمي مريم ..وسألتني اذا اشتريتي ولا لا ..
دانه ــ ماني مشتريه ,,
قمر ــ ليش ..اعتقد انه شي ضروري في حياه المتزوجين ..
دانه ــ قلت لج ..لا ..فارجي ..
قمر ـ لازم تشترين ...
دانه ــ قمور ..ان ما صكرت على الموضوع هاللحظه برجع الدوحه ..سمعتي؟ 
قمر ــ سمعت ..ليش الصراخ والعصبيه ..
دانه ــ بس طلعي بره ..
قمر ــ قلت حمد وقف عن الصريخ ..بدت عمتي تصارخ ..شسويت لكم ؟ ليش الكل يصارخ علي ..بس ارجع الدوحه بقول لبوي ..
طلعت وهي معصبه من الغرفه ..
دانه ــ صج دلوعه ..احرقت دمي ...الله ..استغفر الله ..
****************
استغرب ليش الامور بهالسرعه صارت ..أكيد ..اذا مافي مصيبه في الطريق ..الحين شيقول للقاضي ؟؟ لنايف شيقول؟؟ هو مايبي بدور يبي قمر ..ماعنده اي استعداد يفشل نايف .بس في عزاء..بدور نسخه قمر..يعني نفس الجمال نفس الطله..هو ما يعرف قمر بس اعجب بجمالها ..اللي هو نفسه جمال بدور ..ماله الا يستسلم للامر الواقع.. وهلا فيج يا بدور ..
نايف ـ في ايش سرحان؟ 
خالد ــ ولا شي ..يلا نخلص ..


الحلقه التاسعه 
نايف ـ مبروك يا خالد ..يالنسيب ..
خالد ــ الله يبارك فيك ..
ابو خالد ــ مبروك يا ولدي ..مبروك يا نايف ..
خالد ــ الله يبارك فيك يا ولدي ..
نايف ــ الله يبارك فيك يا خالي .. يلا ادخل الصاله ..انت صرت من اهل البيت يا خالد ...
دخل البيت وكانت منيره وبطنها جدامها أكثر وحده مستانسه ..
منيره ــ مبروك يا خالد ..والله تستاهل البدور ..تفضل .الحين تيي العروس ..
خالد ــ الله يبارك فيج ..
دخل خالد الصاله ...وانتظر ..ونايف وابوه طايحين سوالف ..
دخلت منيره ...والتفت للباب ..
منيره ـ دخلي يمه ..
دخلت بدور ..وكانت نسخه من قمر .. كانت البدر ..
نايف ــ هذي بنتي بدر البدور ...بدور ..ريلج خالد ..
بدور كانت مستحيه ومنزله راسها ..لكن اللي كان مستانس صج هو خالد ...محد قده اليوم ..
باركوا لبعض واجلسوا ..خالد كان مستانس وايد ..محد قده الليله ..بس بدور كانت ساكته طول الوقت ..بناء على اوامر صارمه من امها ..
*************** 
قمر ـ امانه عمتي ..انا عاجبني هالفستان بشتريه حق عرسج ..
دانه ــ زين ..عاد حمد مسوي لنا جدول..كان يبي ياخذنا نتعشى بره وبعدين نروح البحر .وكان بيعزمنا على السينما بس رفضت ..
قمر ــ لا ..ليش رفضتي؟ 
دانه ــ جيه,,ما حبيت فكره السينما ..
قمر ــ زين روحي قوليله ..
دانه ـ بقوله وأمري لله ..اتصلي في ابوج ولا امج واعرفي لي سالفه الخطبه ..
قمر ــ اوه ..ماكلمهم من اربع مدري ثلاث ايام ونسيت هالسالفه ..روحي تفاهمي معاه وانا بكلم ..
راحت دانه غرفه حمد ..
ــ حمد ...شوف اليوم قمر تبي تروح وتشتري فستان عجبها ..
حمد ـ بس انا حجزت في المطعم ..
دانه ـ معلش حمد كلها يومين ونرجع البلاد ..خليها تشتري الفستان ..
حمد ــ زين ..وانتي خلصتي كل شي ؟؟ 
دانه ــ تقريبا ..بس بحياتي ما انسى لك هالجميل ..
حمد ــ لا تبدين هالكلام ..ما احبه .. انتي عمتي ..وأغلى انسانه عندي .
دانه ــ تسلم لي يا حمد ..زين ابوك ما كلمك عن العرس؟
حمد ــ كلمني ..قال لي ان ضاحي بيسويه في قاعة الدفنه الشيراتون .. وتاريخه 5-8
دانه ـ قريب وايد ..
حمد ـ المهم انج خلصتي ..
دانه ــ ماحجزت المصورة ..ولا المسكه ..تدري ..أنا بشتري المسكه ..النوع الموضه اللي نازل للي فيه المسكه صناعيه ..شفته هنا ..وكان روعه ..وفي مساحه احط فيه ورد طبيعي .. وجي ارتاح من همها ..
حمد ـ صج اني ما فهمت عن ايش تتكلمين ..بس سوي اللي يريحج ..
ابتسمت دانه ــ بسوي نسكافيه ..اسوي لك معاي؟؟ 
حمد ــ ياليت تسوي لي قهوه عربيه ..ما احب النسكافيه .
دانه ــ من عيوني ..ربع ساعه بس ..
دخلت دانه المطبخ وسوت القهوه وحطت له قطع كيك معاها ,,
وعطتها حمد وشالت كوب النسكافيه مالها ورجعت الغرفه ..المدبره نادين ما تنام في البيت .بس تيي وتنظفه وتجهز الاكل وتروح ..
دخلت الغرفه ــ بشاره حمد رضى ..قومي ..
لكن قمر كانت حاضنه ريولها وميته صياح ..
دانه ــ شفيج؟؟ 
ماردت قمر ...
دانه ــ قمر ..ليش دموعج؟؟ ليش تصيحين صار شي ..
قمر ــ بدور ملجت ..
الدانه ـ ها ؟؟ وهالخبر يفرح ما يخليج تصيحين ..
لفت قمر ويهها ودسته في المخدته وصرخت الم ..
ــآآآآآآآآآآآآآآآه ..
دانه ــ قمر خرعتيني ليش تصيحين بقهر جي؟؟ 
قمر ــ بدور خذت خالد ولد خال ابوي ..خذت خالد يا عمتي ..
انصدمت دانه ..وعورها قلبها على قمر ..
دانه ــ من قال لج؟
قمر ــ أمي ...آه يا عمتي ..ما اقدر اتخيل اللي صار ما اقدر .بدور ..خذت خالد ..
دانه ــ لا تصارخين تبين حمد يسمع ؟ 
لفت قمر عن عمتها ودست ويهها في المخده بقوة وصرخت بعبره ...
دانه ــ قمر ...
ما عرفت الدانه شتسوي لقمر,..دانه نفسها فيها منصدمه ..
دانه ــ خلاص قمر ..قومي ..خلاص عن الصياح .
قمر ــ ما اقدر ..لو خذ حد غريب ما اهتميت ..بس خذ اختي ..عمتي فاهمه العذاب اللي امر فيه ؟؟ الشخص اللي احلم فيه صار ريل اختي ..وش القهر اكثر من جي؟؟ وأختي الوحيده... اللي مالي غيرها .. 
انهارت قمر ..ويهها صار احمر من الصياح ..لفت اللحاف على نفسها ..وغطت ويهها ..
دانه ــ قمر ...حبيبتي اهدي ..
شتقول لها الدانه ؟ هي نفسها مقهوره ..
طلعت لحمد ..
حمد ــ قهوه عجيبه ...تتسلم ايدينج ..
دانه ــ الله يسلمك ..
حمد ــ شفيه ويهج جي؟؟ 
دانه ــ مافي شي ..
حمد ــ انا جاهز ..يلا قبل لانصكر المحلات .
دانه ــ خلاص ..محد بيروح ..
حمد ــ ليش؟؟ 
دانه ــ قمر تعبانه..
حمد ــ تعبانه؟؟ شفيها توها مثل السبال تنطنط ..
دانه ــ ياها صداع ..
حمد ــ خليني آخذها الطبيب ..
دانه ــ لا ..شغله عاديه ...صداع اكيد تغير عليها الجو ..
حمد ــ لا ..صار لنا اسبوع وشي الحين تغير عليها الجو؟ 
دانه ـ صدقني شي ما يستاهل ,,
سكت حمد شوي ..دخلت دانه الغرفه ..وكانت قمر مغمى عليها ,,وطايحه على الارض ..
دانه ــ حمد ..حمااد ...
دخل حمد ..ــ شفيج؟ 
دانه ــ ساعدني ..
حمد ـ شفيها؟؟ 
داانه ــ بس ساعدني ..
شلوها وحطوها على السرير ..
حمد ــ بيب الدكتور ..ستريها ..
دانه ما امسكت نفسها وصاحت ..
**************************** 
خالد ــ عبير ..ليش تضحكين؟؟ 
عبير ــ امي المسكينه ياها اكتئاب من درت باللي صار ..
خالد ــ وشاللي يضحك؟؟ 
عبير ــ آآآآه ههههههههههههههههه ..صج شر البليه ما يضحك ..
خالد ــ وش بليه ويا ويهج ..هذي بدل مبروك والله يسعدك يا أخوي ؟؟ 
عبير ــ المصيبه..أنك خطبت وماقلت اسم خطيبتك اللي تبيها ,,شتخسر لا قلت؟؟ 
خالد ــ أخسر ولد عمتي.. شيكون موقفي لا قلت له ابي بنتك قمر على سنه الله ورسوله؟؟ شيقول شدراني بسم بنته؟؟ وبعدين انا نسيت ان عندها اخت..ومافكرت بهالموضوع ..وأمي لو ما عاندتني وراحت لمنيره كان شوي اتضحت الامور ..
عبير ـ امي حالفه ما تدش بيت منيره من زمان .من تطاولت منيره عليها بالحجي وغلطت ..
خالد ــ منيره كانت ياهل اكيد ..
عبير ــ زين خلود ..وشرايك في بدر ؟؟ 
خالد ــ اسمها بدووووور ..يا مال ال..
عبير ــ ها ..اشوف بدينا ..من اولها بدوروه سوت لي مشاكل ..
خالد ـ البنت شكلها هاديه ..
ضحكت عبير.,,
خالد ــ انتي من الصبح تكركرين من الضحك ليش ؟؟ وشفيها عروسي ليش مو عاجبتج؟
عبير ــ ولا شي ..بس الموقف يضحك ....
تذكر خالد كلام امه انه قمر يبيها ولد عمها ..ومستغرب ليش محد اعترض ولا حد مانع من زواجه خاصه ان عندها عيال عم كبار ..
عبير ــ حسافه لو انك ماخذ دانه ..كانت على الاقل أرضيت أمي ..
خالد ــ واذا قلت لج ان دانه نفسها طلبت مني اني ما اتزوجها؟
عبير ــ ها؟
خالد ــ دانه نفسها بنت عمتج ..قالت لي في يوم من الايام انا ما أتخيلك زوج لي ..
عبير ــ مستحيل ...
خالد ــ أنا ما أكذب ..واسأليها ..وهالشي هو اللي ريحني ..اظن انها تكرهني ..ما ادري ليش ..
عبير ـ يعني ما تعرف؟
خالد ــ شاللي ما اعرفه؟
عبير ــ تظن انك انت السبب في وفاه امها ..
خالد ــ وأنا شدخلني في الموضوع ..
عبير ــ دام ما صار نصيب بينكم بقول لك السبب ...تذكر يوم طاحت عمتي اول مره ؟؟ 
خالد ــ وأنا أقدر أنسى؟؟ بس هالشي صار من زمان ..
عبير ـــ اييه ..بس أثاره كانت قويه على عمتي..لما شافتكم طايحين طق في الدانه تعبت ..وطاحت ..الدانه كانت غاليه عليها وايد..المهم كانت الطيحه الاولى وحذرها الدكاتره من اي انفعالات ..الطيحه الثانيه لما ماتت نوير ..بنتها لله يرحمها ..تمت شهر في المستشفى ..وسوو لها عمليتين ..ودانه كانت تنام معاها دايم ...الطيحه الثالثه كانت القاضيه ..وقالت لي الدانه السبب ..
خالد ــ شقالت لج؟
عبير ــ قالت لي ان ابوي خطبها لك ..وهي رفضت ...وتهاوشت معاها عمتي ..وراحت عمتي غرفتها وهي معصبه ..وفي الليل لما دانه راحت تراضيها لقتها ما تتحرك ولا تتنفس ..
سكت خالد ..الحين فهم سبب نظرات دانه له .. 
عبير ــ دانه كانت متعذبه نفسيا ..وان السبب في موت امها الله يرحمها ..وكانت ناويه ترضى تتزوجك ..وقالت لي رغم اني اكرهه بس بفكر كل يوم انه زوجي ..وشوي شوي تأقلمت مع الفكره ..بس كانت كلهه تتمنى انها ما تتزوجك ..لانها لو تزوجتك ما بترتاح معاك وبتم تلومك كل العمر ..
ماعلق خالد ..لانه تقريبا استنتج هالاشياء ..من خلال ما قرأ الملف مال دانه ..
عبير ــ اشوف كلامي ماله اي رياكشن عندك؟؟
خالد ــ ها؟؟ 
عبير ــ من قال ها سمع ...ماشوف اي رده فعل عندك للي صار ..
خالد ــ ليش عيال عم بدور ما مانعوا زواجي بها؟؟ اذكر امي قالت ان عيال عمهم يبونهم؟؟
عبير ــ أنا وين وأنت وين ..
خالد ــ سألتج سؤال من اللباقه تردين عليه ..
عبير ــ اذا هذا مفهومك للباقه فأنا سألتك أول!
خالد ــ سألتيني عن دانه ..ودانه خلاص تزوجت ..لازم لا انا ولا هي نفكر في الاحتمالات اللي كانت بتصير..علشان ما نتعب أرواحنا ..يلا جاوبي على سؤالي ..
عبير ـ صج اني مافهمت ..بس ..انا اتذكر دانه قالت لي مره ان ناصر لمح انه يبي يزوج اثنين من عياله لاخوات.. واحتمال كبير تكون قمر وبدور . لانه قال هالجمله وزوجته طالعت له بنظره معناها لاتكمل..ياني احقر الرياييل اللي يمشون ورى حريمهم ..
خالد ــ صدقيني بكره بتتزوجين ..وتبين ريلج يسوي اللي تبينه .. بس ردج ما جاوب سؤالي ..
عبير ــ ما ادري بس خلاص انت خذت بدور ..وأنا أشوف انها عاجبتك ..وماهي الا نسخه قمر ومن ناحيه الشخصيه ..صدقني ما يختلفون وايد ..توأم ..
************* 
حمد ــ شفيها يا عمتي؟ الدكتور ما قال الا انه عطاها مهدئ..شفيها؟؟ 
دانه ــ الدكتور يقول ما فيها شي عضوي ,,المسأله نفسيه بس ..
حمد ــ وليش ؟؟ مني يمكن اني خليتها تفقد اعصابها؟
دانه ــ لا ..مو انت السبب ..اختها البدور ملجت ..وهي انهارت ان بدور اختها التوم وملجت وهي بعيد عنها بس ..وانت تعرف التوم مايفترقون وايد ,,
حمد ــ بدور ملجت؟؟ من خذت ؟ 
دانه ترددت انها تقول ..بس اذا ماقالت بيعرف ..ــ خالد ولد خالي ...
طالعها حمد نظره غريبه ..حست ان الالوان اشردت من ويهها ..نظره متشككه ..
حمد ــ مم..
ولف وطلع من الغرفه .
رجعت دانه لقمر اللي كانت نايمه ,, وطالعتها بحسره .. فاهمه اللي تمر فيه ..((آآآآآآآآآآآآآه يا بدور ..طول عمرج تعورين لي قلبي بقسوتج ....واليوم ذبحتيني ..وذبحتي أختج ...((
طلعت لحمد تيلس معاه لين ما تصحى قمر ..حمد كان سرحان وما انتبه لوجودها ..دانه ـ نحن هنا ..
حمد ــ ليش ما تيليسين مع قمر يمكن تصحى وتبي شي ؟ 
دانه ــ تصحى ما اعتقد...تشرب شي؟؟ 
حمد ــ لا ..ما ابي .
دانه ـ زين ..ما تبي تتعشى؟؟
حمد ـ وشو بتسوين العشا؟
دانه ــ في بيض ..في دياي تندوري نجتس ..في بيتزا بارده ..أحطها في الميكروويف ولا أحلى بيتزا هت .
حمد ــ ابي كل اللي قلتي ..يلا شدي حيلج ودخلي المطبخ ..
*********** 
دانه ــ يلا قمر ..تعبت وطبخت وقليت ..قومي ..
قمر ــ ليش تعبتي عمرج؟؟ 
دانه ــ اشتهيت ..يلا .
قمر تحاول تمسك دموعها ــ وشو العشا ..
دانه ــ بيض ..ودجاج تندوري مقلي و بيتزا بارده من الظهر حطيتها في الميكروويف ..
ابتسمت قمر ــ وطبختي؟ شاللي طبختيه اذا كل فاست فود ,
دانه ــ حمد متضايق ..وعلى باله انه السبب في تعبج ..قومي ..وبيني له انه ماشي صاير ..
قمر ـ .......... بس صاير اشياء ..ما بقدر أحضر العرس ..واذا يلست مع بدر شقول لها؟؟ هي نفسها بتحس بشي ..
دانه ــ لا ..ما بتحس ..وأنا ما بخليكم مع بعض ..بكون دايم وياكم ..
قمر ــ بترجعين تسكنين عندنا؟ 
دانه ــ لا .بس بزوركم كل يوم ..قومي اغسلي ويههج واترسيه هالميكياج اللي تحطينه دوم ..يلا وباني فرحانه لا يظن حمد شي ثاني .
قمر ــ وييييييه ...زين ..
**************************
كل شي تغيير ..بعد ما ارجعت دانه وقمر لدوحه .كل شي تغير ..معامله الكل لهم تغيرت ..
حسن ــ ها عمتي ..الحسناء .. كلها اسبوعين وتتزوجين؟؟ 
دانه ــ ايهه لاتعور قلبي ..هالشهر اللي مر ما ادري شلون مر ..كأنه يركض ..
سلمان ــ زين عمتي ..صدقت الشهاده لج ..بتقدمين؟؟ 
دانه ــ بسأل ضاحي اول ..
حمد ــ تبين اسأله لج؟ 
دانه ــ لا ..يات اللحظه اللي لازم احترمه وأستشيره ..بنفسي ..طول هالشهر وأنا نازله واسطات بقمور علشان يسمح لي اروح وأيي ..
حسن ــ أعتقد هالشي ماله دخل فيه ..
دانه ـ هو صار زوجي ..وخلاص ..والزوجه تلعن لاطلعت من دون اذن زوجها ..وهو نفسه قال لقمر انه مايحب اني اروح وايي وايد بدون علمه .
حسن ــ بدى يتحكم فيج ..
دانه ــ شسوي ..
حسن ــ عمتي ..بنسوي لج حفله عزوبيه الاسبوع اللي ياي ..
دانه ــ عشتوا ..هذا اللي ناقص ..
سلمان ــ خلاص ..اتفقنا على هالشي .. ومجهزين كل العده في الشاليه على البحر والديجي ..والبوفيه ..اعزمي صديقاتج واللي تبين ..وآخر الليل بننضم لج ..
دانه ــ انت من صجك؟؟ زين اذا ماصار فيني انهيار عصبي ..البنت ليله عرسها ماتنام من الرعب والخوف ..ومستحيل تلاقيها تبتسم كله دموعها على خدها ..
حسن ــ عمتي ..خلاص الحفله بتكون بينا بس...حنا الشباب وانتي اشيعي بجي ودموع وانهيارات ..
مشعل ــ شوفي عمتي ..أنا من راي حسن ...
دانه ــ قوموا ..تراني صدعت ..هالشهر منكم ..بروح لقمور أيلس معاها ..حمد توصلني؟
حمد ــ كنت طالع للبيت بس مو مشكله اوصلج ..سلمان تروح معاي؟
سلمان ــ اذا أبي أروح أخذ سيارتي ..خذ صالح لبيت عمي ..ابوه يبيه ..
صالح ــ صج الوالد عاوزني بيأوول ان ماشفنيش النهارده حيقطم رقبتي ..
حمد ــ قوم يا حبيبي ..أأوم ..لحسن ماماما حتقلق عليك ..
صالح ــ أنا باباي اللي عاوزني مش ماماتي ..
دانه ــ خلصت فكوني من اللسان العوي ..يلا ورانا طريج ..
********
خالد ــ اول مكالمة بينا ..شخبارج؟ 
بدور ــ اخباري تمام .
خالد ــ مافهمت القصد اني ما أكلمج طول هالشهر ولا أشوفج...
بدور ــ أمي ربت ..وماكانت تبي الحريم يقولون يابت الولد وزوجت بنتها في الوقت نفسه ..فقالت لي تسافر هالشهر معاي للبحرين عند يدتي ولما نرجع تسمح لنا نتكلم .خافت من العين بالمختصر المفيد ..
خالد ــ شسمه الصغير؟ 
بدور ـــ فهد ,
خالد ــ عاشت الاسامي وايد حلو ..
بدور ــ أبوي سماه ..كان يبي يسميه حسن ..بس ابن عمي اسمه حسن ..فغير ..
خالد ـ زين..بتسجلين في الجامعه؟
بدور ــ أمي تقول هالشي مقرر بايدك ..ياتسجلنني موازي ..يا تخليني في البيت ..
خالد ــ وأنتي شتحبين؟
بدور ــ أبي أتوظف ..ما ابي دراسه وما أبي أيلس في البيت ..
خالد ــ طموحه ماشاء الله .
كانت أول مرة خالد يكلم البدور ..لانها سافرت شهر مع أمها ..شاف قمر مرتين بعدها وكانت مع الدانه ..شافهم في البيت ناطرين عبير تروح معاهم للسوق ..هو متأكد بنفسه أنها يوم ابتسمت ابتسمت بحزن .. وماطالعته له في عيونه.. ضميره يأنبه الحين في اثنين ...الدانه وبنت اخوها ..
بدور ــ خالد ..خالد ..
خالد ــ نعم ؟؟ 
بدور ــ ليش ساكت؟ 
خالد ــ ولاشي ..ما أحب أطول عليج ..مع السلامه .
بدور ــ مع السلامه .
صكر التلفون وهو متضايق .. كأول مكالمة مع زوجة المستقبل ...كانت مكالمة سيئه .يمكن المكالمة الثانية تكون أحسن .
******************** 
الدانه ــ قمر ..خلاص ..تنفسي ..
قمر ــ صدقيني عمتي .. هاليومين الي يات فيهم ماقدرت أكلمها كلمه وحده ..حتى مبروك ماقلت لها .
الداانه ــ بس ..لين هنا وامصخت السالفه .. لازم تنهين هالشي من راسج ..واذا كان في عزاء ..خالد كان السبب في موت يدتج .
قمر ـ شلون؟ 
الدانه ــ لا ..السبب مو كله عليه ..جزئيا ...السبب انا ..بس كان بسبته ..له ضلع في هالموضوع .
قمر ــ عمتي أمانه قولي لي اللي صار ..تراني صج تهت ..
**
الدانه ــ ها ..هالحين خفت عوارض الحزن؟
قمر ــ مو وايد ..بس ..أنا نادمه على شي واحد .
الدانه ــ وشو هالشي ؟؟ 
قمر ــ أن علاقتي ببدور ماكانت قويه لدرجه اني أقول لها اللي في قلبي ,,على الاقل ..لو تدري ما رضت بخالد كزوج..
الدانه ــ أرجوج يا قمر ..لاتحطين في بالج هالافكار وهالندم ..ويلا عطيني رقم خالج ..
قمر ــ شتبين فيه؟ 
الدانه ــ أبيه ..
قمر ــ زين لحظه ..خذي هذا هو الرقم *******
الدانه ــ رقمه مميز ..
قمر ــ اييه ..عنده ثلاثه غير هالرقم ...كل رقم يقول الزود عندي من حلاتهم .
الدانه ــ تمدحين في خالج؟
قمر ــ خالي ضاحي غير ..أحس أنج بتحبينه بعدين ..صج انه مو وسيم ..بس لاركزتي فيه..ملامحه مملوحه ..صج مو بحلاة خالد ..ولا بحلاة بوي ولاعيال عمي ..بس مو سيء ..اللي مآخذ الحلاه كلها خالي فيصل..يانه قمر..أحلى شاب شفته في حياتي .ياليته ماكان خالي ..بس ..خلاص ..بس خالي ضاحي زين ..صج انه مو حيل معانا أنا وبدور ..بس زين ..من بعيد لبعيد ..
الدانه ــ خلصتي مديح؟ 
قمر ــ عمتي ..والله انه موب سيء ..انا اللي معور قلبي انج خذيتيه بدون ماتشوفينه ..
الدانه ــ أصلا ملجوني بدون ما أدري ..هناء خذت بطاقتي وراحت معاهم ..وماأدري شاللي صار بالضبط ..انتحلت شخصيتي..توكيل غيابي..ماعندي خبره في هالاشياء ما أعرف شلون صار اللي صار ..بس اللي اعرفه قانونا ..صرت زوجه ضاحي .شرعا..الله يعلم .لاتمدحين لي خالج ..تراني مكتفيه منه ..
قمر ــ ما كنت بقول لج ..بس ..أنا مستغربه انه مثلج ...مايبي كلام في هالموضوع .
الدانه ــ خليني أتصل فيه ..
قمر ــ بروح أييب لج نسكافيه ..
اتصلت دانه من جوالها على ضاحي وهي تحس أن مع كل رنه قلبها يدق مية مره ..حاولت تبضبط تنفسها بس ما اقدرت ..
ــ الو ..
الدانه ــ ,.........................
حست انها تتراجف وماتقدر تقول كلمه ...
ضاحي ـــ ألــو ..
كان صوته خشن ..وقوي ..ودانه بروحها كانت مرتبكه ..صج مو اول مره تكلمه ..بس أول مره تعرف ان هو اللي على الخط ...مو حد غريب ..ما قدرت . تتكلم ..فصك هو التلفون ..
دخلت قمر ــ كلمتيه؟
دانه ــ لا .
قمر ــ ليش؟ 
دانه ــ كان خارج التغطيه ..
قمر ــ مستحيل ..خالي مايطلع لمكان بعيد في هالوقت ..أصلا بتلاقينه في شغله ..
دانه ــ ماقلتي لي شيشتغل؟
قمر ــ له مكتب في وزاره الخارجيه .. شغله بالضبط ..مثل العلاقات العامه الخارجيه ..تصدقين ولامره سألته ..بس ما أكثر ما يسافر . مع السفراء والوزرا ..اللي اعرفه انهم ما يستغنون عنه ..
دانه ــ اسألج سؤال صغير ..تمدحين لي سلطان بروناي ,
قمر ــ اقولج ..
رن تلفون دانه .. طالعت الرقم كان رقم ضاحي ...
دانه ــ .... 
قمر ـ أذكر أنج قلتي انه كان خارج التغطيه ..
دانه ــ ها ؟ ...صراحه ماكانت عندي الجرأة أكلمه ..
قمر ــ هاتي أنا أرد ..
دانه ــ لاتردين ..ما .... 
قمر ــ ما بتملين من هالخوف ؟؟ ردي عليه .كلميه ..
دانه تتت بكلمه ..بس مو اليوم ..
قمر ــ بروح أييب فهادي وأيي .. واتخذي قرار ..تكلمينه ولا ا ..العرس عقب اسبوعين ..وأنت تقريبا ماتعرفين عنه شي ..يساعدج لو كلمتيه ..
دانه ـــ شوفي قمر ... كل ما اتذكر اللي صار في المستشفى أنحرج ..
قمر ــ هو مالاحظ اللي صار ..قالوا له انج كنت تعبانه من الامتحانات..وبعدين هو ماشاف ويهج كان منزل راسه ..
دانه ــ أتذكر اني ماشفت عيونه ... خليني من سلطان بروناي ..ماقلتي لي ..وين فهد؟
قمر ــ بروح أييبه ..امي نايمه وهو صحى ..ماشاءالله يا عمتي صغيير ..ويشبه ابوي وايد .
دانه ــ هاتيه ..
صحيح ان دانه كانت ماتطيق لامنيره ولاهناء ..بس تموت على عيال اخوانها ..وبناتهم ..تحسهم قطعه منها رغم انها من عمرهم تقريبا ..رن التلفون مرة ثانية..طالعت دانه الرقم ..ما اقدرت ترد عليه ..بس بتكون في موقف محرج ..اذا عرف انها ماردت .
تركت التلفون في الغرفة وراحت غرفة بدور ..
بدور كانت يالسه تقلب في قنوات الريسيفر .
الدانه ــ عطينا ويهه قولي أيلس مع عمتي ولا صرتي مدام خالد ماتحاجينا ..
بدور قام وسلمت على عمتها ..
بدور ــ هلا دانه ..ماتصدقين توني هاللحظه صكرت من عند خالد ,,وكنت افكر فما سمعت اي صوت ..
الدانه ــ ها ..وشلونه هالخالد ..شخباره؟
بدور ــ ما أدري ..أحسه ...مدري ..بس اول مكالمة بينا كانت فاشله ..ما عطاني فرصه اسأله بحجة مايطول علي في الكلام .
الدانه ــ أول مكالمة لاحقه على الباقي ..
بدور ــ شوفي ..
ضحكت دانه لما شافت ورقة الاسئلة اللي مسويتها بدور لخالد ..
بدور ــ أمي قالت لي اسئله نص هالاسئله ..واذا سألني عن اسئله هي متوقعتها كتبت لي الاجابه ,,
ماتت دانه من الضحك ..كانت الاسئله خمس وثلاثين سؤال ..تقريبا نصها عن العرس ونصها عن البيت وجزء بسيط عن شغله وراتبه ..
دانه ــ زين انه صك في ويهج التلفون ..ولا ماخلص المسكين من طلباتج .وأسئلتج ..
بدور ــ أنا ما ابي شي ..هذي امي تبي تعرف هالاشياء ..عمتي شفيها قمر علي؟؟ من رجعت من السفر تكلمني بالقطاره .
الدانه ارتبكت ــ ها؟؟ قمر ..ما أدري ..بس عادي ما ..أشوفها متغيره .
بدور ــ ما أدري أكلمها ..ماتقول شي ..اليوم اول مكالمة بيني وبين خالد ..كنت أتمنى أقول لحد اللي صار ..بس قمر ما تشجعني اني اتكلم ..
الدانه ــ قمر اعذريها تراها لها مزاج ..بس انا موجوده ..قولي شصار؟
بدور ــ عمتي اشك انه ماكان يبيني ...
اسكتت دانه وهي شاكه ــ شالكلام لو مايبيج ماخذاج ..
بدور ــ ما ادري عمتي رفيجاتي كانوا يكلموني عن اول اتصال..والكلام اللي سمعته منهم غير اللي صار بيني وبينه .. حسيت في برود ..
الدانه ــ لاتصير أفكارج بهالسوداوية ..شبروده وانتوا اسم الله عليكم توكم ملجين ..وهو اختارج بنفسه ..ويا خطبج بنفسه بس تلاقينه مرتبك ..وبعدين اذكر مره رجع من الدوام لما كنت ادرس عندهم ..وكان تعبان بالمره ..اكيد مافضى يكلمج براحه وبال مرتاح .
بدور ــ عاد تدرين شفت ابن خالتي نوره ..علي ..
داانه ــ أذكره لما كان هنا قبل لايسافر ..كان كبير..
بدور ــ اييه يا وبارك لي..وكان كله يحاول ييلس معاي ..ماحبيت هالشي وظليت لاصقه في امي ..وكله اشيل فهادي ..خفت وايد..خفت وتمنيت اعرف ليش يدتي كله هناك في البحرين ..ماتتي وتظل هنا عيالها هنا وبناتها .. زين ان خوالي يوا هنا بعد ماخلصوا الثانوية وكملوا هنا ...اللي اعرفه اني مابرجع لهناك لو بموت ..
دانه ــ ما اعتقد نيته كان سيئه ..
بدور ــ ما ادري بس هو يخوف ..نظراته تخوف ..
دانه ــ قومي زين طرشت قمر تيب فهد من تحت ..يلا تعالي ايلسي معانا ..
بدور ـــ لا عمتي ..بروح أتسبح وبعدين أنام ..خذوا راحتكم ..
دانه ــ كيفج ..
*********************
هالشهر خالد اندمج في الشغل أكثر وأكثر ..وتقريبا اسلوبه تحسن مع الاطباء الثانين لانهم خذوا عليه ...بس الكل ما يعجبه تسلطه ,,
فارس ــ صدقني بيعجبك الفيلم .
خالد ــ لا ..ماعندي وقت بعد الدوام يدوب احط راسي وأنام بعدين أكلم المدام ..وأشوف شناوية حق العرس .
فارس ــ ماشاءالله كتبت شعر .
خالد ــ ماكتبت شعر كل اللي صار اني لصقت الكلام في بعض ..بس .
فارس ــ زين الطبيب خالد اترك واروح البريك خلص ..
خالد ــ انت متأكد الفيلم حلو؟
فارس ــ يمدحووونه لي .
خالد ــ خلاص ..الليله نتواعد .
فارس ــ انشاءالله ..
خالد لقى في فارس الرفيق المثالي ..والزميل المتعاون ..خذ قلاس الجاي ورجع لمكتبه ..واستقبل المرضى ,,
****************** 
ايلست على سريرها والافكار تآخذها وتجيبها ..تكلمه الحين؟؟ الساعه عشر في الليل ..ماعندها سالفه لو كلمته هالحزة ..المصيبه العرس بعد اسبوعين ..تذكرت مريم اللي دست بين اغراضها كيس ..استغربت منه دانه ..ولما فتحته اكتشفت انه كله قمصان نوم..عصبت وايد على مريم اللي ابتسمت وماعلقت ..تقريبا هي خلصت جهاز في نظرها لكن مريم كله تصارخ عليها انها ماخلصت شي معقول ..الذهب مريم سافرت الامارات واشترته على مزاجها ..الدراريع والشيل واغراض البيت يابتها مريم كلها من الامارات ..العطور تكفلت فيها قمر ..واشترت احلى العطور ودهون العود ..وساعدتها منيرة في هالشي .,,الاكسسوارات والمفارش والديباجات يابتها لها هناء كلها من الكويت ..الميكياج يابته لها بدور ..والبدلات الكشخه والاحذية ..تقريبا هي ماسوت شي الا اختيار فستان العرس وفساتين بسيطه ثانية . ..طالعت اغراضها وملابسها وذهب امها اللي رفضت تبيعه وخلته مع ذهبها ..طالعت ملابسها الوايد .. بتاخذها معاها بس مع الملابس اليديده مالها مكان ..عطورها مالت المدرسه وعباياتها وشيلها ..اللي تعرفه انه بعد زواجها .. انقطع عنها راتب ابوها التقاعدي ..اللي كانت تعيش منه بشكل يخليها ما تحتاج للناس . ..صج بس من سنتين وشي فقدت امها بس تحس انها ماتت من زماااااااااان ...يمكن لان اخر سنينها كانت تتنقل من مستشفى لثاني ..وكانت كله تعبانه ..بس هي محتاجتها وايد ..وايد ..وكرهت الدنيا لانها تحس ان ماعندها مكان تعيش فيه وتحس انه لها ..
طالعت التلفون ..اذا ماعندها الجرأة تتكلم ..عندها لاجرأة تكتب مسج ..
وكتبت ..
(السلام .انا دانه.اذا ماعندك مانع ياليت تسمح لي اجهز اوراقي لدخول الجامعه (
حست ان المسج جاف بالمرة ..وخالي من اي ذوق ..بس ماعندها حل ثاني .,, ارسال .
ثواني ووصل تقرير بالاستلام ...دقيقتين ووصل مسج .
(ليش ماكلمتيني يوم دقيتي علي؟(
ارتبكت الدانه..على الاقل رد السلام .
(كنت مرتبكه .وماكان عندي الجراه (
وصل تقرير الاستلام ..وبعدين مسج اني 
(أي تخصص تبين؟(
دانه ـ(اداره واقتصاد (
ضاحي( ( ماعندي مانع ((
دانه (( شكرا ((
مارد ضاحي بعد هالمسج ...حطت التلفون على جنب ..وحطت راسها تعبانه الصبح لازم تروح السوق ..شي واحد قررته انها تكره السوق ..
********************** 
مر أمه المسكينه ..اللي اعتزلت في غرفتها من يوم ملجته ..من شهر ..
خالد ــ يمه ..
أم خالد ــ هلا ولدي .ادخل ..وينك ما أشوفك ..
خالد ــ في دوامي يمه ..
أم خالد ــ ها ..ربت منيرة ؟؟
خالد ــ يابت ولد ..
ام خالد ــ ما بغت ..مسكين نايف ..كبر على ولده ..
خالد ــ انشاءالله يعيش ويربيه .
ام خالد ــ كلمت حرمتك؟
خالد ــ اييه ..
ام خالد ــ متى تبي العرس؟؟ 
خالد ــ ما سألتها وهي ما قالت 
.ام خالد ــ البنت انشاء الله زينه ..بس خلها بعيد عن منيرة ..
خالد ــ أشوف ..
ام خالد ــ كلمت ابوك ؟
خالد ــ عن ايش ؟
ام خالد ــ عرس عبير ..بعد ثلاث شهور ..وأبوك يبيه بعد سنه ..
خالد ــ بس انتوا اتفقتوا مع الريال بعد ست شهور شغير هالكلام؟
ام خالد ـــ ابوك يبي عرسك قبل عرسها ..عبير الوحيده من خواتك اللي موب مشغوله بريل وعيال ..وانا كبرت ..وأبوك يبيها تشيل العرس ..
خالد ــ بس يمه ..الريال متفق مع ابوي ..
ام خالد ــ العنود بتولد ..وصالحه ماتقدر تهد ولدها ..توه صغير ..وبشاير متغربله في شغلها وزوجها مثقل عليها بطلباته هو والعيال,,,
خالد ــ انا ما ابي أفشل أبوي جدام ريل عبير ...الريال وهله حاجزين ..
ام خالد ــ دبر نفسك عاد ..عرس عبير شهر احدعش ..تقدر تعرس قبل هالتاريخ؟؟ تفاهم مع ابوك وقول لنا شرايك ..
ارتبك خالد..مافي غير هالحل ...طلع لبوه وتناقش معاه ..
*************** 
للمرة الالف قرت المسجات اللي طرشها ضاحي ..صج موب بخطه..بس انها منه تخليها تقرأها عشر مرات ..وهي ما تقدر تفهم شي منها ..
مسكت ورقة ..وكتبت ..
(( قلق ...
كل ذره في جسمي تنبض بهالشعور ..كل نفس من انفاسي مغلف بهيبه . 
أتساءل ...هل هو انسان يظلم ويجور ..ام انسان أحلى مافي قلبه.. طيبه ...
أكره الساعات اللي بكل بطء تدور ...وأتساءل درب بكره وراه اي خيبه؟؟
هل هو درب الخير والكرم مكلل بزهورولا درب كله تعب وخوف.وريبه((
حطت الورقه في درجها ..وهي مستغربة ..وين ملفها اللي تعودت تحط فيه هالمحاولات الفاشله في صياغه حياته؟ 
ماخطر لها ان الملف عند خالد ...مع ربكه التجهيز وصدمة العرس ..تخيلت انها ضيعته ..
دانه ــ صباح الخير ,,
سلمان ــ صباح النور والسرور ..
دانه ــ خلاص بقدم اوراقي للجامعه ..
سلمان ــ وافق السلطان ؟؟ 
دانه ــ اييه ..شتسوي في المطبخ؟
سلمان ــ ريوق ..لاتنسين عندي محاضرات ..والحمدالله قربت اخلص ...
دانه ــ الجامعه صعبه سلوم؟
سلمان ـ ام التسعين تسأل هالسؤال؟؟ عيل ام الستين شيكون سؤالها .
دانه ــ تشهد أعوذ بالله من عيونك .
سلمان ــ هههههههههه ,,, كأن محد غيرج ياب هالنسبة ..تعالي تريقي معاي ..
دانه ــ وين خوانك وعيال عمامك؟
سلمان ــ حمد راح الشغل بدري ..وحسن راح مع صالح ومشعل السنتر ..خالد نايم ..وهذا أنا ..بروح الجامعه الحين .
دانه ــ كم باقي وتتخرج؟
سلمان ــ كورسين ..وأخلص ..طبعا مع الصيفي .
دانه ــ وحسن؟ 
سلمان ــ لا ..حسن خلص أربع سنوات في الجامعه باقي سبع ..
دانه ــ يدرس طب هو؟؟ شسبع سنوات؟ 
سلمان ــ هذا هو ..ما أخذ خلال هاأربع سنوات الا ستطعش ساعه ..بس!! والمطلوب للتخرج ميه وعشرين!اذا خلال أربع سنوات خذ 16 ساعه ..و4سنوات اللي يايه 16 ..واللي وراهم 16 ..لا غلطت في الحساب يبي له تسع سنوات ..64 و64..اييه خلال تسع سنوات ..تقريبا ..
دانه ــ 16 ساعه بس ..في 4سنوات؟ في ناس ياخذونها في سنه!!
سلمان ــ حسون كان يصقط في المواد ويشيلها .. وكان ياخذ كل سنه بس تسع ساعات نصها صاقط فيها ..(شايلها ..(
دانه ــ وناصر ساكت؟
سلمان ــ أبوي ما يسأل وايد ...كل اللي يهمه ..حمد وخالد ..انه حمد يترقى خلال فترة بسيطه من شغله ..وخالد يترقى في الوزارة ..ويصير قريب منه ..
دانه ــ زين خلود ليش نايم ليش ما يروح الشغل؟
سلمان ــ شغل خالد حاليا مايبي منه الا توقيع بس ..عند بداية الدوام وعند النهاية .. شغله بسيط ..خلال هالسنه بتصعب عليه ..مع الترقية الجديدة ..حرف الواو وما يسوي ..
دانه ــ دام ناصر واسطته قوية ليش ما ينجح حسن في الجامعه؟
سلمان ــ لان حسن نفسه عاجبته حياه المهسترين ..حياة اللعب والعزوبية والدراسه ..وشلته في الجامعه مثله.. مهستره ..مو مهتم يتخرج متى ..بس شي يشغله عن نظر ابوي ومحاتاة امي ..بحجة انه يدرس لي متى ؟؟ محد بيسأل .
دانه ــ هناء خلقه ما تهتم في حد ..من عرفتها واعذرني لصراحتي مهما كان هي امك ..بس من يوم ماعرفتها ..وهي تهمها الاشياء الظاهرية .وحاليا قالت انكم كبرتوا وبتركز على بناتها الصغار تحولهم نسخه منها ..فما استبعد انها ماتدري عن حسن شي ..الا انه يدرس ..ايش وين وليش ..ماتهتم بالسؤال .بس بتظل امكم ...
سلمان ــ بتطلعين اليوم؟
دانه ــ مع قمر بروح السوق ..بتلاقينا مريم هناك ..والله يعلم شتشتري لي هالمرة .
سلمان ــ بدا العد التنازلي ..
دانه ــ صحيح والله ..بدا..
بعد الريوق رن جوالها ..
قمر ــ أنا تحت ..
دانه ــ الحين أنزل ..
رجعت الغرفة والبست شيليتها وعباتها ..وطلعت ..
*************** 
قمر ــ ترى مريم ما راح تيي ..
دانه ــ ليش؟ 
قمر ــ بتروح الدرزي (الخياط ) ..فستانها ما خلص ..
دانه ــ زين حنا وين بنروح؟
قمر ــ بمشيج اليوم ..بنروح السناتر ..
دانه ــ لا ..العيال هالحزة في السناتر ..عيال اخوي ..شوفي لج مكان ثاني ..
قمر ــ اوكي ..بنروح نتمشى في الاسواق ..نخلي الدريول ينطر ونتمشى ..
دانه ــ خل نروح الكورنيش ..
قمر ــ زين ..
دانه ــ أحسج متضايقه شفيج؟؟ 
قمر ــ اليوم دانه بيزورها ريلها ..ما تحملت أبقى في البيت ..ولما دقيت على مريم ..قالت لي انها ما بتروح معاج ..استغليت الفرصه وقلت أطلع معاج ..
دانه ــ خالد عندكم اليوم؟
قمر ــ اييه ..
دانه ــ زين قمر ..نسيت اقولج اني امس طرشت مسج لخالج وافق..
قمر ــ زين انه يوافق على الاقل تبقين معاي ,,
دانه ــ بتسجلين في الجامعه؟
قمر -- اييه ..
دانه ـــ كلمتي خالج واستاذنتي لي علشان الطلعه هاذي؟؟؟
قمر ــ دامج بديتي معاه بالمسجات موب حلوه اكلمه انا ..بعدين هالاسبوعين رخصج تروحين وين ماتبين ..بما انهم قبل العرس بيكون هو مشغول مو فاضي ..
طالعت دانه الناس الي تروح وتيي ..وهي وقمر يتمشون..حست بضيج.
دانه ــخل نبعد..نروح المول ,
قمر ــ المول.؟؟ يلا على الاقل يمكن نشوف شي يعجبنا او فيلم ..
دانه ـــ تونا الصبح اي سينما هاذي المفتوحه هالحزه؟
قمر ــ خلاص نتحوط لين ما تفتح ..
******************
رن جوال الدانه ...
الدانه ــ هذي بدور ..شتبي؟
قمر ــ أكيد تتكلم عن لقاءها بزوج المستقبل ..
ردت الدانه وهي ملاحظة حزن قمر ــ ألو ..
بدور ــ ألو ..عمتي الحقيني ..
دانه ــ شفيه؟ 
بدور ــ مصيبة..عرسي بعد شهرين!!!
دانه ــ شلون؟؟ 
بدور ــ خالد توه يا وتناقش مع ابوي وأمي وافقت ..
دانه ــ زين ليش مصيبة؟ انا نفسج ..تقرر بهالسرعه ..
بدور ـ دانه ..ما يمديني ..
دانه ــ لا تصيحين ..بي بعد شوي مع قمر ..ونتفاهم ..
بدور ــ ناطرتج ..
دانه ــ بعد ساعتين بنكون عندج ..
بدور ــ ساعتين؟؟ أنا بطلع عندي مقابله شغل ..
دانه ــ خلاص أشوفج العصاري ..
بدور ــ زين ..مع السلامة ..
قمر ــ شفيها ..ما حطت مكياجها عدل ..ولا خرب شعرها ؟ 
بدور ــ تقرر عرسها بعد شهرين ..
قفط ويهه قمر ..وارتجفت ..وايلست على الكرسي وما كتمت دموعها ...
دانه ــ خلاص قمر ..كل مرة بنعيد الكره؟؟ خلاص صحتي قبل وهالشي كان مصيري..
قمر ــ ما اقدر يا عمتي ما اقدر ..
كانت القمر مكشفه ويهها ..بعدين تغشت .. دانه كانت لابسه برقع ..
دانه ما انتبهت للشاب اللي يحاول يغازلهم ...ولا قمر ..
الشاب ماكان بروحه كان معاه شاب ثاني ..وخلاص حطوا قمر ودانه في بالهم ...
دانه ــ خلاص قومي ندور العطر اللي كنت تبينه ..
قمر ـــ زين ..
مسحت دموعها ..بس خلت الغشوة على ويهها ..
مانتبهوا للشابين اللي يلاحقونهم ..
كانت تدخل محل عطور ..وهم يدخلون وراهم ..
دانه همست لقمر ــ هالشابين يلحقونا صح؟
قمر ــ لا ما اعتقد .. أبي هالعطر ..
البايع ــ هلأ بجيب من فوق ..
ودخل داخل ..
كان كلامهم واضح غزل ..
ــ ماهقيت ان البراقع يفتنتي ..,,
ـــ والمتغشيين أكثر يفتنون ...
ــ تهقى يقبلون الارقام.؟
ــ عيل وش يقبلون؟؟ أسمائنا؟؟ 
ـ أنا سيف ورقمي ******* وهذا الرقم ..
وأعطاها بطاقه لكن دانه ما مدت يدها ولفت ويهها..
ــ وأنا سعد ..ورقمي ******* شرايج (كان يكلم قمر (
قمر ــ تصلحون مهرجين أو أراقوز ..
الكزت دانه قمر وهمست ــ طنشي ..اذا رديت عليهم يتليعنون ..
ــ واو ..المتغشية تحجت ..والصوت يا حلاته ..والجسم أحلى ..
قمر ــ جب ..صج حقير ..
ــ حقير؟؟ أنا حقير ؟؟ زعلتيني ..دموعي تذرف حزنا ..من قسوتك ..
دانه ــ خلاص قمر اسكتي ..
الشاب الثاني لف للدانه ــ الله ..عيونج حلوة ..
نزلت دانه راسها ولفت ومسكت بيد قمر تبي تطلع ..
وقف الشاب جدامها ..
ــ على وين ..نبي نسمع كلمه حلوة ..
قمر ــ انت قليل أدب ..
ــ وأنتي لسانج طويل ..بس شكلج حلوة ..
ومد يده وطيح الغشوة ..تبققت عيونه على الاخير لما شاف قمر .وانبهر بجمالها ....اللي ما خافت ولا حركت لانها أصلا بالعاده ما تتغشى ..
قمر ــ وخر عن طريقي ..
الشاب ــ وان ما تحركت ..هالقمر اللي جدامي شراح يسوي؟ 
قمر ــ سهله ..صرخه وحده تير السكيورتي اللي هناك لهنا ..
الشاب ــ ومنتي خايفه؟؟ 
دانه ــ أرجوك أخوي ..أكيد عندك خوات ..ماترضى لهم هالبهدله اللي تبهدلنا اياها ..
الشاب ــ باين عليج مأدبه ..أكثر من أختج ..
قمر ــ امشي عمتي ..وخل نشوف شيقدر يسوي ..
الشاب ــ عمتها؟؟ احلوت ..بنت اخوج ؟؟ 
دانه ــ ممكن تبعد عن الباب ؟؟ 
طلعت جوالها 
دانه ــ والا 999 تتصرف ؟؟ أضمن ؟؟ 
الشاب ــ تهددين؟؟ 
دانه ــ ليش أهدد ؟؟ البايع الحين ينزل من فوق ..وتتسوى كل الامور ..وبيكون شاهد ..شي محتوم ..
قمر ــ اييه ..ليش من قال خايفين منكم؟؟ 
الشاب الثاني ـــ يلا سعد ..خل نطلع ...
الشاب ــ ونثبت لهم انهم انتصروا؟؟ 
قمر كانت تبي ترد ..بس مسكتها الدانه ..
الدانه ــ اذا تسمي هذا انتصار .. فما عندك سالفه ..
الشاب طالع الدانه معصب ؟حست الدانه انه ما بيروح بسهوله .وماكانت تبي تسوي اي مشاكل ..سمعت ربكه من داخل وحست براحه..وتنهدت ..الشاب هو ورفيجه طلعوا ..وطلع البايع معاه كيس باسم المحل مع علبه سمبل مجانا ..
البايع ــ تفضلي الحساب ثلاثمية ريال ..
دفعت قمر ..والبايع يطالع ملامحها معجب ..
ردت الغشوة على ويها ..وطلعت ..
قمر ــ خل نروح السياره ..
دانه ـ لا الشباب ما طلعوا من المجمع ..ما أحب أنهم يلحقونا ..خلينا نروح الماركت ,,
قمر ــ كيفج ..
************** 
بعد اسبوع ...
خالد ــ وينج؟؟
بدور ــ في الصالون ..
خالد ــ شتسوين؟ العرس بعد شهرين؟؟ 
بدور ــ أدري ..بس كنت اسوي بديكير ومنكير ..
خالد ــ اليوم صار معاي موقف غريب ..ادخلت لعندي مريضه ..مسكينه على بالها ..بدور ..بدور..انت معاي ؟؟ 
بدور ــ الو ..لا كنت أضبط القميص ...علشان ما يتوصخ تعرف من شانيل ما أخاطر يطيح عليه شي ..خاصه مواد المنكير ..
خالد ــ أنا وين وأنتي وين ..
بدور ــ أدري أنك مشغول وأنا مشغوله ..اوكي بكلمك بعد قناع البشره ..باي ..
طالع خالد جواله وهو موب مصدق ..
ــ شكلي بندم على اهم قرار اتخذته في حياتي ..
دخل فارس المكتب ..وخلال هالفترة صار من أعز اصدقاء خالد ..
ــ وشالقرار اللي كنت بتندم عليه؟؟
خالد ــ زواجي ..
فارس ـــ منت اول واحد ..اوقف في الصف ..
خالد ــ دكتور ..شفت الملف؟
فارس ــ أكيد .. الحاله مستعصية ..أنصح بتسفيرها للخارج ..
خالد ــ هذا بالضبط كلام الدكتور علي ..استشاري امراض القلب ..
فارس ــ أنت مصمم للسفر امريكا؟؟ 
خالد ــ اييه ..أبي أتخصص في جراحه القلب ..
فارس ــ ومتى ناوي؟؟ 
خالد ــ بعد زواجي انشاءالله ..
فارس ــ بس انت ناجح اكثر في الطب العام ..ماشاءالله نبيه وذكي ..ومايطوفك شي ..
خالد ــ رغبتي اني اتخصص في جراحة القلب ..وخيروني بين الصين وأمريكا ..اخترت امريكا ..المصيبة الكبرى ..هي شلون بقول لامي وابوي هالخبر..وزوجة المستقبل نفسها ماعندها فكره ..لحد الحين مآخذه مني موقف بسبب تحديد حفل الزفاف بهالسرعه .لا درت بالسفر ..بيكون موقفها غير خاصه انها قدمت على وظيفه ..هنا ..


الحلقة العاشرة 
قمر ــ اوكي ..كلمت بدور واتفقنا على هالفكرة ..
دانه ــ بتخبلون الناس..بس علشاان افرق بينكم انتي البسي اسوارة الالماس اللي عندج ..بدور ماعندها هالاسوارة ...
قمر ــ زين يا دانه..قلبي يتقطع كل ماتقول لي بدور تعالي معاي السوق ..هي المسكينه تحاولي تيرني معاها ..بس أنا أتحجج دايم ..
دانه ــ زين ...أحسن لج علاقتج فيها تكون سطحية لين تتزوجين ..وتنسين ..
قمر ــ ما أقدر أنسى ..ما أقدر أنسى ..
(( أنا نسيت ..اللي عشت حلم كل هالسنين ..ماتنسين وانتي حلمج توه وليد؟؟ )) 
دانه ــ قمر ..شوفي العرس ماباقي له شي كلها أربعة أيام ..وصي على الفستان تيبه لج بنت خالتج دامها في بيروت ..
قمر ــ انشاءالله ..بروح أكلمها ..هي تعرف المحل ..وشافت فستاني اللي يبته ..بوصيها تيب نسخه لبدور ..
اتفقت قمر وبدور انهم يلعبون دور الوصيفات في الزفة لعمتهم ..يلبسون نفس الشي ..ويظلون طول الوقت معاها ..
دانه ــ الحين ييون الشباب من بره ..يلا توكلي ..
قمر ــ طرده؟ 
دانه ــ لا ..أصون لج كرامتج ..انتي ماشفتيهم ..شرسين ..انا أحاول أحيا بينهم .. اذا شافوج بيقطعونج من تعليقاتهم ..حتى صلوح ومشعل ...ماتسلمين من لسانهم .
قمر ــ مو لها الدرجة ..بس أنا لازم أروح الحين ابوي كان يبي يطلع معاي السوق نيب شغلات لفهد..
ابتسمت دانه ..قبل هي اللي تطلع دايم مع اخوانها وتيب شغلات لعيالهم ..بس من اكبروا الاخيرين ..استغنوا عن خدماتها .هي موب زعلانه بالعكس ..مرتاحه ..
طلعت قمر ..وبعد خمس دقايق دخل حمد ..
ــ دانه ــ من كانت عندج؟
دانه ــ رئيسة عصابة ..من يعني قمر ..
حمد ــ طلعت متغشية؟ 
دانه ــ وشالشي اللي يبهر في هالموضوع ؟؟ هي ..
كانت تبي تقول اذا تكشخت وتعدلت تشيل الغشوة ..واذا ويهها خالي من المكياج تحطها ...عكس خلق الله .بس تعرف حمد مايرضى ..
كملت ــ هي تتغشى بعض الاحيان ..
حمد ــ بس استغربت ..
دانه ــ ما كأن استغراباتك زادت عن قمر؟ 
قرب حمد من دانه ولوى يدها ــ اللي في مخج شيليه ..ماباقي الا هاذي الدلوووعه تصير حرمتي ..
دانه ــ شلته شلته آآآآييييييييييييييييييي عورتني حمد ..أنا عمتك وراي عرس حرام عليك ..آآآي ناوي تخلي يدي زرقا؟ 
امسكت يدها اللي عورها حمد بقوة ..
دانه ــ اوووووف عووووذه ...كليتني؟؟..وشفيها قمور؟ 
حمد ــ ما أطيقها هالسبب كافي ولا تبين سبب ثاني ..
دانه ــ خلاص ياخذها سلمان ولا حسن ولا خالد ..مو شرط انت ..
حمد ــ حتى اخواني ما يبونها..يبون بنات خالتي نورة ..بنات مأدبات وحلوات ..وخاليات من الدلع ..
دانه ــ حشى كليسترول ..موب دلع ...شوف عيني ..بنات أخوي ألف من يتمناهم ...وموب ناطرينكم تمشون نصيبهم ..هذي بدور بتعرس بعد شهرين وقمر خطبوها اربع لكن اخوي مارضى ..
حمد ــ أرجوج .أسمائهم بس هي تطفش خلق الله ..قمر الزمان ؟؟ شالاسم التعبان .
دانه ــ أبوهم وراضي ..وخلق الله لو ماراضية ما تقدمتا لهم ,..
حمد يلس على الكرسي ..ومسك الرموت ..
ــ شغدانا؟ 
دانه ــ أنا عرووس ..ما أطبخ ..
حمد ــ زين يالعروس يالفالحه دامج ما تطبخين وخايفه على نفسج من ريحه الطباخ ما اتصلتي وقلتي لي ييب غداك معاك وانت راجع من دوامك؟ 
دانه ــ ماهونت فيك حبيبي تروح مشاوير هالحزه ..خاصه انها هالحزه الكل طالع من دوامه أكيد زحمه ..قلت حرام ..
حمد ــ حرام اتمشكل في الدوارات عشان أييب الغدا ومو حرام أموت جوع .. ؟؟ 
دانه ــ خسى الجوع خسى ..في شوية اشياء بحطها لك ..شابورة وشاي وزيتون ..
حمد ــ اذا انتي مسوية ريجيم ..أنا موب مسوي ..بقوم أنام و بطني تصوصو ..بس الشباب الحين ييون ..ويطبون فيج ..ولاتنادين حمود أنقذني ..خلي الشابورة تنقذج .
ابتسمت دانه ..دخل حمد غرفته وراحت دانه المطبخ ..كانت مسوي لهم الغدا كبسه لحم عجيبة ..ووصت البواب ييب الزبادي والشطة الحارة والبيبسي ..حطت الاكل وجهزته على طاولة الاكل ..
دخلت الشله اللي نصها كانت في المجمعات واللي في الجامعه واللي في شغله ..
دخلت تنادي حمد ــ حمد ..الحق بيطقوني ..
حمد ــ قلت لج مالي خص ..
دانه ــ حمود يابو غدا ومايبون يعزمونك ..
حمد من سمع طاري الغدا نط ..المسكين كان يوعان ..
ويوم شاف الاكل طالع عمته ..
دانه ــ كنت أغلس عليك يالفالح .
حسن ــ طباخج عجيب ..دندون ..يا حظه ضاحي فيج ..
دانه ــ وليش ..ضاحي ماخذني طباخه؟؟ لا عيوني اذا بطبخ بطبخ بمزاجي ..مو علشان حد ..
سلمان ــ ويييييييييييييييييييو ..كلتك ..
خالد ــ الا قشرتك ..
مشعل ـ وحطتك في الثلاجة ..وييييييييييييييييو ....
صالح ـــ ها؟؟ 
حمد ــ أيوا دانه ..بأقوى ما أتيت من قوة ..
مشعل ـ أبطال الديجتال .
حسن ــ خلي تجرب بس ..وتشوف شيصير لها ..
دانه ــ حسونه ؟؟ وشتقدر عليه حضرتك؟ 
حسن ــ أخليج تحضرين عرسج بعكازات ...
دانه ــ يمه ..هذا حفلة العزوبية الي تبون تسوونها لي ؟؟ تكسير ريول؟
حسن ــ اييه ..
خالد ــ خف عن عمتك شوي ....دانه اليوم أنا وأنتي بنطلع نتمشى ..
الكل -- وحن؟ 
خالد ــ مالي شغل دبروا راسكم ..أنا وعمتكم اليوم بنطلع ..بس ها .. مو تلعبون بالاغراض ولا تفتحون الباب لحد غريب ..
حسن ــ زين بابا .
ابتسم خالد ...حست دانه ان فيه حزن ..بس كاتمه ..في سالفه تقرقع في قلبه ..
دانه ــ واشربوا الحليب وناموا الساعه سبع ..
سلمان ــ هذا اللي ناقص ..أنا عندي امتحان .أبي الشقة فاضيه ..
دانه ــ ناموا علشان اخوكم الكبير يدرس ..
********************* 
ــ شفيك؟؟ 
خالد ــ مافي شي ..
دانه ــ خلود ..حبيبي ..صج اني أصغر منك بست سنوات ..بس أحسك أصغر مني بعشر..واحس أنك متضايق ..قلي شفيك ..
خالد ــ انت الوحيده اللي حسيتي فيني ..
دانه ــ شفيك يا عمري ..
خالد ــ متضايق ..
دانه ــ تحب؟ 
خالد ــ لا ..بالعكس ..أنا مستغرب من نفسي لين الحين مالقيت وحده أعجب فيها ..
دانه ــ قال لي حمد ان عيونكم على بنات خالتكم نوره ..
خالد ــ بنات نوره ثلاث ..الكبار فيهم اصغر من حسن وسلمان ..والصغيرة في اول ابتدائي ..حسن وسلمان يبون الكبار ..وأنا مافكرت أبد فيهم ..
دانه ــ عيل شاللي يضايقك؟؟ 
خالد ــ .... أبيج تدورين لي على عروس ..
دانه ـ بس ؟؟ هاللي يضايقك؟ 
خالد ــ لا ..ماكان ودي اقولج ..بس بتنشغلين في العرس ..ومابقدر أقولج بعدها ..ادري انها بياخه أقولج .بس ..ومصاخه مني ..
دانه ــ خالد شغلت بالي ...شاللي بياخه ..ومصاخه ..قول شفيك ..
خالد ــ أنتي مستهمه علي؟ 
دانه ــ أكيد ..أنت قطعه مني خالد ..والله احبكم اكثر من ما أحب أخواني ..قولي شفيك؟ ..أنا موب مرتاحه ..
خالد ــ المصيبة ..ماعندي غيرج .. ..وما أقدر أقولج وعرسج بعد أيام ..
دانه ــ اذا كان على العرس لاتخاف أنا خلقه موب فرحانه له ..قول ..شفيك ..
خالد ــ كنت أحس بصداع الفتره اللي راحت ..ويوم رحت الطبيب ..وبعد التحاليل ..
دانه كانت كاتمه نفسها ..
خالد ــ عندي ورم في المخ ..يبي له عمليه مستعجله.. وأنا ما أبي أموت قبل لا افرح اهلي في عرسي وعيالي ..
التفت للدانه اللي كانت ترتجف ودمع عيونه مغرق ويهها ..
كانت تبي تحضنه وتضمه حيل لها ..رغم انهم في مكان عام ..مسكت يده ..
ــ .لا ... مستحيل ..خالد ..توك بأول عمرك ..لا ..
خالد ــ دانه ..
دانه ــ خالد ..شتقول ؟؟ لاء ..مستحيل ..
خالد ــ دانه ..لاتخليني أندم أني قلت لج ..
دانه ــ ياعمري ..فيني ولافيك ..يا حبيبي ..خلود ..
خالد ــ دانه ..ايش خلود ؟؟ حنا وسط الناس ..بسج صياح ..
دانه ــ ما أقدر أتخيل ..زين ..متى العملية ..ومتى ..السوالف كلها ..
خالد ــ زين اهدي ..شفيج ترجفين ..المفروض هالشهر ..بس أنا بأجلها شهرين ..
دانه ــ ليش التأجيل مو من صالحك ..
خالد ــ قلت لج أبي أتزوج ..وهنا يي دورج ..أبيج تدورين لي على عروس ..تفهم وضعي وترضى تسافر معاي ..
دانه ــ زين من متى كنت تدري بمرضك ..
خالد ــ من فتره ..
دانه ــ والحين تكلمت ؟؟؟؟؟؟؟؟ قلت لناصر؟؟ لهناء؟ 
خالد ــ ولا راح أقول ..لين بعد العملية ..
دانه ماقدرت تمسك دموعها .. وكانت نفسيتها تعبانه ..الغالي ..يصير فيه جي.؟؟ 
خالد ــ شتبين عشا؟
دانه ـ ............ لاتتصرف ولا كأن شي صاير .ما أحب جي .
خالد ــ دانه ..أنا ما قلت لج علشان تنكدين نفسج بالدموع ..أنت الوحيده اللي تعرفين ..وأنا مأأبي حد يعرف غيرج انتي وحمد ..بس حمد مابقول له الحين ..بقوله لما اسافر علشان يسافر معاي ..أنا قلت لج علشان تدورين لي عروس ترضى بظروفي وبسرية تامه ..وبحجة السفر لشهر العسل نسافر للعلاج ..واذا تغليني ..ما أبي أشوف دموعج ..
دانه ــ ما أقدر ..دموعي هذي علشان اني اغليك ..ما اقدر أشوفك جي ..ما أقدر ..خالد ..يالله ..حرام ..توك صغير ..مستحييل ..
خالد ــ ............................................وبعدين ؟
دانه ــ عطني وقت أستوعب ..
خالد ــ للحينج ما استوعبتي؟ ماخبرتج بطيئة فهم ..
ابتسمت دانه ودموعها زادت ..كانت في حاله من الحزن ..أسوأ حالاتها .
خالد ــ من في بالج كعروس؟
دانه ــ ...ما ادري في بنات حلال وايد..
خالد ــ أبي وحده عقلها كبير ..بنت ناس وزينه ..ما أبيها مدللله ..
دانه ــ قصدك ماتبي قمر ..بنت نايف ..
ابتسم خالد ..ــ لا ..ما ابي وحده قريبه ..أبيها غريبة ..بس بنت اصل ..
أول وحده خطرت في بال دانه كانت ليلى ..صديقتها الصدوقه ..ليلى عاقله ..ومن عايله طيبه ..
دانه ــ أعتقد في وحده في بالي ..
خالد ــ عطيني عنوانها بكره أطرش أمي تخطبها ..
دانه ــ وشفيك مستعجل ..انطر ..اسأل عنها .. شوف امك يمكن ما تعجبها ..
خالد ــ ما يهمني ..كافي انها من طرفج ..وانتي تعرفينها زين ..
دانه ــ زين خلني على الاقل أكلمك عنها ..
خالد ـ ما يحتاج ..
دانه ــ على الاقل أكلمها عنك ..ولاتبي تخطبها وهي ما تدري شالسالفه؟
خالد ــ خلاص ..دبري لي هالموضوع الحين ..بكره الصبح تتصلين فيها وتكلمينها ..
دانه ــ زين ...
كانت دانه زعلانه حيل وقلبها يقطعها على خالد ..
خالد ــ أدري اني سخيف لاني خليتج تزعلين بهالخبر ..
دانه ــ والله اني زعلانه بس مو لهاالسبب ..السبب انك خشيت عني ..وتأخرت في علاجك .
خالد ــ شوفي دانه ..أبيج توعديني وعد ..
دانه كان ودها تسوي كل شي لخالد ..
ــ أوعدك ..
خالد ــ شفيج يائسه جي ..ما بموت لاتخافين ..الوعد ..انج ماتقولين لاي حد باللي سمعتيه اليوم ..أوعديني ..
دانه ــ آآآآآآآه يا خالد ..ولمن بشتكي اللي في صدري من وجع؟ 
خالد ــ اوعديني ..
دانه ــ وعدتك قبل لا تذكر الشي اللي تبيه ..ما مسكت دموعها ..وانهارت ...
**************************** 
حمد ــ دانه ــ شفيج؟
دانه ــ ماشي ..
حمد ــ ايلسي معانا ..
دانه ــ بصلي العشا ..
حمد ــ بس انتي صليتيها قبل لاتطلعين ..
دانه ــ ها ؟؟ هذيك المغرب ..
دخلت ..وتيددت ..قفلت الغرفه وصلت ..وفي كل ركعه دموعها على خدودها تطلب من الله انه يشفى خالد ..
هالليله صاحت بشكل أكبر من صياحها يوم وفاة امها ...
********************* 
من الصبح كلمت دانه ليلى ..وقالت لها انها بتزورها ..
دانه ـ هذا كل شي ..ما أبي رايج الحين ..هذي صور خالد ..وهذي شهاداته ..وكل شي عن مرضه قلته لج ..
ليلى ــ بس أنا تقريبا مخطوبه ..
دانه ــ من شخص ما يبيج ...
ليلى ــ بس انا ابيه ..وأحبه ..
دانه ــ ما بتكلم ..ارجوج ..اذا اتخذتي قرارج ..تعرفين تلفوني ..
ليلى ــ هالسبب اللي خلى دموعج أربع اربع؟ مو قله ذوق منه انه يقولج هالخبر قبل عرسج بايام؟؟ 
دانه ـ العرس ماهمني ..ولا كنت فرحانه له ..وانتي تعرفين السبب ..حاليا كل اللي يهمني خالد...أبي أعرف قرارج بسرعه ..علشان اذا ما وافقتي ..بدور له على بنت حلال . قبل لا اتزوج ..
ليلى ــ وين تلقين عروس بهالسرعه ؟؟ 
دانه ــ عمليته لازم هالشهر..وهو يأجل فيها ..علشان العرس .. بحط كل جهدي اني الاقيها له في اقل من اسبوع ..
ليلى ــ شكلج زعلانه عليه ؟؟ 
دانه ــ اييه ..توه باول عمره ..
ليلى ــ بفكر ..والليله أرد لج خبر ..
دانه ــ فكري زين .,,ادري اني اضغط عليج ..بس لاتفكرين لا فيني ولا في خالد ..فكري في نفسج ..وين تبين تكونين؟؟ 
استأذنت دانه وطلعت ...
************ 
ــ أبي أسمع منك كلمة أحبج؟ 
خالد ــ كم تدفعين؟؟ 
بدور ــ اذا حبك بفلوس .. أشترية بفلوس الدنيا كلها ..
استغرب خالد الكلام الحلو اللي تقوله بدور ..
خالد ــ واذا ما كفت الفلوس كم بتدفعين ؟
بدور ــ يستاهل يكون بهالغلا ..وأكثر ..أدفع روحي وكل الذهب والالماس ..بس لعيونك الغالين ..
خالد ــ هذا بيت نايف حسن؟ 
بدور ــ ............................. ليش تسأل؟؟ 
خالد ــ الظاهر اني مغلط ..أنا خالد زوج بدور ؟ 
بدور ـــ ههههههههههه ...تدري اني صدقت؟ 
خالد ــ هه ..
كانت ضحكته بارده ..خالد ..يصنف تحت فئة الانانيين ..اللي يحتفظون بمشاعرهم لانفسهم بس ..
بدور ــ وين غبت؟؟ 
خالد ــ موجود ..بدور ..بقولج شي ..
بدور ــ وش تقول الحين؟ ها ؟؟ بتجدم العرس شهر..
خالد ــ لا ....
تردد خالد ..بس قال لها عن خطته في اكمال دراسته والتخصص في جراحه القلب والشرايين..وغمض عيونه ناطر عصبيتها وغضبها ..
بدور ــــ صج؟؟؟؟ يااااااااااااااااااااااااااااااااااي ...بنسافر أمريكا ؟؟ 
خالد ــ اييه ..
بدور ــ ونااااااااااسه ...أحب أمريكا أموت في امريكا أبوي ماكان يرضى اسافر لها ..
وتمت بدور تتكلم وخالد المسكين ويهه منصدم لانه كبر السالفه ..وكان ظنه ان بدور بتعصب وبتكسر الدنيا ..
**************
حمد ــ ليش كله اليوم حاطه راسج في حضن خالد ..
خالد ــ وانت شدخلك؟؟ تغار؟؟ 
حمد ــ بس مستغرب طلعج مره وحده ورديتي بهالقرب منه ..أنا سافرت معاج ماسويتي جي معاي ..
تنهدت دانه ..ــ كلكم غالين ..أغلى من روحي علي ..تدرون من زمان مالعبنا اتحداني بشعر ..
حمد ــ اييه ..من سنه تقريبا ..من يبدأ ؟؟ 
مشعل ــ بس دانه ..لاتشعرين ..مانقدر نرد عليج ..
دانه ــ كل واحد يشعر يقول لمن هالشعر ..
حسن ــ ببدأ أنا ..ببدأ بقول لخالد الفيصل ..احم ..
سلمان ــ وش احم ذي انت بتقصد ولا تغني؟؟
حسن ــ تغيب الا عن الخافق حبيبي ...... بعيد ..الا من افكاري قريبي ..
أهوجس بك وأسولف مع طيوفك .. وأروح لك طواريقي وأجيبي ..
ردت الدانه ـــ بدر عبدالمحسن يقول ..
يطري عليه الوله ..وأطري على باله ...يا مرحبا لاضوى خلي على بابي ..
هجيت حدب الضلوع ونوخ جماله ..لاجله بكت دمعتي ولاجله ضحك نابي ..
خالد ــ ويقول الامير بدر 
.يازين كأنك حزين ..فحالتي حاله ..يكفيك همك أنا بصبر على مابي ..
لو الشجر له نصيب فبارد ضلاله ..ماحرق القيظ جفني وأنت بأهدابي ...
حسن ــ صح لسانكم ..حلو ..رديتو ..بشي حلو ..والحين من يبدأ ؟؟ 
سلمان ــ عندي بيتين حافظهم لاسير الشوق ..
حمد ــ سمعنا ..
سلمان ــ احترقت الشوق والشوق احترقني ...من غدا كل عن الثاني غريب 
للشقى حظي مشى فيني وسبقني ..آه يا ظلم الهوى وظلم النصيب .
دانه ـ صج اني ما برقى لاسير الشوق ..بس بقول ...
دريت اللي صار بغاليي وذبحني ..ودريت أنه أمسى يدور حبيب..
سجنت حزني و دمعي فضحني ..وتعلقت بوعد في ذمتي صعيب ..
كانت الدانه سرحانه والوحيد اللي فهم كلامها كان خالد ..اللي رد ..
ــ ترى العمر يا مالك الروح محدود ...لياك تنزع باقي الروح مني ..
لخالد الفيصل ..
حمد ــ خالد ..ماهقيتك تعك في الرد جي ..اللي ردته الدانه كان حلو ..بس ردك ما يا في محله ..
ابتسم خالد ..
مشعل ــ دوري ...لنايف الرشيدي ..بقول هالبيت ..
والله ما أخونك ..لو قست سود الايام ..
لو خالفت دنياي واقع حياتي ...
رد حمد ــ 
ياصاحبي لاتظاهر لي بحسناتك ...وأنت الخيانه تعشقك وأنت تعشقها ...
لمحمد مسفر العجمي 
ضحك حسن وسلمان وابتسموا الباقيين .. ..
حسن ــ فهد عافت ..
(أنا لولاي انت من تكونين؟؟ ...أقولها وأنا نعم فيك مغرور !)
طبعا الشباب ماردوا ..
دانه ــ لمنادي بقول ..
هذا وقلبي معك خليتني ضدك ..من شاف ما يكرهه يعاف ما حبه ..
سلمان ــ واو ..رد غريب .بالعاده تشتمين..
دانه ــ هالمرة سماح .
صالح ــ أنا ما احفظ القصيد مثلكم ..بس حافظ بيت واحد ..عندي كمسج في جوالي ..
ماعاد لي قلب حتى يآخذه غيرك ..أفنيت كل المشاعر يا معذبها ..
سلمان ــ هالبيت اللي قلته كان لمتعب التركي ..برد أنا عليك ببيت لعذايب .. .
فيني مشاعر ..صعبة تصير ذكرى ...غربت عنها بالموادع واشرقت .
خالد ــ دوري ... لضاوي بقول ..
كيف بعتذر من نظر عيني ومحبوبي ..وأنا حبيبه ومجنونه وولهانه؟؟
دانه ــ لاتطلب هواني كل مافيني يعاني ..
وش يفيدك لو تشوف في عيوني المذله ...
(البيت لمحمد الفيصل ) .. 
خالد ــ لبدر الرويلي بقول ..
أعرفك زين ماتنسى ..ماهو طبعك النسيان...لو بينت غير اللي في قلبك ..فيك أنا أدرى ..
دانه ــ لمتعب تركي اقول ..
لاتتعب اركابك ..شوف الللي يريحك ..ماتاقف الدنيا على فراق عشاق ..
ابتسم خالد ..هاذي دانه اللي ترادد في الشعر ..
خالد ــ للعميريني بقول ..
وآخر كلامي باكتبه لك بعبرات ..أنا أحبك لاتقولين شلون ..
الدانه ـ برد لك بشعري ..
ارحل ...وخذ معك كل الآهات ...ما أتحمل من يغدر و يخون ..
حمد ــ دانه ..خذي هالبيت ..لسالم غضيف ..
من يوم جيتي عالمي صرت في وهم ..انتي خريف العمر ولا شبابه؟؟ 
دانه ــ برد من شعري احم ..
الله بلاني وامتحني فيك يا عم ...شايب على آخر عمرك تصابى ...
خطوط وجهك اللي انحفرت بهم ...تستحي من شكواك الحب وعذابه ..
اضحكوا الشباب ..
حمد ــ دانه ...أتغزل فيج ..تفشليني ؟؟ زين خذي هذي ..
عيرتني بالشيب وهو وقار ..ياليتها عيرتني بماهو عار ..
خالد ــ حلووووووووووووو رديت عليها بقوة ..
حسن ــ اييه ..
صالح ــ النقاط ..دانه لحد الحين لها أكثر النقاط ..لانها تقريبا ردت على الكل ..والباقي بينهم فروقات بسيطه ..
سلمان ــ بقول .. لخالد عبدالرحمن ..
ياظالمة غضي من الطرف تكفين ..لاتودعين النفس بيض الاكفان ..
الدانه ــ حديث العين أجمل من كلام ذاب وسط الشفاه ...
ترى أجمل حكي نظرة وله في عينك وعيني ..
سلمان ــ برد عليج للراسية ..
تضيع أحلى السواليف بالشفايف ...ونموت بصمت واحنا ما حكينا ,,,
الدانه ــ غلبتني ..
حمد ــ صح لسانكم ..كان أحلى تحدي ..الاخير ..
حسن ــ بالعكس ..يوم ردت عليك شايب وتتصابى كان احلى ..
سلمان ــ بالعكس كل التحديات اليوم حلوة ...
رن تلفون الدانه ..طالعت خالد واركضت داخل ..
حمد ــ مو من عادتها تركض لتلفون ؟؟
** 
كان رقم بدور ..تخيب أمل الدانه ..
دانه ــ ألو ..
بدور ــ وينج عمتي ..ماسمعتي شصار اليوم ..كانت عندي صديقتي ساره ..واتصل خالد ..وسارة كانت تتصنت وتعلمني شلون ارد عليه ..
طبعا بدور قالت كل اللي صار معاها لعمتها ..اللي كانت تطالع الساعه وهي قلقه ..كانت الساعه عشر في الليل ..ودانه كانت ناطره رد ليلى ...
****
دخل خالد الغرفة ..
دانه ــ هذي بدور تكلمني عن خطيبها ..
خالد ــ يمكن البنت ما تبي ..لاتضغطين عليها ..
دانه ــ قالت لي بترد خبر الليله ..
ظلت دانه طول الليل تحاتي ..عرسها بعد يومين اذا ما حسبت اليوم ..كل شي قرب ..
الساعه 1 في الليل وصلها مسج ..وكان من ليلى ...
********
(( دانه .بعد تفكير عميق ..أنا موافقة ..)) 
ارتاحت دانه ..وطرشت المسج نفسه لخالد ..
ترددت ..تكلم خالد ؟؟ ولا تكلم ليلى ؟؟ تكلم ليلى ..واتصلت على جوالها ..
ليلى ــ الحمدالله انج اتصلتي ..كنت ناطره اتصالج ..
دانه ــ مع اني ما أشوف أن في كلام ينقال بعد هالمسج ..
ليلى ــ بس انا ....
دانه ــ أنا قلت لخالد انتي موافقة ..اذا تراجعتي عن قررارج قولي ..قبل لايطيح الفاس بالراس ..
ليلى ــ بالعكس ..قراري هذا .بيوضح كل الامور ..
دانه ــ اي أمور؟ 
ليلى ــ اذا محمد يبيني ..بيعترض على الخطبة ..لان اهلي ما بيخطبوني لحد قبل لا يرخصوني ..واذا ما يبيني ..خالد انسان محترم وراقي ..ويمكن الله يكتب لي معاه حياة سعيده .. ايفر آفتر ..
دانه ــ زين ما سويتي ...على لاقل أحسن ما تبقين معلقه سنين بأمل ..
ليلى ــ .............بس خايفه ..
دانه ــ ان محمد ما يبيج ؟
ليلى ــ العكس ..اخاف انه يبيني ..لانه بيتزوجني عناد بس ,,
دانه ــ شاللي يخليج تقولين جي؟ 
ليلى ــ أمس ... قال كلمتين جدام اخوي ...ولاعبر اني موجوده ....بالاحرى ولا حترم وجودي ..كلام خارج نطاق الاخلاق ..انا قمت ..وقطيت عليه كلمتين من باب الغضب ..طالعني بعدم احترام ..رديت عليه بنفس النظرات ..وطلعت كانه مايعني لي شي ..
دانه ــ ما قلتي لي هالكلام لي ..قلتي لي انج تبينه ..
ليلى ــ اليوم فكرت ..شالفايده اعيش عمري أحب شخص ما يكن لي اي شعور ..ابدا حياتي مع شخص ..على الاقل ..شعوري نحوه صفر ..وشعوره نحوي صفر ..ولايكون شعوره نحوي تحت لسالب ..وأنا أعلى من الصفر ..
دانه ــ بديتي تفلسفين ..بس فهمت وجهه نظرج ..
ليلى ــ هه ..دانه .عرسج بعد يومين ...شمخططاتج؟
دانه ــ أأأأأأأأأأأأأأأأأأأووووه ..لما نسيت رجعتي ذكرتيني؟؟ شكلي بحضر حفلة العزوبية على الشاليه ..
ليلى ــ اي حفله؟ 
دانه ــ عييال اخواني المحترمين ..وخالد من ضمنهم ..بيسوون لي حفله عزوبية قبل عرسي ..ما أدري شخططهم ..بس احس الدنيا ضايقة فيني ..
ليلى ــ للحين ما انتهيتي من هالمشاعر؟ 
دانه ــ ما نتهيت ..كل شي فيني خايف ...احس قلبي بيوقف ..أفكر شلون بيكون وضعي بعد بكره ..بعد اسبوع ...شلون بتكون حياتي؟ 
ليلى ــ بتكونين قي شهر العسل ..
دانه ــ ومن قال لج اني برضى اروح شهر عسل ..أنا ما ني متحركه من الدوحه ..
ليلى ــ ليش؟؟؟ 
دانه ــ وخالد؟؟ نسيتي خالد؟؟ شلون بعد اللي عرفته اتركه لحظه؟؟ 
ليلى ــ ...................... 
دانه ــ بقول لهناء تروح تخطبج بكره له .. خير البر عاجله ..
ليلى ــ هناء؟ 
دانه ــ امه ..لاتخافين ..هي في صوب وهم في صوب ..حتى لو درت انه بيعرس بتيلها جلطة بحجة انه صغير ...تموت ولا نبين للناس انها كبرت ..
ليلى ــ كأنج بديتي تخوفيني منها .....
دانه ـ ماعليج ..أول ما تتزوجون لاصار نصيب ..بيسافر بج شهر عسل ..
صكت دانه من عند ليلى ..واتصلت في خالد رنه ..
طق باب غرفتها ..ودخل ..
دانه ــ هلا ..تفضل ..
خالد ـ لج هالغرفة بروحج ..واحنا الشباب مكدسين في غرفتين وصاله ..
دنه ــ ماشاءالله عليكم بس ست اشخاص ..ثلاثه في كل غرفه ..
خالد ــ كنت بدخل من قبل شوي لما طرشتي المسج ..بس سمعتج تتكلمين ..
دانه ــ كانت ليلى ..
خالد ــ من ليلى ؟؟ 
دانه ــ البنت اللي بخطبها لك ..طلبت منها بكره الصبح تروح الصالون علشان نتقابل هناك ...وبآخذ امك ..وبكلمها ..
خالد ــ خططتي لكل شي معاها؟
دانه ــ أكيد لاء ..هي ماتدري ان امك بتكون هناك ..
خالد ــ زين ..
دانه ــ وبرجع ونروح الحفله اللي قلتوا عنها ..لان عقب بكره بيكون عندي الحنا ..
خالد ــ حاضر عمتي ..
دانه ــ خلود ..
خالد ــ ايش خلود ؟؟ اصغر عيالج؟
دانه ــ اييه ..خلود ..خالد ..ادري اني ببين نفس الافلام الرومانسية ..بس اوعدني انك تهتم بنفسك؟
خالد ــ بس؟؟ هالمقدمة كلها علشان هالوعد ..
دانه ــ اوعدني ..
خالد ــ اوعدج ..
دانه ــ وانك ما تستسلم ..وتحاول تعيش مع ليلى اذا انكتب بينكم نصيب؟؟ 
خالد ــ اوعدج ..
دانه ــ ليلى انسانه ..نادر ما بتلقى نفسها ..اذا حبت ...تهدي كل شي بيدها للي تحبه ..أتمنى انك تحاول تخليها تحبك ..وماتغلط في حقها ..
خالد ــ لا تستبقين الامور ...
دانه ــ ما بستبقها ..بس ..انشاءاله اذا صار شي بينكم ..وانشغلت على الاقل هالوصية ما تظل في قلبي ..وأكون قلتها لك ..
********************** 
كانت متضايقة وايد ..ومبين عليها منرفزة ..
خالد ــ قولي ..شمضايقج؟؟ 
عبير ــ شمضايقني؟؟ انت يا خي وبرودك ..عليك برود عجيب ..
خالد ــ اييه ..وبعدين؟
عبير ـ حرام عليك ..أمي في غرفتها متضايقه وايد ..
خالد ــ مم ... والسبب؟
عبير ــ السبب ...القنبلة اللي قطيتها وطلعت ..
خالد ــ قصدج سفري؟؟ بالعكس بدور مستانسه ..
عبير ــ بدور؟؟ ست الحسن هي اللي هامتك؟؟ بس امي لاء هب مستانسه ,,..امي سبع سنوات ما شبعت منك ..ييت كم شهر ..وبترجع كم سنه تكمل؟ حرام عليك ..بتزوج بعد فتره والبيت يخلى عليها..
خالد ــ لا تصارخين .. ابوي موجود وين راح ؟؟ وانتي بتتزوجين هنا في الدوحه ..والعنود مثلج ..قريبة ...
عبير ــ كالعاده ...ما اهتميت ..عرس دانه بعد يومين ..وأنت ولا ابديت أي أسف ولا تعب ولا ضيق ..
خالد ــ البنت تبي تعرس ..أتضايق ليش؟؟ 
عبير ــ لا ..ولا شي ..ليش تتضايق دكتور خالد ..أهم شي سلامتك وهدوء اعصابك ..
تركته عبير وراحت ..خالد كمل قراءة الكتاب اللي كان في يده ..وما اهتم لكلامها ....
**************** 
دانه ــ شرايج؟
هناء ــ البنت عسل ..حلوة ..أنا أعرف أهلها ..سامعه عنهم كل خير ..
دانه ــ وخالد يبي يتزوج ...والبنت هاذي فرصه ..
هناء ــ بعد زواجج..بفكر في الموضوع ..
دانه ـ لا ..لوو أني منج بالعكس .. اروح بكره وأخطبها ..سمعت منها ان في ناس يبون يخطبونها الاسبوع الياي ..وأنا صراحه ..أخلاقها وجمالها وأدبها مافي مثله ..وأحسها بتطلع الزوجة المثالية لخالد .
هناء ـ يعني أروح بكره؟ 
دانه ــ اييه ..اخطبيها بكره ..وباقي التفاصيل بعدين ..
هناء ــ بكلم ناصر الليله .. عطيني عنوانهم ..
عطتها دانه العنوان ..والمنطقه اللي ساكنه فيها كانت راقية ..
************************* 
ابتسمت دانه لعيال اخوانها ..
ــ دانه ..تعالي ارقصي معانا ..
دانه ــ انا العروس نسيت؟
حسن ــ لا ..مالبستي الفستان جدامنا ؟؟ ليش ؟؟ 
دانه ــ بعد بكره تشوفونه ..
كان الجو ساحر ..البحر نسيمه دافي ..والشااليه اللي حجزوه وايد حلو ..البوفيه والدي جي اللي مشغل يقول انه في حفله عوده ..بس محد كان الا حمد وحسن وخالد ومشعل وسلمان وصالح بس ...وهي طبعا ..كانت لابسه تنوره جينز وشيرت وردي .. وما حطت أي مكياج لويهها ..لمت شعرها بربطه ..وكانت عادية جدا ..بس ما ارقصت كانت تبتسم لعيال اخوانها اللي يعرضون لها ..(وعيونهمم على البوفيه ) ...
وقف حسن عى الكرسي ..
ـــ اششششششش ..
سكتوا الكل يطالعونه ..
حسن ــ قولوا وراي ..أحلى عرووسه ..
الشباب ــ أحلى عرووسه ..
حسن ــ وأجكر عمه ..
دانه ــ انت الجيكر ..
حسن ــ أحلى عمة ..لاتزعلين ..
الشباب ــ أحلى عمه ..
ــ أحلى حسن ..
محد رد ..حسن ــ أحلى عيال أخوان ..
الشباب ــ أحلى عيال اخوان ..
حسن ـ وأحلى زغرووووووووووده كللللللللللللللووووووووووووووووووووووووووووووووووو وووووووووووووووووووووووووووووووووووووووووووووووووش ...
محد رد من الشباب اللي ضحكوا عليه ..
طلع سلمان من جيبة عشر ريال وحذفها على حسن ..اللي نط على سلمان يتهاوش معاه ..
وبعد ما فكت بينهم دانه ..كان يضحكون ..
حسن ـــ اتهمني في رجولتي ..اهئ اهئ ,,
وسوا عمره يصيح ..
دانه ــ الليله انتوا ناوين تذبحون حد ..
حمد ــ اييه ..انتي ..
مشعل ــ ناوين نسلمج العروس المقطعه الى مائة قطعه ....حلو العنوان ..
دانه ــ جربوا بس ..جربوا ..
خالد ــ ما بناكل .تراني يوعان ..
دانه ــ حشى ما تذوقون الاكل الحين ...ارقصوا لي اول ..ما رقصتوا لا مرتين او ثلاث ..
كان سلمان سجل هالجمله بالفيديو ..
سلمان ــ ايوا عمتي ..انتي ارقصي ..
دانه ــ هاهاها ..أهلي ماعلموني ارقص ..
سلمان ـ اي اهل الله يخليج ..
دانه ــ أجدادك ..
مشعل ــ هم لحقوا يربونج ..
المشهد اللي صار ان دانه حذفت كعبها وصارت تطرد ورا مشعل ..اللي يركض باقوى ماعنده ...دانه كانت اضعف منه واسرع منه ...سلمان صور هاللقطة في الفيديو ..انفتح شعر دانه وصار يتناثر وراها ..وهي تركض خلف مشعل اللي رغم انه متين شوي بس كان سريع ..
لمده خمس دقايق ظلت تركض وراه ..بعدين استسلمت ..
ــ ..هه ..هه ..هه ..لحــ.. ..الحمار ...سريـ..يع ..
ظلت تلهث بصعوبه ..
مشعل وقف بعيد ...
دانه ـ أراويك .
مشعل وهو يلهث ــ عمتي ..امزح معاج ...
دانه ــ براويك المزح مشعلوه ..
حمد ــ أحبك ليه انا مدري ..وليه اهواك أنا مدري ..
سلمان ــ حمد اليوم رايق ...دخل عرضي ..
دانه ــ ابي ماي ..
سلمان ــ عمتي البحر كاهو جدامج .
دانه ــ لاتصور ..
سلمان ــ اشربي ماي ..صوتج مبحوح .
ولحق بعدسته خطوات عمته ..وصورها وهي تشرب ماي ..
حمد ــ منت رااااااااايق ..تارارا ..فيييييييييييك شي ومتضايق ..منت في طبعك ولاهذا مزاجك ..التفت لي شوي ..محتااااااااااااااااااااااااج لدقايق ..أنا مااصدقت أشوفك ونتواجهه ..
صوره سلمان وهو مستطرب يغني ..وماكان منتبه لسلمان ..صوته كان حلو ..يعطي الكلمة قيمة ..كان مواجهه البحر ويغني ..وسلمان صوره وهو معطيه ظهره ..
دانه ـــ الاخ عاشق ؟؟
حمد ــ ما انولدت اللي تعلقني بحبالها ...
دانه ــ ماتدري ..يمكن انولدت ..
حمد ــ مو أنا اللي يحب ..خالد ..سللووم حسووون ..موب أنا ..
سلمان ــ أنا أحب كل البنات ..
حمد ــ انت تصور؟؟ بند الكيمرا ولا كسرتها على راسك ..
سلمان ــ حسن الحين بيرقص بروح اصوره ...
حسن ــ هو بكيفك ولا بكيفك ارقص ؟؟ من قال لك اني راقوصه؟
دانه ــ يقولون رقاصه ...موب راقوصه؟؟ 
حسن ــ تشجعي على مشعلوه ..موب علينا ..
دانه ــ لاتوصي حريص ..الحين بلحق وراه ..وأكفخه ..
سلمان ــ ماتقدرين عليه ..مشعل يلعب كرة قدم ..يعني متعلم انه محد يجاريه في الركض .
خالد ــ حرام ..المسكين ظل واقف بعيد ..خلاص اطلقي سراحه ...
ابتسمت دانه لخالد ..وماحبت ترد له طلب ..
ــ خلاص مشعل ..اوعدك اني ما بكفخك ...قرب ..
مشعل ــ اطلاق سراح مشروط ..
حسن ــ ابجكشن ..
سلمان ــ اوفر رولد ...
دانه ــ حمد ..غني لنا ...
سلمان ــ اييه .وحسن ..انت ارقص ..
حسن ــ اوكي ..شبتغني يا مطربنا ؟؟ 
حمد ــ أنا الحين مآجر الدي جي ..علشان اغنيلكم؟؟ روحوا شغلوه ووارقصوا ..
دانه ــ أمااااانه حمااااااده ..غني ..
حمد ــ صوتي عادي ماهو حلو ..
دانه ــ ما يهم .غني ..
حمد ــ ماما ..زمانها جايه جايه بعد شويهه ..
حسن ــ هذي شلون أرقص عليها ..أرفع ثوبي والف؟ 
ضحكت دانه ..
حمد ــ تذكرت دانه يوم طاحت ..صحت من النوم ..أبي أمي ...
خالد ــ لاه ..ليش دوين؟ 
دانه ــ ما ادري ..خبال ..
لف حسن حولها يه وضمها ...
ــ خبال؟؟ أنت آخر وحده تتكلمين عن الخبال ..
حمد ـ ليش يعني؟؟
حسن ــ لاني قشيت كل الخبال اللي في عايلتنا ..اذا تدورون عليه تلاقونه عندي ..
ضحكوا عليه ..وكانوا مستغربين هالحركه منه ..
دانه ــ حسنسن ...
حسن ـ تدليع جديد..واو ..
دانه ــ صدقت ...الخبال كله عندك .
حسن ــ أنا يوعان ..نقوم نآكل؟؟ 
دانه ــ نقوم ..
مشعل ــ سباق ..
دانه ــ اكيد بتفوز ..مافي لا امتن ولا اسرع منك ..
قطت الكعب ..ووقفوا كلهم صف واحد ..عند العد لاتنازلي تسابقوا ..بس اللي فاز هو صالح ..
سلمان كان يصور بس ..
بعد ساعه كامله من الاكل بس ..انسدحوا الكل على الارض مصابين بالتخمه ..
دانه ــ هذا وأنا مسوية ريجيم .....آآآآآآآآآآآآآه بطني مايانه ..واصل الاكل لين هنا ..
وأشرت على رقبتها ..
حمد ــ أنا مثلج .. 
حسن ــ بحياتي ما اكلت مثل اليوم ...

********************
انتهى الحنا ..رجعت الشقة ..
حسن ــ ها ..أشوف يدج؟؟واو ..حلو ..وايد ..
دانه ــ عيونك الحلوة ..عن اذنك ,,
حسن ـ وين رايحه؟؟ الساعه توها سبع ..
دانه ـ ما صليت العشا .. وظهري يعورني ..بمدد وأنام .
حسن ــ أكيد ,,بكره وراج عرس ..
هزت راسها ..ودخلت الغرفة ..بعد الصلاه ..ارتجفت ..خلاص ما باقي شي ..ساعات ..
رن التلفون ..
دانه ــ هلا قمر ..
قمر ــ قلت أتصل اشوف وصلتي ..ولا لا ..
دانه ـ وصل الموكب ....
قمر ـ شلونج؟ 
دانه ــ خايفه ..
قمر ــ اهدي .أكيد بتخافين ..موب شي جديد ..
دانه ــ ماكلمتيني ولا مرة شلون بيت خالج؟
قمر ــ صج ..ما قلت لج ..اوكي ..انتي بتسكنين في قسم ..في الطابق الثاني ..يدتي ..اللي هي ام ريلج ما عليج منها لانها بتحضر العرس وترجع تسافر لبحرين ..المهم ..خالاتي ..طبعا خوات امي من امها وابوها كلهم متزوجات..لا تشيلين همهم ..
دانه ــ عيل من في البيت؟ 
قمر ــ خالي ضاحي ,,وخالي فيصل ..وخالي تركي ...وخالي سالم .وخالتي عايشه وخالتي ساره وخالتي هدى ومرت جدي منى ..
دانه ــ ها؟؟ 
قمر ــ شوفي ..خالي ضاحي وخالي سالم ..هم اخوان امي من امها وابوها ..عيال يدتي ..الباجي عيال منى مرت ابوهم..بس هي طيبه ..لاتخافين من امي ..امي متزاعله معاها وماتدخل البيت ..الا نادرا .اذا تبين تنادي منى ناديها ام فيصل ..خالاتي الباقيات (بنات منى ) صغار ..في الجامعه .
دانه ــ زين ..
قمر ــ كلهم زينين ..وحبوبين ..
دانه ــ زين ..ويدج ؟ 
قمر ــ نادرا ما بتشوفينه ..كله يسافر ..
دانه ـــ هو طلق يدتج؟
قمر ــ يقولون ..ما ادري ..
دانه ــ خلاص قمر أشوفج بكره ..
قمر ــ اكيد بتشوفيني ..مع السلامة ..ومبروك .
دانه ــ الله يبارك فيج .. باي ..
دخلت الحمام ..وخذت دوش طويل ...
********************************
فهد ــ في ايش تفكر ...
خالد ــ ولاشي ..
فهد ــ أكيد في المدام ..
خالد ــ لا والله ..المدام هاليومين مشغولة عني في عرس عمتها ..
فهد ــ عمتها ؟؟
خالد ــ اييه ..تذكرها ..اللي كنت أضربها دايم ..
فهد ــ موب هذي المدام؟ 
خالد ــ لا ..بنت أخوها المدام ..
فهد ــ ......من بتآخذ؟؟
خالد ــ ضاحي محمد ..
فهد ــ .......................
خالد ــ قول شتفكر فيه؟ 
فهد ــ المفروض كنت انت تتزوجها .
خالد ــ خلاص انا تزوجت بعد ما تزوجت هي ..
فهد ــ يعني هي تزوج اول؟ 
خالد ــ اييه ..
كذب خالد ..لو قال لفهد انه رخصها كان طاح من عين فهد ..ليش يطيح من عين فهد؟؟ أصلا هو نفسه حقد على نفسه بسبب اللي صار ..
----------
حست أنها بتنهار ... دخل حسن الغرفة بدون ما يطق الباب ..وتفاجأ بدموعها ..
حسن ــ ليش دمموعج ..يمكن هالزواج بيكون خير لج ..
دانه ــ حسن ..طلعني ..الحين .
حسن ــ الحين ؟؟ الساعه وحده في الليل وبكره عرسج ....انتي صاحيه ..
دانه ــ حسن .. ..أرجوك ؟؟ 
حسن ــ وين تبي تروحين؟؟ 
الدانه ــ ولا مكان ..نتمشى في الشوارع ..كافي علي ..
حسن ــ زين ..يلا بدلي ملابسج ...
** 
دانه ــ صج يا حسن انك ما خلصت الا 16 ساعه بس ؟؟
حسن ــ لا تكلميني عن الجامعه ..أنا موب مهتم ..
دانه ــ ليش؟ 
حسن ــ حاليا ..خليني أعيش حياتي ..
دانه ــ ليش ؟ ما فهمت ؟؟ شالاستهتار ..
حسن ــ دانه ..أنتي صغيره على هالسوالف ..لاتصدقين روحج عمتي ؟؟ أنا أكبر منج ..
دانه ــ صج اني أصغر عنك بكم سنه ..بس ..أنا تهمني مصلحتك ..
حسن ــ باجر عرسج ..فكر في شي ثاني احسن لج ..
.دانه ــ هذا انا افكر فيك ..
حسن ــ قصدت شي ثاني غيري ..
ابتسمت دانه ...تم حسن يلف فيها شوارع الدوحه لين الساعه اربع الفير ..ارجعت ..وصلت ..ونامت ...
******************
))تغير الحال ..خلاص ..دانه ..بتدخل عالم ثاني .بيت ثاني ....وخالد ..نفس الشي ..اللحظات اللي كانت بينهما ..ما اخلقت الحب في قلوبهم . تجاه بعضهم ..لكنها العبت بمشاعر وايد ...مشاعر دانه..ومشاعر قمر ..ومشاعر بدور ..والاخير مشاعر خالد نفسه ..اللي تاهت مشاعره فجأة ..وارتبط مصيره ببدور ..اللحظات ما انته ..للحظات ابتدت في هاللحظة ..دايما تفاجأنا وتبدأ من الاشيء ,,,بنكمل ..باسلوب مختلف ..بنضم اللحظات ..وبنكمل القصة ..وبنشوف القدر ايش دوره في حياتنا ,,((


الحلقة الحادية عشر
ــ ما شاء الله ..ماشاء الله ..
حطت ليلى يدها على حلجها كاتمه صرخة اعجاب بصديقتها الدانه ,,الفستان كان روعه ..ودانه بمكياجها وتسريحتها ورقتها وجمالها وعذوبتها ..كانت رائعه ..
دانه ــ خلاص ؟؟ ..
المزينه ــ ماشاء الله عليك ..بتجنني ..سبحان الله اللي خلقك ...
دانه ــ خلاص ..
ليلى ــ اي خلاص ..
دانه ــ أبي قلاس ماي ..ليلى ..ماعليج أمر ..
ليلى ــ الحين أييبه لج ..وين المطبخ؟؟ 
أشرت لها الدانه وين المطبخ ..
طلعت ليلى اللي كانت بكل أناقتها وجمالها ..
قمر وبدور راحوا لصالون ثاني ..بس اتفقوا مع الدانه انهم يتلاقون عند باب الفندق ..دانه ..من الصبح اول ما صحت حست انها في صدمة ...وماقدرت تطلع من الشقة فالكوافيره والمزينه اللي اتفقت معاهم ..يوا الشقة ..
…
خذت الكوب وطلعت من المطبخ وانصدمت ..كان في شخص عند الباب يطالعها بانبهار ..اركضت داخل المطبخ من الحيا ..
ويهها صار احمر من الاحراج ..
خالد طلع ..
فدخلت هي منحرجة ..
دانه ــ شفيج؟ 
ليلى ــ أعتقد اني طلعت جدام خالد بهالشكل ..
دانه ــ وشدراج انه خالد؟؟ 
دانه ــ عطيتيني صورته ..نسيتي؟؟ 
ابتسمت دانه ..
بعد ربع ساعه ..استأذنت ليلى ..وسبقت الدانه للعرس ..الساعه كانت عشر ..واتفقت مع عيال اخوانها انهم يزفونها الساعه عشر ونص ..
دخل خالد ــ من هذي المزيونه اللي كانت عندج؟
الدانه ــ هذي خطيبة المستقبل ..
خالد ــ هذي هي؟؟ 
الدانه ــ هي ..شرايك؟
خالد ــ مزيونه ..
طالعت دانه خالد اللي سرح شوي ..شكلها اعجبته ..
دخت الشلة ..والكل يمدح فيها ويصور معاها صورة ..الكل منبهر في شكلها ..ماهان عليها تتركهم ..ونزلت دمعتها ..
حمد ــ القطيها ..لا ..لا تطيح ..انتي عروس ...
دانه ــ انا ؟؟ 
حمد ــ لا حسن ..اي انتي ..
حسن ــ حتى أنا عروس .
دانه ــ بس عن الطنازة البايخه ..هاذا وانا بفارقكم ..شلون أهون عليكم ؟؟ 
مشعل ــ لو عندي سيارة كان شردت معاج ..بس ماعندي ..اشتري لي وأنا اشرد معاج هاللحظه .
صالح ــ انا بعد ما عندي سياره ..والا شردت معاج ..
دانه ــ الحين تكلمتوا؟؟ ماقلتوا من زمان يالحمير ؟؟ 
سلمان ــ دانه ..طالعيني ...
دانه ــ انت تصور؟؟ 
سلمان ــ لا أرقص ...اي اصور ..طالعيني ..
دانه ــ ارجوك ...سلمان ...لا تصور ..
حسن ـ آآه يا عمتي الوحيده ..
دانه ــ انا موب عمتك الوحيده .بكره تتزوج ..وتصير لك عمه ..
حسن ــ تفي من بؤك ...فال الله ولا فالك ...آآآلت اييه أتجوز ..بش بش بش الشر برا وبعيد بش بش ..
ضحكت الدانه غصب عنها ....
سلمان ــ اييه .هالضحكه بتكون لقطة نادرة ..
دانه ــ عيال اخواني ..المحترمين ..قبل كل .شي ..أشكركم ..هالشهرين اللي راحوا ..كانوا ..الافضل ..
حسن ــ تحلين كلمات متقاطعه ؟؟ 
دانه ــ لا ..بس احاول اخنق هالعبره ؟؟
اضحكت شوي وشوي بدت الصياح ..
اللي فاجأها ..ان حسن هو من ضمها ..ــ دانه ..ماتبين المكياج يسيح صح؟؟ 
مسحت دانه اثر الدموع ..وابتسمت وهي في حضن حسن ..
حسن ــ لو ما تبين العرس الحين افركش كل شي ..ولايهمني حد ..
دانه ــ ..............................
حسن ــ والله يالدانه ..لو ماتبين العرس الحين اكنسل كل شي واتصل بضاحي واقوله ماعندنا بنات للزواج ...
حست الدانه ان حسن يتكلم بجدية ..وهالدور موب لايق له ..
دانه ــ مو لايق لك الجد ..
حسن ــ انا من جدي ما امزح ..
حمد ــ كلام حسن أنا معاه ..
خالد ـ وأنا ..
الدانه ـ فديتكم ..ابطال اللحظة الاخيره ..خلاص ..يلا نروح القاعه؟
الكل كانوا يطالعونها بحزن ..يحسون انها خلاص بتروح عنهم ..عمتهم هي الشخص الوحيد اللي كانوا يشكون له ..واللي كانت معاهم القلب الحنون ..
سحبها حمد من حضن خالد ..وحضنها بقوة .. وبالدور كل واحد فيهم حضنها وسلموا عليها وباركوا لها ..
في السيارة فتحوا المسجل اغاني كلها فرح ..لراشد الماجد ..وربع الشباب مسوين زفة السيارة يدقون عالهرن ..وصار الشارع كله يزفها ..حتى اللي ما يعرفونهما يدقون لهم الهرن .
..
دانه ــ شكلي مضبوط؟
خالد ــ تجننين ..
دانه يوم طالعت خالد..ما قدرت تمسك دمعتها ..
خالد ــ آفا ..ليش يالعمة؟
دانه ــ دموع حزن وعتاب وفراق ....دموع مظلوم باجر لكم يشتاق ..
دموع انكتمت سنين باوراق ...واليوم توسعت لها كل الآفاق ..
خالد ــ بنزفج بدموع ترى ..كاتمين دموعنا ..
دانه ــ عمري يفداكم كلكم ..خالد ..دير بالك على نفسك ..أرجووك ...
حسن ــ وليش توصينه على نفسه شفيه؟ مثل الحصان مافيه شي ..
دانه ــ وانت حسنسن ..
حسن ــ بشتاق لها الاسم وايد حتى راجو المسكين ..مابغى يخليني اسوق ..يبي يزفج بنفسه ..مسكين ..حتى هو تأثر ..تعالي ما سألتج ....شبتدلعين ريلج؟؟ ضحضح؟؟
ضحك سلمان وخالد وحمد ..وابتسمت دانه ..
ــ بدلعه ضحضوح ..أو داحي ..
ماتوا عليها من الضحك ..
ابتسمت ..
خالد ــ وصلنا ..
نزل خالد وسلمان ..وكان حسن هو اللي يسوق السيارة مثل ما وعد ..
مسك يدها حمد ..ومعاه خالد وسلمان يصور ..المسكينه كانت ترجف ..وخطوواتها بطيئه ..علق حسن ..
ــ امشي بسرعه يالسلحفا ..
دانه ــ الفستان ثقيل ..
طلعت لها المصورة وخرعتها ..وصورتها والشباب وهم يزفونها ..وصلوها لين باب القاعه ..
خالد ــ بنروح الحين ..
دانه ــ لا ..
(كانت خايفة وايد)  ..
حمد ــ دندون ..بنرجع بزفة المعرس مع اخوانج ..لاتخافين ..
دانه ــ حسن ..سلمان ..
حمد ــ هذي مريم وهذي امي يو يرتبونج ..يلا ..حنا طولنا ..بنروح خيمة الرياييل ...
حست دانه بالوحده .. يوم راحو ..يات بدور وقمر ..
وكانوا نسخة من بعض ..يجننون..انه وين قمر..خصوصا انهم لابسين نفس اللبس .. وماسكين سلال الورد والشمام والفل ..بيرمونها عليها .
ــ عمتي تهبلين ...تهبلين ..قمر ..
دانه ــ مشكورة بدور .
قمر ــ صج دانه تهبلين ..تهبلين ..الحين بنرميج بالورد لما تدخلين القاعه اوكي ؟ 
دانه ــ بتذبحيني تفلعيني بهالورد ..
قمر ــ لا ..الورد كله ورق ..الله على الريحه ..غاويه ..يرميني بسهام الغدر ..بورود الوفا ارميه ....
وقفت قمر على يمينها وبدر على اليسار .. تذكرت دانه خالد ..ابن خالها ..ماتدري ليش ..بس طرى على بالها ...وبعدين حست انها وحيده ..لام ولا اخت ..صج عيال وبنات اخوانها ماقصروا .بس محد يحل محل الام ولا محل الاخت ..
قمر ــ دانه يلا قربي ..الناس تنتظر والشموع شبوها .. وطفوا الثريات والضوا كله .
حست ان ريولها ما بتشيلها ..فجأة لقت يد تمسك يدها ..التفت لقتها وحده ما شافتها من زمان ..وتذكرتها بالغصب ..
ارتجفت ــ عمتي زينب ؟؟ 
زينب (كانت عيوز كبيره ..ستينية متزوجة في السعودية من اربعين سنه..ومايات الدوحه الا اربع مرات ولا خمس ..بعد الزواج ..(
زينب ــ اتصل فيني نايف ..وقال ..وحلفت محد يزفج الا انا ...
حست دانه بالعبرة تخنقها ..ومسكت بيد عمتها ..دخلت قمر وبدور ..ووراهم دانه ..وعمتها..قمر وبدور كانوا يرشونهم بالورد ..ودانه منزل راسها مستحية ..وميته خوف ..ووجود عمتها ..ساعدها وايد ...البخور والاغاني ....والحريم اللي منبهره فيها سووا لها توتر قوي ..هذي اللحظة هي اقسى لحظة على العروس ..وتبي فيها سند ..رتبت لها قمر وبدور مكانها ...وجلسوها ..
بعد ربع ساعه ..صعدت ليلى وسلمت عليها ..
ليلى ــ تدرين أن الحريم منبهرين فيج؟؟ يقولون من هاذي القمر ..الظاهر انج ما تطلعين لهم دايم ..
دانه ــ صراحه أنا ما احضر مناسبات عائليه ..نادر ..من عرس نويروانا ما احتك في الناس ..
زينب ـ الله يرحمها ..
دانه ــ الله يرحمها ..حتى عزا الوالده ما حضرته ..كنت في المستشفى ..
زينب ـ خلاص ..لاتقلبين الاحزان ..أنا ماصدقت يوم قال لي نايف انج بتعرسين ..تخيلتج صغيره مثل ماشفتج من عشر سنوات ..بس ما شاء الله غديتي حرمه ما احلاج لا عنج ولا دونج ..
ليلى ـــ كلام العمة صحيح ..الحريم هنا كلهم منصدمين هالعروس وين كانت عنهم؟
دانه ــ خلاص تمدح فيني ....
ليلى ــ عبير يات ..وبتمرج بعد شوي ..بس تسلم على الحريم ..
دانه ــ اوكي ..
تذكرت دانه خالد ولد خالها ليش طرا في بالها ؟؟حست قلبها يدق بقوة ....قمر وبدور ماشاء الله عليهم يرقصون ويهبلون ..ومنيرة مب مقصرة بالنقوط والتصفيق لهم ..وهي شايله فهد الصغير ..استجابت للمصورة ..وهي تحس انها بتختنق ..حاولت المصورة تخليها تبتسم ..بس محاولاتها كلها فشلت ..
عبير ـ فستانج وايد حلو.. والمسكه رووووعه ..شكلج كله روعه ..
دانه ــ عبير ..خلاص .جي استحي ..
عبير ــ أحلى مستحى ..بصور معاج ..
دانه ــ فستانج وايد حلو ..أول مرة أدري ان الازرق ينور عليج جي ..
عبير ــ بس انتي نجمة الحفل ..لايعلى عليج حد ..
دانه ــ بس عاد ..والله انج طالعه كوول ..
قربت قمر ..وهمست للدانه ــ هذي خالاتي ..يبون يصورون معاج ..
دانه ــ ما يحتاج بطاقة دعوة ..خلي يصورون على راحتهم ..
....
الساعه 11:20 دقيقة ..
قمر ــ خالي بيدخل خلال ربع ساعه .
.دانه ــ اوكي..
*************** 
ــ شفيك مو طبيعي ؟؟
ـــ احس اني ناسي شي ..
عبد الرحمن ــ مثل ايش؟
خالد ــ ما ادري ...شوف ..دكتورة مها عيونها عليك..
عبدالرحمن ــ لا ولله ؟ 
خالد ــ ليش مشمئز ؟؟
عبدالرحمن ــ لا حبيبي ..هي حاطتني الورقة الاحتياطيه ..
خالد ــ .؟؟؟؟
عبدالرحمن ــ أول شي كانت حاطه في بالها فارس ..فارس وتزوج ..حطت في بالها انت ..وانت ما طولت ..وتزوجت والحين ترسم علي؟؟ تلعب على جميع الجهات حضرتها ؟؟ 
خالد ــ انت شتقول؟ انت متأكد انك طبيب باطنية ولا طبيب نفسي ..؟ المسكينه كانت محترمة معاي وايد..ولا صار من هالكلام اللي قلته..
عبدالرحمن ــ اي متأكد ..نظراتها حولك ما كانت شريفة ..
خالد ــ تعوذ من ابليس ....ولا تتبلى على البنت ..
عبدالرحمن ــ أنا ما أتبلى عليها..أنا اقول شي شفته ..أنا شفتها شلون كانت متجاهلتني ..وكانت كله عيونها على فارس.. وبعدين حولت عليك ...
خالد ــ ليش تتجاهلك ..بالعكس ..انت رجل تلتفت له النساء دايم .
******************** 
قمر ـ رفعي الرداء ..راحوا خوالي ..بقى بس عمامي وعيال عمي والمعرس ..
كانت منزله راسها يوم الكل كان يرقص حولها وترتجف ..بس شافت يد تمسكها ..كانت يد حمد ..تعرفها من الساعه الرولكس اللي لابسها ..
قمر ــ بيرفعه خالي الحين ..
ارتبكت دانه ..
رفعه ضاحي عن ويهها .. وباس راسها ..بس ما حسته طالع لها ..
لانها كانت منزلة راسها بقوة .. رفعت قمر الرداء كله ..وانصدمت من ان قمر قاطه الشيله عن راسها ..
دانه ــ لبسي شيلتج ..عيال عمامج ..
قمر ــ زين ..
كانت بدور نفس الحركه واقفه عند خالها ..
دانه ــ قولي لختج ..
قمر لوت بوزها ــ زيين ..
ضبطوا شيلهم ..قربوا الشباب..مشعل وصالح اعرضوا ..وحسن دخل معاهم..خالد وحمد وقفوا عندها سولفوا معاها شوي ..وسلمان كان واقف يصور ..ووقفوا جنبها ناصر ونايف ..وصوروا ..
قمر وبدور وقفوا بعيد بعد نظرة حاده من امهم ..
نقطها ناصر بالالاف.. ونايف نفس الشي ..والعيال نفس الشي..ابتسمت لهم ..ارفعت عيونها ولقت ضاحي يطالعها باستغراب ..كانه مذهول ...نزلت راسها ..
طبعا شكله يختلف عن الشخص اللي شافته في المستشفى ..كان مرتب لحيته ..وشوي ملامحه ..مألوفه ..ماكان بهالسوء ..اللي شافته فيه اول مره .
طلعوا اخوانها والشباب وهم يوصوون ضاحي فيها خير ..
ماتدري شلون انتهت جلسة التصوير مع ضاحي ..خصوصا مع اللقطات اللي كانت تطلبها المصورة ..
وأخيرا ..
الساعه 1 في الليل ..
منيرة ــ يلا الدانه ..ضاحي يقول يلا ..
انخطف لون الدانه ..واخترعت ..وصارت ترجف ..كان وجودهم حولها هو اللي مصبرها ..
زينب ــ لاتخافين ..يلا ..أنا بسندج ..
منيرة ـ يسندها ريلها ..
دانه مسكت يد عمتها وهي خايفه ..
مسكتها عمتها ..ووصلتها مع ريلها للباب ..وباستها ..ونزلت ردائها عليها ..
صعدوا للجناح اللي مأجره ضاحي ..
ماتدري شلون ريولها شالتها ووصلت لين الغرفة ..جلست ترتاح .. ضاحي المصيبة ما تكلم ولا حرف .. دخل الحمام ..
وهي ظلت متيبسه ..مددت راسها على الكرسيي ..وغمضت عيونها ..
(خلاص؟؟ ..يالله ..شلون بكون بعد يومين؟؟ زوجه سعيده ..ولا تعيسه ؟؟ ...العرس كتعب والفستان كان متعب ..ودي بدش بااااارد ....اريح فيه عضلاتي ..وأنعنش .تعباااااانه ..( 
**********
دخل خالد البيت .. كانت الساعه ثلاث الصبح ..
دخلت عبير بعده بلحظات ..
التفت لها وهو مستغرب ــ وين كنتي هالحزة؟؟ وليش متكشخه؟؟
قطت عبير عباتها ..وكانت لابسه فستان ..
ــ كنت في عرس ..
خالد ــ اي عرس هذا اللي رايحه له بروحج لهالحزه؟؟
كان خالد هادي لانها ما كانت خايفه ..ولا متنرفزة ..وهو يعرف أخلاقها ..فما تسرع بالحكم عليها ..
عبير ــ عرس بنت عمتي ..
انصدم خالد ..ــ عرس دانه ؟
عبير ــ ليش عندك بنت عمه غيرها؟؟ 
سكت خالد ..عبير اطلعت فوق ..
التفت ــ أمي ما قدرت تروح ..بس ابوي راح ..وصدقني لو شافك الحين كان ذبحك ..
انبهت خالد وتأثر بقوة .. هذا الشي لالي كان ناسيه اليوم ..العرس ..كلمته عنه بدور بس ما تكلمت وايد ..دخل الغرفة ..اتصل في بدور ..
ــ ألو ..
خالد ــ شلون كان العرس اليوم؟؟
بدور ــ راااااااائع ..عمتي طلعت رائعه ..تهبل..غطت على الكل ..والخال كان مربوش المسكين..ما شفنا منه اي رده فعل.
كالعاده بدور استلمت دفه الكلام ..وصارت تتكلم ..وخالد يعلق ببساطه ..اييه ولا ..صك من عندها ..بدور حتى ما سألته شخبارك ..ولا حضرت العرس لا لا ..كانت تقول له كل اللي صار معاها ..من الطقطق للسلام عليكو ..
تذكر دانه ..تذكر الشهر اللي يلست فيه هنا..تذكر اهتمامها كل ليله لما يرجع..الحين حس انه كان في فرق كبير بين بدور ..وعمتها ..
فتح الدرج ..طلع الملف..حطاه قدامه ..رجعه للدرج ..خذ دوش ..وحط راسه ونام ..
******************* 
فتحت عيونها ..من الصدمه ..تذكرت هي وين .. طالعت الساعه كانت ست الصبح ..
كانت على نفس جلستها امس ..باستثناء ان المسكه انشالت من يدها ..وتغطت بطانية ..ودبابيس شعرها في حد شالها ..
(فضيحه !! نمت ؟؟ شيقول عني؟ ؟؟ يالله ..انا في حلم ولا واقع؟؟ ...معقول؟؟ (
قامت وطالعت ويهها .. طلعت من شنطتها مناديل جونسون اللي تشيل الميكياج ..وشالته كله ..نزلت طرحتها ..
ورتبت شعرها ..طالعت فستانها اللي عليها ..وضحكت ..كان الفستان عليها جنان ..وهي من غير الطرحه والمكياج حست انها ياهل ..خصوصا بعد ما افتحت شعرها الطويل..التفت كان ضاحي يطالع لها ونظرة غريبه في عيونه..ما افهمتها..بس ويهها انصبغ من الاحراج ..
دانه ـ آسفه نمت ..كنت تعبانه ..
ضاحي ــ بنسافر ..
دانه ـ وين ؟
ضاحي ــ تايلند .. مضطر اسافر ..تروحين معاي؟
دانه ترددت ..تذكرت خالد ..خالد ..ماتقدر تخليه ...تبي تظل معاه كل الوقت ..
ضاحي ــ بتروحين ..
دانه ــ لا ...ما اقدر ..
نزلت راسها مستحية ..
ضاحي ــ الساعه سبع ونص طيارتي ..وأنا توقعت انج ما بتروحين ..هالمهمة اسبوعين بالكثير وتخلص .. بيمرج حمد.. أشوفج بعد اسبوعين ..
باس راسها وطلع بسرعه ..
حست دانه انه موب طايقها ...احساسها انه يبي يبعد عنها هو الاصح ..
اسبوعين؟؟؟ زين ..فرصه تتأقلم ..بس هو ما بيكون موجود ..يمكن تكون فرصه افضل ..أنها تآخذ على هله ..وماتكون مشغوله فيه ..
راحت الحمام وخذت حمام ريحت فيه جسمها ..
بعد ما خلصت ..ياتها المزينه اللي اتفقت معاها وسوت لها شعرها وحطت لها ميك آب ..لبست بدله .واتصلت في حمد ..
******************
دانه ــ جب ..
حمد ــ قولي ..قولي ..
دانه ــ جب ..جب ..
ضحك حمد ..ــ حليلج عرووس ..
دانه ــ حمود ان ما سكت أقول لهناء تزوجك بنت منيرة ..
مسك بريك قوي بغى ينصدم راسها بالزجاج ..
ــ حمار ناوي تذبحني ؟؟ 
حمد ــ ان يبت هالسيرة مرة ثانية ..اييه..
شرايكم؟؟ شلون بتتأقلم دانه؟؟ الحياه الجديده شلون بتكون؟؟ وخالد شلون بيكمل مع بدور.. وهو كل يوم يلقى فيها عيب؟؟ 


الحلقة الثانيه عشر
حست دانه انه موب طايقها ...احساسها انه يبي يبعد عنها هو الاصح ..
اسبوعين؟؟؟؟ زين ..فرصه تتأقلم ..بس هو ما بيكون موجود ..يمكن تكون فرصه افضل ..أنها تآخذ على هله وما تكون مشغوله فيه ..
راحت الحمام وخذت حمام ريحت فيه جسمها ..
بعد ما خلصت ..ياتها المزينه اللي اتفقت معاها ..وسوت لها شعرها وحطت لها ميك آب ..لبست بدله .واتصلت في حمد ..
******************
دانه ــ جب ..
حمد ــ قولي ..قولي ..
دانه ــ جب ..جب ..
ضحك حمد ..ــ حليلج عرووس ..
دانه ــ حمود ان ما سكت أقول لهناء تزوجك بنت منيرة ..
مسك بريك قوي بغى ينصدم راسها بالزجاج ..
ــ حمار ناوي تذبحني ؟؟ ..
حمد ــ ان يبت هالسيرة مرة ثانية ..اييه..
دانه ـ صج حمار ...
حمد ــ قولي لي ..شسويت أمس ؟
دانه ــ مالك شغل !
حمد ــ يالله قولي .. أكيد فارق العمر بينكم سوى توتر.
دانه ــ هو الحمد الله ..مو كبير وايد أكبر مني بسبع سنوات بس ..
حمد ــ كم؟
دانه ــ عمره اربع وعشرين صح؟
حمد ــ من قص عليج؟؟ الريال عمره ثمان وعشرين ..
سكتت دانه ..
حمد ــ شفيج منصدمه ؟
دانه ــ ناصر قال ان عمره اربع وعشرين؟
حمد ــ اييه من اربع سنوات كان عمره اربع وعشرين .
دانه ــ يمكن تكون مغلط؟
حمد ــ لا ..أنا أكبر منج بثلاث سنوات صح؟
دانه ــ اييه ؟؟ 
حمد ــ هو أكبر مني بثمان ! 
دانه حست بخيبه ..
ــ كملت ..أكبر مني بحدعش سنه ..
ضحك حمد ..
دانه ـ ليش تضحك ..
حمد ــ كنت أجذب عليج!!!هو عمره ست وعشرين موب اربع وعشرين ..
دانه ــ يعني افرقت سنتين؟
حمد ــ اييه ..يمكن ..ما ادري !
دانه ــ موب مشكل ..
حمد ــ مشكل؟ سافرت لبنان اسبوعين موب اربعين يوم!
دانه ــ شمعنى اربعين يوم؟؟ يعني من عاشر القوم ؟ 
حمد ـــ اييه يالعروس ..شفيج اليوم متضايقه؟؟ ليش علشان المعرس سافر؟
دانه ــ لاء ..بس ما ادري ..عمتي زينب وين؟
حمد ــ في بيت اهل ريلج ..بتظل يومين وبعدين بتسافر ..شكلج ما نمت امس!
دانه ــ حمد ..جب !! نمت مانمت مو شغلك؟ على بالك تقص علي تجرجرني!!!
ضحك حمد ـ صج منتي هينه!! ما قلتي لي عريس الغفلة وين سافر؟
دانه ــ ما قال لي ..لا ..لحظه!.. قال لي جنه تايلند أو كليفلاند ..
حمد ــ كليفلاند؟؟ 
دانه ــ تايلند .. انسى كليفلاند .
حمد ــ كليفلاند هاذي وين؟ 
دانه ــ ما ادري ..يمكن في امريكا !
حمد ــ الظاهر ما نمتي عدل علشان جي ما ركزتي وين راح ..
دانه ــ بالعكس شبعت نوم ............................حمــــــــــــــــــــ ـــــــــــد ..
حمد ــ هههههههههههههههههههههههههه ..وصلنا ..
طالعت دانه بيت أهل ضاحي ..كانت فيلا عوده ..وفي سيارات وايد جدام البيت .
حمد ــ يلا انزلي .
دانه ــ اوكي ..مرني موب تقطع.
حمد ــ الشقة بنطلع منها بكره .بترجع البيت ..تعالي بين فتره وفتره ..اوكي؟
دانه ــ يعني ما بتمروني؟
حمد ــ ما أعتقد ..مثل ما فهمت البيت فيه بنات ..وانتي تزوجتي الحين موب حلوة كلب يوم مزعجينج ..
دانه ــ شالسالفه ..أنتوا تزعجوني؟ بالعكس احس اني انا مصدر الازعاج لكم .
حمد ــ بالعكس ..بس مابيكون عندنا ذوق اذا رزينا الفيس طول الوقت ..تعالي انتي ..وأنا بين فتره وفتره بمر آخذج من هنا ونتمشى .
ابتسمت ــ مع السلامه ..
باسته ..
حمد ــ هييه انتي صاحيه؟؟ وسط خلق الله ؟
دانه ــ من شايفنا ؟؟ وبعدين خل يتكلمون بس ..وأنا أراويهم .
انزلت دانه ودخلت البيت ..وكانت قمر في ويهها ..
قمر ــ الله ما قدر يتركج الا ببوسه؟؟ وينه خالي ؟؟
دانه ــ خالج مسافر ..
قمر ــ عيل من هذا اللي بستيه في السياره؟
دانه ــ حمود ولد أخوي ناصر نسيتيه؟
قمر ــ قطيعه !
كانت عايشه وهدى وساره واقفين يضحكون على قمر ..
قمر ــ عمتي ..عهذي عايشه ..تراها مشكلجيه وخري عنها ..
عايشه ــ ومرض ..ويهج المشكلجي ..
كانت عايشه أقصر من دانه.. وشعرها أسود ..وبيضا عكس اللي واقفه جنبها اللي شعرها كستنائي وسمره ..
قمر ــ وهذي خالتي ساره..حبوبه ..مصرقعه ..
ساره ــ مصرقع ريلج..
قمر ــ وهذي خالتي هدى ...مينونه بس عبقرينو ..
كانت تلبس نظاره وشعرها اسود فحمي ناعم ..بس سمره شوي وأطول من دانه ..
هدى ــ قمور أرويج يالخايسه .
سلمت عليهم دانه كلهم ..السبب اللي ما خلا دانه تعرفهم من قبل..انهم عيال منى مرت ابو منيرة ..وماكانوا يطبون بيتها .بس البنات قمر وبدر دايم يروحون لهم ..
عايشه ــ ضاحي سافر؟؟
دانه ــ اييه اليوم الصبح ..
عايشه ــ هو دايم جي .. ماتصدقين انه كان يسافر ليله العيد..ولا يقول لحد انه سافر ..وبعض الاحيان نشوفه الصبح والعصر يكون مسافر ..شغله وما يقدر يرفض لانه يبي يترقى ..بس ما توقعنا يسافر صباحيه عرسه ..
دانه ــ عادي ..مافي مشكله كلها اسبوعين ويرد ..
الكل --  اسبوعيــــــــــــــــــــــــــــــــــــــــن؟؟؟ 
دانه ــ هو طلب مني اسافر معاه ..بس انا رفضت .
الكل-- ليش؟
دانه ـــ ما كنت مستعده . ..
*************** 
عجبها قسمها ..كان حلو وعلى ذوقها ..
هذا اليوم الثالث لها ..
زينب ــ جوفي يا بنتي ..ما بوصيج ..كوني مره سنعه .
دانه ــ مايحتاي توصيه عمتي ...انشاءالله أسوي اللي اقدر عليه ..
زينب ــ هذي ام ريلج وسافرت عنج .. ..وحموواتج معاج لا تخافين ,,
دانه ــ حطي بالج على نفسج ..
زينب ــ ماتوصين حريص ..ابني صار جد وآنه اسم الله علي فيني روح اطرد وراه ..
دانه ــ الله يطول عمرج عمتي ..
ودعت عمتها بدموع ..وشكرت لها وجودها ..
*
قمر ــ عمتي ..
التفت لقمر اللي كانت نايمه معاها في الغرفة ..
ــ نعم ؟
قمر ــ قولي شعر ..
دانه ــ شعر ؟ 
قمر ــ شي حافظته ..ولا شي مألفته ؟؟ 
دانه ــ قمر ..أنا مضيعه ملف فيه كتاباتي ...وينه جفتيه؟
قمر ــ لاء ..بس بسأل بدور ..قولي شعر ..
دانه ــ ما فيني مزاج ..لا أقول ولا أسمع ..
قمر ــ عمتي .. شـالسالفه بنام هالليله بهدوء؟
دانه ــ شلون تنامين كل ليله؟؟
قمر ــ على ضجة التلفزيون ...أنتي تلفزيونج ممل ..كله أخبار مافي قنوات أفلام ولافيه قنوات أغاني ..
دانه ــ أنا ما أحب أطالع تلفزيون ..
قمر ــ خل نطلع الصاله العوده ....يمكن خالاتي صاحيات ..
دانه ــ اوكي دقيقه بس أعدل هالشيله وأحط شي على ويههي ما يصير عروس ويههي تعبان وهالات سود تحت عيوني .
طلعت الدانه مع قمر ..وكانت ساره ومنى في الصاله .
منى ـ تعالوا ..دامكم سهرانين ..خلي نسهر معاكم ..
دانه ــ قمر متململه مني يا ام فيصل .. ما تبي تنام بهدوء ..
منى ــ حنا نطالع فيلم مصري ..ايلسوا معانا ..
ساره ــ يمه ..ممل !
منى ــ أنا أحب افلام صباح ..ما تبين تشوفين كيفج روحي غرفتج .
ساره ــ الشيخه عايشه تطالع حفله ايهاب توفيق ..وع .
بعد عشر دقايق ..
قمر ــ وين خالي تركي؟ 
ساره ـ وين يعني ؟ في غرفته ..
دانه ما شافت حد من خوال قمر غير سالم ..اللي سلم عليها بسرعه وطلع .
قمر ــ تعالي ..
طقت الباب ...
ــ ادخل .
قمر ــ هاي اونكل .
تركي ــ هلا تعالي .
قمر ــ موب بروحي معاي العمه .
تركي ــ ها؟؟ خليها تدخل .. 
انتبهت دانه انه ضبط شعره .. ورتب الاغراض اللي جدامه ..
شبت الليت ..
انصدمت دانه..كانت غرفة عوده ..فيها تلفزيونين وأكثر من ريسيفر وأكثر من فيديو ..وفيه كمبيووتيرين ولاب توب ..كان جالس جدامهم ..تركي كان وسيم ..بس صغير ..عمره ما يزيد عن سبعطعش ..
قمر ــ عمي ..مشرف في ثلاثة أرباع المنتديات للي في النت وصاحب أكثر من موقع للشات .. هو مشرف فيها .
استغربت دانه انه ما وقف لها ..
لكن استغرابها انحل لما شافت الويل تشير( كرسي بوعجلات .(
كان متفاجأ ...أول مره يشوف دانه ..وشكله انبهر فيها ..
دانه ــ شخبارك؟؟ 
تركي ــ الحمدالله ..تفضلي ..
خلال ساعه كامله راقبته دانه بهدوء وهو يعلم قمر بعض الاشياء بالكمبيوتر ..
ولما طلعوا من الغرفه ..
دانه ــ من متى ؟ 
قمر ــ من سبع سنوات ..حادث سياره وخطأ طبي أعدم فرصته في المشي ..يدي ما قصر ..ما خلى مكان ما سافر له للعلاج..لين السنتين الاخيرتين ..تركي نفسه تعب ..وطلب من يدي ينسى سالفة العلاج ..فقد الامل ..بس لقى له عالم هو قادر انه يمشي نفسه فيه..عالم النت ..يدي ما خلى شي في خاطره ..وما اكذب عليج اذا قلتلج انه ما طلع من غرفته من يومين؟  (plus today),,,,
دانه ــ ما قد مره قلتي لي.. ليش؟ 
قمر ــ موب كل شي ينقال ..وبعدين من سبع سنوات انا وانتي كنا يهال ..وكانت يدتي كله هواش مع امي ..ما كنا بنت وعمتها الا من اربع سنوات بس..
دانه ــ خل نتمشى في الحديقة ..
قمر ــ أمانه ..اشعري ..
دانه ــ مافيني مزاج .
قمر ــ أمانه دوين .
دانه ــ قمر ..صار لي ثلاثه أيام ما نمت ..
قمر ــ أدري ..ماتقدرين تنامين في مكان غريب ..بس هذا صار بيتج ..ولامانمت شوق للغائب؟؟
دانه ــ خالج ما عرفته لين الحين علشان اشتاق له ..
قمر ــ ممكن ..ما بتقصدين ؟ 
دانه ــ انتي مصممه؟ 
قمر ــ اييه ..
دانه ــ اوكي ..عطيني ثواني افكر في شي ..ما في شي أقدر أفكر فيه .
قمر ــ تكلمي عن الحب ..
دانه ــ الحب؟؟ 
قمر ــ اييه ..
دانه ــ زين ..بس بقول خاطره ..
((حب؟؟ 
شالكلمة الصغيره؟؟ 
حب؟؟ ...
من أي بلد؟؟ ومن أي زاوية؟؟ من أي ديره؟؟ ((
دانه ــ كافي ..مافيني أقول شي زياده لاني موب مركزه في شي ..
قمر ــ قولي لي بيتين ..بس بيتين ..وتكلمي فيها عن الحزن والحب والقدر ..والجروح ..
طالعت دانه قمر ..اللي كانت سرحانه ..واستنتجت انها تفكر في خالد ..
دانه ــ مافيني . ..ما اقدر ..خلي نروح ننام ..
قمر ــ هذا خالي فيصل ..
شافته دانه ..كان صج وسيم ..وطويل طول ضاحي ..نزلت راسها ..
فيصل ــ السلام عليكم ..
قمر ــ هلا خالي ..
فيصل ــ هلا ..
وأشر لها من هاذي؟؟ 
قمر ــ عمتي ..هذا خالي فيصل ووخالي ..هذي عمتي الدانه ..زوجه خالي ضاحي ..
فيصل ــ ضاحي تزوج؟
قمر ــ كنت مسافر صح؟
فيصل ــ اييه ..كنت في دبي ..اليوم العصر رجعت ..
كانت عيونه على دانه ..اللي رفعت راسها بهدوء ووابتسمت بخفيف ..
فيصل ــ .....................زوجه ضاحي؟؟؟
ما ارتاحت دانه لنظراته ..
قمر ــ سرينا يا عمتي؟
دانه ــ سرينا ..
بعد ما وصلت الغرفة ..ــ معقوله ما يدري بعرس اخوه؟؟
قمر ــ عمتي ...خوالي ما يكلمون بعض ..نادرا ..خالي ضاحي كله مسافر ..والوحيد اللي يكلمه في البيت هو تركي ..وخالاتي بعض الاحيان .
***************
مابقى شي ..العرس بعد شهر وشي ..وهالشهر بيمر بسرعه ..مرور الكرام ..لازم يرتب كل شي بيرفكت ..هو الابن الوحيد ولازم عرسه يكون كبير تتكلم عنه الدوحه كلها ..الامكانيات المادية متوفرة ...والحمدالله ...
ام خالد ــ خالد يا ولدي ..ما بتيوز عن قرار السفر؟
خالد ــ يمه ...أنا ندمت أني ما كملت على طول ...بس هالكم شهر ما بيأثرون وايد ..بسافر أمريكا ..ولاتخافين علي بكون مع زوجتي مو بروحي .
ام خالد ــ كيفك يا ولدي ..
تنهدت وطلعت لغرفتها ..
عبير ــ ...............................عاجبك؟
خالد صرخ فيها ــ جاااب ...موب كل مره بسكتلج ..كيفي فهمتي؟؟ لا تفلسفين على راسي ..يلا اذلفي غرفتج ..
قامت عبير وهي كاتمه خوفها ..أول مره يصارخ خالد فيها ..
قام خالد ..كان مواعد بدور يمر عليها ..
ليش يظنون أنه أناني؟؟ ليش دايم عى بالهم أنه مايحس؟؟ كل شخص له همومه ..وكل شخص له طريقته في التعامل معاها ..
((يعني أنا ..سبع سنوت ضغطت على نفسي ..وكل سنه كنت أنجح بطلعة الروح ..المهم ما أعيد ..ولما لقيت الانسانه اللي تكملني رفضوها اأهلي..شيماء كانت تفهمني..كانت تفهمني وتقراني مثل كتاب مفتوح ..ولما رجعت ..انصدمت بكابوس دانه ..ما يكفيها اني السبب في وفاة امها ؟؟ يبوني أتزوجها علشان اشيل هالذنب للابد؟؟ ((
تذكر دانه يوم طلبت منه انه ما يتزوجها ....بس تذكر لما كان يدرسها ..لما كانت تنتظره في الليل ..هو موب غبي يفهم ..لا ...شيفهم ..دانه اقتنعت بفكرة انها تكون زوجته ..موب حب ..
بس ..
((أنا اللي الحين حاير ..محد بيفهمني ..أنا نفسي موب فاهم اللي في قلبي ..أنا أحب دانه..أكيد أحبها ..البنت تزوجت شالكلام الماصخ؟؟ وشالحب اللي اكتشفته متأخر؟؟ .. ..آآآآآآآآآآآآآآآآآآه ..لو يرد الزمن .. .. ((
لبس غترته ..ورش من عطره ..وطلع .
((يمه هالسفر ..والدراسه ..شي ..بيرفعني فوووق فووق ..وماراح أسمح لحد يوقف في طريق طموحي ..مهما كان ..((
*********************** 
قمر ــ صباح خير ..
دانه ــ صباح النور ..
قمر ــ ما نمتي هالليله صح ؟ 
دانه ــ شدراج؟؟
قمر ــ ما خليتيني أنام ..كله تتقلبين ...
دانه ـــ صحيح ..ما ارتحت ....ليمالحين ما ألفت المكان ..
قمر ــ كم الساعه ؟
دانه ــ ثمان ونص ..نمنا متأخ وصحينا مبجر ..
قمر ــ بروح البيت ..
دانه ــ ليش؟؟؟
قمر ــ اليوم خالد بيي ..
دانه ــ ؟؟؟؟ 
قمر ـــ اليوم خالد يي ..لبدر .
دانه ــ ما فهمت ..خالد ياي لبدور ..انتي ليش رازة ويهج؟؟ 
نزلت قمر راسها ..
ــ ما شفته من زمان ..
دانه ــ أقول ...اركزي بس ..وتمي تغدي معاي ..لاتقطين ويهج ..خل عندج كرامه .
سكتت قمر ...
دانه ــ لاتزعلين ....بس..بعد اليوم ..حاولي تبعدين عن بدور ..وعن خالد بالاخص !
قمر ــ قالت لي بدور انهم بيسافرون ..أمريكا ..خالد يبي يكمل دراسته ..السالفه بتآخذ سنين ....يعني ما ...
دانه ــجب ..جب ..انسيه صار ريل بدور ..صار زوج وحده ثانيه ..
قمر ــ .............أحبه ..
دانه ــ شحبين؟؟ من وين تعرفينه علشان تحبينه ؟؟ شفتيه مرتين وصار حب ؟؟ 
قمر ــ عمتي أشوفه كل يوم في احلامي ..أكلمه ويكلمني هنا ...
وأشرت على قلبها ..
دانه ـ قومي يالخبله ..قومي ..نتريق ...
تمت تصيح قمر دانه طالعت لها بشفقة ..ومسكتها من يدها وخذتها تغسل ويهها ,
*************
بدور ــ بشتري فستاني من باريس ..
خالد ــ باريس؟
ــ اييه ..بروح مع امي وبنات خالتي شوبنق ..
خالد ــ من باريس؟ كم بتظلين هناك؟
ــ يعني ..ممم ..شهر ..
خالد ــ العرس بعد شهر ..
بدور ـ اييييييه ...وناسه صح؟ 
خالد ــ بس شهر وايد ..روحي اسبوعين ..
بدور ــ لاء ..أنا مو أقل من بنات خالتي ..كان يروحون شهر شوبنق ..
خالد ــ .................
بدور ــ لا تزعل خالد ..أنا بطلع بأحلى طله ..أحلى من عمتي يوم عرسها ..ما تصدق ..الحريم انهبلوا عليها وقالوا وين كانت مختفيه؟؟ 
خالد ــ ........................,,
بدور ــ أرجوك خالد ...بعدين بدور شي لونه ازرق ..
خالد ــ ازرق ؟
بدور ــ مم ..أو نحاسي ..علشان المكياج ..
خالد ؟؟؟؟؟؟؟؟؟؟؟؟
بدور ــ لون الباقه المسكه من لون المكياج ..بخليها زرقا ..بوصي عليها من فرنس ..
خالد ــ فرنس؟
بدور ــ باريس ..شفيك خالد مقفل ..
خالد ــ ولا شي ..دانه سمعي مني ..خذ فستانج من دوله قريبه ..أو وصي عليه من الكاتلوج ..شفيج تطالعيني جيه؟؟ 
بدور بعصبية ــ اذا نسيت أذكرك ..أنا اسمي بدور موب دانه ..وأيا كانت دانه هذي ..أحسن لك تنهيها من حياتك قبل زواجنا ..ولا ما بيكون في عرس .
قامت بدور ..وهي معصبه ..وقالت ــ بسافر باريس الاسبوع الياي ..وما يهمني رايك ..
سكت خالد .. والالوان شردت من ويهه ..قال دانه ؟؟ معقول زل لسانه؟؟ وبدور؟؟ انتبهت ؟؟ والمصيبه انه على بالها دانه وحده ثانية موب عمتها !!!!!!!!اكان يبي ينطق يبي يوقفها ..يشرح لها لكنها ما اعطته فرصه ..
اتصل برقمها ...حاول ..بس هي ماترد ..هذا بالضبط اللي ناقصه !!!!
طرش لها مسج ردي علي ضروري ..ما ردت ..
أكثر شي صدمه قواة بدور ..وشلون تكلمت ...وطلبت منه ينهيها من حياته ؟!
طلع من البيت ..وما شاف طريقه ...
******************** 
حمد ــ تعالي هنا ..شسالفة الخطبة ..
ابتسمت دانه ــ خالد خطب رفيجتي ..ووافقت ..!!
حمد ــ وحنا آخر من يعلم ؟؟ 
تنهدت دانه ..لو يدري حمد بحال خالد شبيقول؟
حمد ــ ليش هالتنهيده ..؟؟
دانه ــ لان أنا مثلك ..تو اتصل فيني خلود وقال لي ان أنه خطب واهل العروس وافقوا ..وأنا لين الحين ما كلمت رفيجتي ...وشاء القدر انك تمرني ..
حمد ــ وينها بنت اخوج؟؟ ما تطلع؟؟
دانه ــ الحين تطلع ..اصبر شوي ...
كانت دانه في السياره جدام جنب حمد ناطره قمر ..بعد ما طلبت منها انها توصلها لبيتهم .
حمد ــ ما عندها خوات هذي رفيجتج؟
دانه ــ عندها ..وحلوييين يهبلون ...
حمد ــ اخطبي لي وحده منهم ..
دانه ــ انطر 12سنه ...
حمد ــ ليش؟؟؟ 
دانه ــ لانهم كتاكيت ..صغار وايد !!وحده عمرها ست والثانيه خمس !!
ضحكت دانه ..وحمد عصب !
دخلت قمر ــ السلام عليكم ..
دانه ــ وعليكم السلام ..
حمد ــ وعليكم..
وصل مسج لدنه ..كان من قمر اللي جالسه ورى (( استخسر فيني هالسبال كلمة سلام؟؟؟ شدعوه ولد اخوج ششايفني كافره؟؟ ((
ضحكت دانه ..
حمد ــ ليش تضحكين؟ 
دانه ــ كيفي ..
حمد ــ هاتي الجوال ..
دانه ــ مالك شغل..
حمد بند السياره وأخذ الجوال من يدها بعد معركه شرسه ...حاولت دانه ما تعطيه اياه ..
طبعا دانه كاتمه ضحكه هيووج..التفت لقمر اللي ويهها صاير طماطه ..والدمعه انحكرت في عيونها ..
حذف حمد التلفون عي حضن دانه اللي كتمت ضحكه ...وشغل السياره وكمل الطريق ..طول الطريق وهو ساكت ..دانه طرشت مسج ..لقمر 
((تستاهلين ما ياج بسبة طول لسانج !!((
ردت قمر (( شششش ..لاتكلميني لساني بلعته من الاحراااااااااج!!!((
ضحكت دانه مرة ثانية التفت لها حمد ....دانه توقعته ما ياخذ التلفون على اساس انه تاب ! لكنه مد يده وخذ التلفون..
دانه ــ اعنبوك استح البنت ورا !!!!
حمد ما رد بس ابتسم ورجع الجوال لدانه ..
طول الطريق كان حمد فاتح اذاعه سوا ...ومحد تكلم .لين ما وصلوا بيت قمر .. نزلت قمر وودعتها دانه ..
أول ما حرك السياره ــ بنت اخوج هذي من أخطاء الدنيا السبع !!
دانه ــ أي اخطاء سبع؟؟ كافي الاحراج اللي سببته لها ..اسكت بس ..
ضحك حمد ..ــ ما قدرت اقول ولا كلمه ..حسيت باحراج ..
دانه ــ انا مت من الاحراج ! شلون بقمور المسجينه .. !!
حمد ــ تستاهل ...عيل انا سبال ؟؟ والله مصدقه عمرها حضرتها ..
ابتسمت دانه ..
حمد ــ ليش تبتسمين؟
دانه ــ ولا شي ...حرام ابتسم؟؟؟؟ 
حمد ــ اييه ...ليش شاجه الحلج حضرتج ..شاللي في خاطرج ؟؟ 
دانه ـ أشوف شرارة ..
حمد ــ دانه ...تذكرين آخر مرة تكلمتي في هالموضوع شسويت لج؟؟ 
دانه ــ خلاص ..تووووووووبه ..
رن تلفون دانه ..كانت ليلى ..
دانه ــ الو ..هلا ..
ليلى ــ ما اعترض ووافق ..
دانه ــ ولش انتي متضايقة؟ 
ليلى ــ ما ادري ..ما تضايقت ..بالعكس انا اعجبني خالد وايد ..بس ..تمنيت ان تكون لي قيمه..على الاقل يفكر فيني كــ ...مدري شقول ..بس البنت تفرح لما تكتشف ان الناس تبيها..وهالكلام ..!!!!
دانه ــ الغبي ..
حمد ــ من تكلمين ؟؟
دانه ــ أكلم رفيجتي ..
حمد ــ أشك .
ليلى ــ من الغبي ؟
دانه ــ هو غبي ..ضيعج من يده .. المهم..أنت راضيه الحين؟ 
ليلى ــ اييه..مستانسه ...بس هالشي اللي تكلمت عنه من قبل شوي كدرني .بس تمي فرحانه وابوي مستانس وايد ..عاجبينه الخطاب .
دنه ــ تستاهلين يا عمري ..
ليلى ــ احم .
دانه ــ الجو غيم عندكم ؟؟ 
ليلى ــ اييه ..غيم أسود ..
دانه ــ حتى أنا ..أكلمج في الليل ..أنا الحين رايحه بيت اخوي ..ولدهم خطب اليوم ..
ليلى ــ اوكي .. اللي يفرحني اكثر شي ..هو انج في السالفه ..
دانه ــ بسكر قبل لاا تمطر ..مع السلامه .
ليلى ــ مع السلامه .
ابتسمت دانه ...الشفره بينها وبين ليلى ومعناها ما اقدر اكلمج الحين ..بس مفهومه ..صارت مكشوفه .
رن الجوال مرة ثانية طالعت الرقم ..كان رقم بدور .
بدور ــ عمتي ليش ما ييتي؟؟ 
دانه ــ وعليكم السلام ..شفيج؟؟ 
بدور ــ شفيني؟؟ اكتشفت ان زوج المستقبل على علاقه بوحده اسمها دانه .
دانه ــ ايش.......................؟؟؟؟؟؟؟؟؟؟؟؟؟؟؟؟
بدور ــ اللي سمعتيه ..
دانه ــ لا تكدرين خاطرج ..معقول؟؟ ما اصدق شدراج؟
بدور ــ اليوم وهو يكلمني ....بدل اليقول اسمي قال اسمها..
دانه ــ شدراج يمكن انا ؟
بدور ــ عمتي الله يهداج لاتزيدينها !!
دانه ــ هو شقالج؟؟ 
بدور ــ ليش ؟؟ له ويهه يقول شي ؟؟ اصلا انا ما اكلمه ..
دانه ــ حبيبتي ..شوفي ..طرشي لي الرقم ..وأنا ادبرها ..
بدور ــ لا تكلمينه هاالخاين .
دانه ــ عمري..بس طرشي الرقم ..وأنا اتدبر السالفه ..وهدي عمرج ..يمكن ما في شي جايد هو بس سوى الشي اللي قلتي عنه ؟
بدور ــ اييه ...ومارضى اسافر باريس ..
دانه ـ هذي سهله طرشي الرقم وانا اتدبرها ..وباجر بمركم ..اليوم ببات في بيت ناصر .
بدور ــ زين ..مع السلامه .
دانه ــ الله معاج .
حمد ــ شالسالفه؟ 
دانه ــ بطل عن اللقافه ..مالك خص .
حمد ــ بمن بتتصلين ؟؟ وعن مين كنتي تتكلمين؟ 
حست دانه السالفه فيها غيره .
ــ هذا الخياط ...خرب فستان بدور .. 
حمد ــ من بدور؟ 
دانه ــ اخت قمر .
حمد ــ اذكر اسمها بدر . اي فستان العرس؟
دانه ـ لا عيوني ..فستان عادي ليوم الحنا .. بكلمه بعد شوي واتفاهم معاه .
حمد ــ وانتي وشو مديرة اعمالها ؟؟ 
وصل مسج لدانه .
دانه ــ لا ...بس عمتها ...وهالسوالف العمات هم المسؤولين فيها .
حمد ــ ما اشوفها اهتمت فيج بعرسج؟
دانه ــ حرام عليك..كافي انها اعطتني كورسات فن وضع الميكياج ..واشترت مكياجي كله ..وأشياء وايد ..ما قصرت ..
طرشت دانه لخالد (( السلام انا دانه .العمة .شسويت لبدور؟((
اتصل خالد على طول في دانه لكنها صكته في ويهه .
وطرشت مسج ((بالمسجات ما اقدر اتكلم الحين ((
خالد (( زل لساني وقلت اسم غلط ..حرام؟((
دانه (( حبيبتك؟؟))  
خالد ـــ(( لاء ... ما ادري طريت في بالي وزل لساني وقلت اسمج .((
دانه (( بس؟ ما صار شي ..بعد عشر دقايق .. دق على بدور .((
طرشت دانه مسج لبدور (( كلمي الريال ..خلط بيني وبينج ..وقال اسمي ..لاتخافين انا آخر وحده يخونج معاها ((
طرشت بدور (( ما اصدق ((
دانه (( لا صدقي وسمعي مني انا عمتج ..((
بدور ( بحاول .((
دانه (( لاتكلمينه الحين ..لما يدق هو عليج ((
بدور (( زين ((
طرشت دانه لخالد (( يا خي حاذر في كلامك بدور ملاحظتها قوية وكبرياءها اقوى ((
خالد ــ (( والله ما قصدي شي ...نسيت ..مبروك الزواج ((
دانه (( الله يبارك فيك ..وراضها ..سو الي تبيه ((
خالد ( شكرا (
دانه (( ماله داعي هاذي الغاليه ((
صكت دانه جوالها ..حمد ــ من كنت تراسلين؟ 
دانه ــ رفيجتي ..
وصلوا ..وأول ما شافت خالد ..على طول اركضت واحضنته .. وباركت له ..
خالد ــ هلا في اللي عافها ريلها من اول ليله ..
دانه ــ جب يالحمار ..ما عافني بس سافر مضطر .
خالد ـ الكل يتطنزون عليج حتى صلوح ..
دانه ــ انا اراويهم الحمير ..
**************************** 
طول الاسبوع اللي مر ..دانه كانت مشغوله في التفكير..ليش زل خالد بسمها؟؟ ليش كان يفكر فيها ؟؟ وشلون؟؟ سافرت البدور بعد ما راضاها خالد بموافقته ..وبنفس الوقت .. تعرفت على اهل ضاحي ..الكل تقريبا ما يتكلمون عنه ..وما عجبها فيصل بنظراته ..
واللي صج ما عجبها انه ضاحي ما رفع التلفون وسأل فيها ...
*********** 
دانه ــ تركش ...أرجوك ..لا ..
تركي ــ انا المدير في هالمنتدى ..وأقدر اطردج أو أوقفج ايام ..لاتتحرشين ..
دانه ــ تركش بلييز ....
هدى ــ صج تركي ..لا تطردها ..الكل يحبها هنا ..
تركي ــ تستاهل ..تطاولت على المدير ...نادته تركش .
دانه ــ حرام عليك ..اسمك جي في الانجليزي ..
تركي ــ اادري ما يبتي شي من عندج .. 
دانه ــ خلاص أنا أراويك الحين ..
تركي ــ دانه ....شتسوين؟؟ 
دانه ــ ولا شي ....
تركي ــ نشوف ..
بعد عشر دقايق ..
تركي ــ ليش فصلتي النت ؟؟ مالي خلق اشبك من جديد ..
دانه ــ عادي .
أول ما شبك تركي ..
تركي ـــ ليش اسمي ما ..ليش في خطأ؟؟ 
دانه ــ تركش روح القسم العام ..الحق ..
تركي ــ اييييييييييييييييييييييييييييييش؟ المدير العام يعتذر من العضوة النمر الوردي؟؟؟؟؟؟؟ سرقتي باسووردي ؟؟ 
دانه ــ اييه..أمس انا وهدى لقينا الطريقه..سهله ما تحتاج هكرز..وها ..علشان تستخف فيني..هذا هو المنتدى صار بكره تحت اشرافي ..
تركي ــ الحين ارجعه ..وموب صعبه الطريقه وشوفي شبسوي فيج ..
دخل فيصل في هاللحظة للغرفة ..
فيصل ــ .........شتسووون؟
هدى ــ عالنت ..
فيصل ــ باين بس شتسوون ؟
هدى ــ ولا شي ..
فيصل ــ ماتدرون متى يرجع ضاحي؟ 
دانه ما ردت ..
هدى ــ يقول بعد اربع ايام .
فيصل ــ لما تكلمونه خل يتصل فيني..
كان واضح ان فيصل يوجهه كلامه لدانه..اللي بس هزت راسها بأوكيه .
هدى ــ متى كلمج ضاحي آخر مرة؟؟ 
دانه ــ من زمان ..ماعندي رقمه ..
دانه ما كان عندها رقم ضاحي ..وماكلمته من يوم العرس ..
دانه ـ بروح غرفتي الحين عن اذنكم .
تركي ــ اذنج معاج ..شتبين في اذونا؟ 
ابتسمت وطلعت ..دخلت غرفتها ..طالعت صورة ضاحي..ماكان قبيح مثل أول مرة شافته ..يعني..صورته بدت تتحسن في نظرها ..رمت الشيلة وفتحت شعرها ومشطته..تركته مفتوح ..تمددت على السرير ..الفراغ اللي تحس فيه كبير ..قبل عيال اخوانها معاها وكانت تآخذ راحتها ..الحين المكان الوحيد اللي تطلع له هو غرفة تركي مع هدى أو ساره ..
مسكت جوالها ..اتصلت في حسن ..
حسن ــ هلا و غلا ..ما بغيتي تتصلين؟؟؟
دانه ــ انت الحمار الوحيد اللي ماشفته من يوم عرسي ..
حسن ــ على جيه كم حمار شفتي؟؟ أنا صراحه رحت سيلين مع الربع ..قلت ما اخرب عليج ..عروس ..لين ما شفت خالد ..وقال لي ان ريلج مسافر من ليله العرس ..ههههههههههههههههههه...مسرع ما عافج ..
دانه ــ جب يالخايس ...راح عنده شغل وكان يبيني اروح معاه بس مارحت ..بكييييفي ..موب عايفني ..
حسن ــ ومتى بيرد؟؟
دانه ــ بعد اربع أيام .
حسن ــ خلاص بمرج الحين نطلع مع بعض ..
دانه ــ صج؟؟ والله كنت متملله وضايقه ..
حسن ــ الحين أمرج ..
دانه ــ الحين ألبس ..
تعدلت دانه والبست ..البست شيلتها وطلعت والبرقع في يدها ..
دانه ــ ساره ...ساره ..
ساره ــ هلا ..
دانه ــ بطلع مع ولد أخوي ..اذا اي حد سأل عنني اتصلي ..ممكن ؟
ساره ــ اوكي ..مع السلامة .
اول ما طلعت كان حسن عند الباب ..
اركبت معاه على طول ..
حسن ــ بآخذج معاي للمدينة الالعاب ..
دانه ــ مدينة الالعاب؟؟؟ ونااااسه ...
حسن ــ بس أخاف تكونين حامل ..
دانه ــ لا ..لا تخاف ..هالفكرة مأجلتها عشر سنوات .
حسن ــ اوكي .لننطلق لمدينه الالعاب ..
دانه ــ 3..2..1 ..انطلق !!!
حسن ــ والله هذا ضاحي ماخذ له ياهل ..
دانه ــ امانه حسنسن ..خذني ..
********************* 
خالد ــ .شسويتي اليوم؟ 
بدور ــ ولا شي ..أنا وأمي رحنا الصالون سوينا بديكير ومنكير ..مثل كل شهر ..
خالد ــ وقمر؟ 
بدور ــ اييه ..انت ولا مرة شفت قمور ..كل ما تجي تكون برا البيت ..زين خالد ..ما بتقول لي كلام حلو؟ 
خالد ــ ردينا؟ 
بدور ــ أرجوك خالد ..قولي مثل الافلام ..اي مس يو ..اي لوف يو ..يو آر ماي فلانتاين!
خالد ــ لوف يو بالعربي ما تمشي ؟ 
بدور ــ شوف خالد أنا زوجتك .لي متى بتم كاتم هالكلام الحلو؟؟ 
خالد ــ لاحقة عليه بعد أقل من شهر .
بدور ــ زين أبي أعيش فترة الخطوبة ..
خالد ــ بدور رئيسي في الشغل الحين يدخل بأي لحظة ويوجهه لي ملاحظة أن استراحتي زادت عن نص ساعه !!
بدور ــ بل ..صار لنا نص ساعه نتكلم .. مستحيل ..انا من شوي رجعت من الصالون ..
خالد ـ ربع ساعه ضيعتها أحاول أتصل فيج ..يلا باي عمري .
بدور ــ وهاذا انت كل مرة تتهرب من الموضوع ..ماني مكلمتك لين العرس !
خالد ــ لاتنسين ارجعي بعد ثلاثة أسابيع بس !!
بدور ـــ شلون بنسى وأنت اللي حجزت التذكرة ؟؟ 
خالد ــ بكلمج بعدين .
بدور ــ مدام اليوم ما بترجع الا الفجر ..هذا يعني اني ما بقدر أكلمك ..لاني لازم أريح بشرتي وأنام 12 ساعه ..
خالد ــ بشرتج؟؟؟ باي.. باي بدر ..
بدور ـ لاتناديني بدر !!
خالد ــ اوكي ..باي يالبدر .
بدور ــ اي جي ..باي ,,يا حبيبي ..
خالد ــ باي ..
بدور ــ اسحبها زين!! ما تستاهلها ..أي واحد في الشارع بقوله حبيبي !!
خالد ــ كيفج ..شوفي وين تلقين هاللي يفهم عرب ..باي هني .
بدور ــ حلوة هني ..حلوة ..امسك فيها .باي ..
خالد ــ باي ..
صكر من عندها ..وقام صب لعمره كوب نسكافيه ..عندي ربع ساعه بريك!! يريح فيه شوي ..
مسك جواله ..وقلب المسجات اللي فيه ..
((حبيبتك؟؟((
كان المسج الوحيد اللي وقف عنده ...رقم دانه ....حبيبتك ..غمض عيونه ((.تزوجت ..تزوجت ...وانت تزوجت ..انت اللي فرطت فيها ما كانت عاجبتك ..انت اللي رخصتها ..لاتنسى انت تكرهها ...وهي ما تبيك ! اهم شي ..((
استغرب من نفسه تفكيره في الدانه صار غير طبيعي في الفترة الاخيرة ..غير طبيعي ..
دخل دكتور فارس ..
ــ أشوفك نايم...
خالد ــ لا ..بس كنت مغمض عيوني شوي ..أريح مخي ..
فارس ــ ...أنا ييت أشرب عندك نسكافيه ..
خالد ــ تفضل ..
عطاه كوب ..
فارس ــ العرس قرب؟
خالد ــ أقل من شهر..
فارس ــ على البركه ,,حجزت .
خالد ــ اييه ,, بعد طلعة الروووووح .. مالقيت حجز بسهولة ...
فارس ــ مع أنك على آخر الصيف بتعرس .
خالد ــ بس في الوقت الضائع . ..
********* 
ــ من عيوني ..
دانه ــ تسلم عيونك .. بس أبي شريط لطلال مداح ..
حسن ــ آفا عليج ..فتحي الدرج ..وتلاقين كل اللي تبين ..
دانه ــ وينه ..ما أشوف لطلولي أي شريط !!
حسن ــ طلولج؟؟ هذا اللي ناقص ..
دانه ــ عاد ..لا تغير الريال الله يرحمه .
حسن ــ زين ..وصلنا ..
دانه ــ تشكر يا عمري على هالترفيه اللي صج رووووعه ..
وباست حسن ..
حسن ــ هيه ..يا حماره ..
دانه ــ ما حماره الا زوجتك ..هههه ... عاد كثر منها ..
حسن ــ شاللي بكثر منها ؟؟
دانه ــ هالمرور وهالطلعات ..باي يا عمري ..
نزلت دانه وراح حسن ..
دانه ــ في حفظ الله ...
دخلت البيت ..وصدمها وقوف فيصل ..
ــ من هذا؟
دانه ما ردت ..ما عرفت ترد عليها بإجابه ولا ترد بسؤال انت شدخلك؟
فيصل ــ ما يعني أن أخوي يغيب تلعبين بذيلج من وراه ..
وتحولت نظراته نارية لما رفعت دانه حواجبها استنكار ..
فيصل ــ هذا حسن ..أكبر مغازلجي في الدوحه!! وطالع مع مين مع زوجة أخوووي المصوون؟؟ ولا بكل وقاحه تبوسينه جدام الخلق كلهم؟؟ 
كان يصارخ بأقوى صوت ممكن ..اجتمع البيت كله على صياحه ..دانه سكتت ..بس ما نزلت راسها ..علشان ما يعتبرها مذنبة ..سكتت ناطرته يهدى شوي علشان ترد عليه ..
وقط له كم كلمة جارحه ..دانه انطرته وكانت تواجهه بقوة ..
فيصل ــ ما ترديين؟؟ 
حست دانه انه هدى شوي ..
ــ بختصر هالكلام الجارح ..وهالاتهامات الباطله اللي أنا بريئة منها وهالتدخل من طرفك لشي مالك خص فيه بجملة وحده بس..أنا اسمي الدانه حسن,,وهاللي كان واقف بره اسمه حسن ناصر حسن ...ويكون ولد أخوي ..أعتقد هاللبس انحل هالحين ...عن اذنك ..
بكبرياء راحت دانه غرفتها ..وانصبغ ويه فيصل بألوان قوس قزح من الاحراج ..الكل يطالعونه بنظرة عتب..


الحلقة الثالثه عشر
الدانه ــ بأي حق يكلمني جي؟؟ 
هدى ــ ما عليج منه .. هذا فيصل ..محد يقرب منه ..تراه عقرب ..
الدانه ــ ماتوصل لها الدناءة وقلة الادب ...
هدى ــ بس موقفج كان قوي ..ورديتي عليه بأسلوووب روعه ..برودج وثقتج في نفسج بعد هالكلام القاسي ..كانت في محلها ..
دانه ــ خل نروح لتركي .. نشوف آخر أخبار المنتدى ..
طلعت لتركي هي وهدى ...وتكلموا عن آخر المستجدات ..
تركي ـــ أدري فيصلوه مصخها معاج ..
دانه ــ لا ..عادي ...شو تركي تكلمت مع حسن ورضى يآخذك معاه سيلين ..ويقول الشرط لوحيد انك تجي بروحك ..لانها جمعة شباب ..
تركي ـ بس يالدانه أنا متردد ...أنا من زمان ما طلعت من البيت . ما أروح إلا مواعيد في العياده ..بس ...حتى المدرسة ما اروح لها ..
دانه ــ لاتخاف ...حسون أنا واثقة منه ..أكيد بيدبر لك رحلة عجيبه ..
تركي ــ اوكي .
دانه ــ اوكي ..شوف تركش ...ترى حسن بيمر الخميس يآخذك في الليل ..وذا ما عجبك الوضع كلمني على طوول ..
تركي ــ اوكي ..بس لاتناديني تركش ..
دانه ــ لاتزعل مني ..بس وصيت حسنسن يناديك تركش ..هههههه
تركي ــ أنا براويج .. الحين شيضمن لي ان ولد اخوج ما بيشيع هالتدليع بين ربعه ..
دانه ــ ولا شي ..لانه شاعه اوريدي ..ههههههههههه
تركي ــ الحين اسوي لج بانديد ..هالحين ,,
دانه ــ ما سويت شي يخليك تمنعي ..
تركي ــ لاتنسين أنا المدير لهالمنتدى ..اوكي ...
دانه ــ ترى والله العظيم ياويلك .. حرام عليك .. أنا أكثر وحده تعاقبها في هالمنتدى ..
تركي ــ تستاهلين ..
**************** 
ــ حمدالله على السلامة ..
ــ الله يسلمج ..
دخل لغرفة كانت مقفولة طول الوقت ..
استغربت الدانه ..كان تبي تروح ورا طالعت نفسها ..طالعت شعرها اللي فتحته..والمكياج الخفيف اللي حاطته ..والبدله اللي كانت لابستها ..ما كلف نفسه وطالع لها نظرة ..مو كافي اسبوعين ولا مفتكر فيها؟؟ 
لمت شعرها ..سوت اللي عليها ..اتصلت في قمر ..
قمر ــ هلا عميمة .
دانه ــ هلا ..شفيج ؟ أحسج مكتئبة؟
قمر ــ في هالبيت بروحي ..ما تبيني أكتئب ؟؟ 
دانه ــ خالج يا ,..تعالي مري ..
قمر ــ ما اقدر اليوم ..ام الليل تبي تمرني ..
دانه ــ ليلى؟؟ الحمارة من ملجت ولا فتكرت فيني ..
قمر ــ ما أدري شفيها ..العرس بعد اسبوعين وهي متضايقة ..قلت أستدعيها وأشوف السبب ..ونفتح محضر ونشوف من المذنب و من البرئ ..
دانه ــ تدرين ...هالحين بيي ..انطري شوي ,,
قمر ــ خالي توه رجع من السفر ..
دانه ـ هو نايم هالحين ولا بيطلع .. مسافة الطريق وأكون عندج .
صكرت دانه من قمر..كل شي عندها ولا خالد وليلى..أولوياتها تقتصر فيهم هم بس..ودام ام الليل متضايقة لازم تنفرد فيها ..وتحاول تهديها ..
قربت من غرفة ضاحي ..ورفعت يدها تبي تطق الباب لكنها صوته كان وايد عالي ..
))لا يا حبيبتي ...لاتخافين ..بعد بكره برجع أسافر بنغلاديش يومين وبمر لج اسبوع ....((
انصدمت دانه ...تيبست من الصدمة ..حبيبتي ؟؟ يومين وامرج اسبوع ؟؟ يمكن يكلم أمه ؟؟ أمه في البحرين..صج هو ما يهمها ..وشلون ما يهمها وهو زوجها خلاص؟؟ ارتبكت ..خذت نفس ...وطقت الباب ..
حست بربكة داخل ..
فتح الباب ..
ـــ نعم..
دانه ــ بروح لقمر اذا ما عندك مانع ..
ــ ما عندي ..
صكر الباب في ويهها ..انصدمت ..ارتجفت يدها ..السالفة فيها إن ...
التفت تبي تروح الغرفة تبدل ..طلع ــ من بياخذج ؟؟ 
دانه ــالدريول ..مصطفى .
رد صكر الباب..انصدمت دانه.. هل هي متأكده أنها متزوجة هالشخص؟؟ اللي زين منه يطل في ويهها ؟؟ دخلت غيرت ملابسها ..وطلعت ..
******************
انتهى خالد من كل اوراقه ...وتأشيرات وأوراق الدراسه...بس بقى العرس ..اللي تقريبا انتهى من الحجوزات ولاشراف..حس أنه تعبااان ..أسبوعين ويخلص كل شي ...صج لاهم مثل هم العرس ولا وجع مثل وجع الضرس .
عبير ــ ..بو وليد ..
خالد ــ هلا ..
عبير ــ متى تييب العمال يسوون لك الغرفة والطابق اللي فوق ؟ 
خالد ــ مأجل الفكره ...انا وبدور ليله العرس بنسافر ..وبنيليس ست شهور قبل لا نرجع . زيارة اسبوع بعدين نرجع نسافر ..
عبير ــ واذا حملت بدور؟ 
خالد ــ فكرة الحمل مؤجله ثلاث سنوات ..يمكن أكثر ..
عبير ــ حرام عليك خالد ...
خالد ــ شفيج؟ 
عبير ــ أمي تبي تشوف ظناك ..
خالد ــ بعد ثلاث سنوات ..
عبير ــ ما أقساك يا أخي .ما أقول الا مسكينه هالبدور ..
خالد ــ جب ..جب ..
عبير ــ اييه ..ويا حريمكم ما أحلاكم ..وويا خواتكم شياطين مسلطة ..أنا قايمة لغرفتي ..
خالد ــ أحسن ..تريحيني افتك من وجع الراس .
حس خالد أنه قسا على عبير.. عبير كلها اسابيع وتنزف لبيت ريلها .وبيفضى البيت على امه وأبوه ...ما يقدر يترك بدور هنا..توه متزوج ..وهي نفسها موب مالت واجبات ومايضمن انها تشيل امه وابوه في غيابه وتراعيهم ...
*************** 
فكرت دانه تتصل في خالد ..وتكلمة تسأله عن صحته ..وعن ليلى ..
مسكت جوالها .....وطلعت اسمه واتصلت فيه .
**************************** 
رن جوال خالد ...انصدم بالرقم ..كانت دانه ..دانه متصل فيه؟؟ عسى ما شر؟؟ 
ــ الو ..
دانه ــ هلا خلود ..حبيبي ...شخبارك؟؟ ألو خلود ..وينك يالغالي؟؟ خالد ...ألو ..خالد ووجع ..
طبعا خالد من الصدمة ..ماقدر يرد ولا يتكلم ...
دانه ــ ..خلود ..عمري ..ليش ماترد؟..ألووو ..ألوو ..
خالد ــ هلا دانه ...
طبعا دانه أول ما اسمعت صوت ثاني غير صوت خالد ...اسكتت ..حست بربكه..
ــ خالد ولد ناصر؟؟ 
خالد ــ لا ..أنا ولد خالج ...
دانه ــ اوه...السموحه ولد الخال ...أزعجتك ..كنت أبي خالد ولد أخوي ..ما أطول عليك ..
خالد ــ معقول ؟؟ لاسلام ولاسؤال عن الحال؟؟ 
دانه وهي بالعة احراجها غصب ..ــ اوه ...اعذرني والله من الربكة والاحراج ...شلونك؟؟ شخبار البدور؟؟ متى انشاءالله ترجع من السفر؟ 
خالد ــ قريب انشاءالله ..بتحضرين العرس؟ 
دانه ــ شي أكيد ..مع أني سمعت من البدور انك ماييت عرسي ..
خالد ــ معليش يا بنت عمتي اعذريني ...والله ماكنت فاضي ..
دانه ــ عذرك معاك يا بو وليد ..عن اذنك ..الحين ..
خالد ــ دانه.. 
دانه ــ لبيه ...
خالد ــ شلون ضاحي معاج؟؟ 
دانه ــ الحمدالله يعزني ويكرمني ولا بنت شيوخ ..
خالد ــ وأنتي بنت شيوخ .. اذا تعدى حدوده معاج ..أو ..
دانه ــ لا ..ما توصل يا ولد خالي لهالمواصيل ..لي أخوان أسند فيهم ظهري ..بس تسلم ...
خالد ـ صدقيني يالدانه..أنا موجود ..اذا تبين أي شي ..
دانه ــ تسلم ..والله يوفقك مع البدور ..تراها بنت طيوبه ..عن اذنك ..
خالد ــ اذنج معاج ..حياج الله ..
صكر من عندها ..وهو حاس بفراغ داخله ..دانه حسسته بهالفراغ ..حس أنه ضيع فرصة من يده ..صوت دانه شلون خلاه مو على بعضه ..وكلامها المتزن ..طبعا في البداية ما هو الا لبس ..
أما بالنسبة لدانه ..كانت غارقة بدموعها ...وتصيح بقوة..
شالمشاعر الغلط اللي داخلها ؟؟ وليش الحين موب قبل؟؟
(كلامة كان حلو وايد ..حسيت فيه لهفة ..حسيت ؟أن فيه ..أستغفر الله يا ربي ..أنا على ذمة ريال وأفكر في غيره ؟؟ أستغفر الله ..كل السبب منك يا ضاحي ..أنت اللي خليتني أفتح الدفاتر ..أنت اللي خليتني أنتقم لكرامتي بدون شعور ..(
وصلها مسج ..زاد دموعها بزياده ..
(مدري رجا مدري وفا مدري احساس ..
أنطرك أدري قلت لي منت راجع (
ومثل ما توقعت كانت من خالد . ...حذفت رقمه من الجوال ... وكتبت مسوده في جوالها ..
(خبرتك انسان ذكي فاهم وواعي ..انسان يعرف قراره ماهمه وداعي ..
فلا تتمنى وترجى وتحاول خداعي ..ولاتذل نفسك ترى ماله داعي (
اتصلت في خالد ولد ناصر .
ــ ألو ..
خالد ــ هلا ..دانه شخبارج؟ 
حست دانه أن خالد تعبان ..
ــ شفيك خالد صوتك موب طبيعي؟ 
خالد ــ لا ..بس اليوم كنت في دوامي ..وطحت عليهم ..
دانه ــ شلون ؟؟؟عسى ما شي جايد؟؟ 
خالد ــ ما شي جايد .. ما كنت مآخذ الدوا الصبح ..تضايقت أنهم قالوا لأبوي ..
دانه ــ قالوا لناصر؟؟ وشقال لك؟ 
خالد ــ كان يبيني أسوي فحوصات بس رفضت وقلت له انه انخفاض بضغط ادم ..من كثر ما كنت مشغول للعرس ..ما صدق ..
دانه ــ زين ..وأنت الحين؟ 
خالد ــ خذيت الدوا موب مشكله ..الطيحه مازادت عن عشر دقايق بس ..وقدرت أسند طولي لين ما وصلت البيت ..بس أخوج ..موب مقتنع .
دانه ــ يا عمري يا خالد ..يا عمري ..راعي نفسك ..ما نبي نخسرك ..
خالد ــ أدري .. بس كنت مستعجل ..يوم قلت ليلى ..تضايقت وبدت تصيح ..ندمت أني قلت لها ..
دانه ــ حرام عليك ..
خالد ــ أدري ..دانه أنا الحين عند الإشاره ..وبتحول خضرا في أي وقت ..وأنا مشتت ..
دانه ــ اوكي ..حط بالك على نفسك ..مع السلامة .
صكت من عنده ..وكان سبب كافي تنزل دموعها ...وانهارت تصيح بقوة ..بعدين هدت نفسها .. دقايق وتوصل بيت أخوها نايف ..
دخلت بيت نايف ..كانت قمر ناطره ..ومعاها ليلى ..
دانه ــ السلام وعليكم السلام ..
قمر ــ زين ييتي .. خذي ليلى وطلعوا غرفتي ..بسرعه ..
دانه ــ ليش ؟ 
قمر ــ بتييني اليوم يدتي ..من البحرين راح أبوي ييبها من المطار..
دانه ــ شلون؟ 
قمر ــ تو أبوي اتصل فيني وقال لي أنها تهاوشت مع خالتي ..ويات بتسكن هنا ..خصوصا بعد ما اكتشفت ان يدي مطلقها ..
دانه ـ شلوون ؟؟ 
ليلى ــ هاي ..
دانه ــ أنا بريحج مني الدريول برا ..تعالي ليلى نروح مكان عام .بكره بزورها أنا ..لأن ضاحي ما يدري ....ولا تدرين ..اليوم انشاءالله في الليل بنيي ..
قمر ــ بيكون أحسن .
طلعت دانه مع ليلى ..واتصلت في ضاحي 
دانه ــ هلا ضاحي ,,ضاحي ترى ما رحت لقمر ..اتصلت فيني خطيبة خالد وطلبت نطلع مع بعض اذا ما عندك مانع ..
ضاحي ـ زين .
وصك التلفون ..اتصلت في قمر ــ قمر ..محد يدري أني أدري أن عمتي موجوده ..أوكي؟ 
قمر ــ ليش ؟ 
دانه ــ بس جي ..اليوم المسا بزوركم مع ضاحي اوكي ؟
قمر ــ اوكي ..باي .
التفت لليلى ..
ــ اتصلت في خالد ..وقال لي شصار معاه اليوم ..
ليلى ما مسكت نفسها ..وانزلت دموعها ..
ــ حرام ..والله خالد ما يستاهل ..
دانه ــ أم اللول ..بس ..بتقلبينها نكد؟؟ 
ليلى ـ المصيبة أني حبيته ..
دانه ـ صحيح ؟ في هالاسبوعين ؟؟ 
ليلى ــ ما تشوفينه يوم يكلمني ..غير ...انسان راقي مثقف ..محترم ..
دانه ــ أنتي متأكده تتكلمين عن خالد ولد ناصر؟؟ 
ليلى ــ اييه ..ليش شي قلته غلط ؟ 
دانه ــ لا .. حاشاج ..بس دايم ..الرياييل لهم ويهه ثاني مع حريمهم ..ما تعرفينه .
ليلى ــ يعني موب صحيح؟؟ 
دانه ــ لاء صحيح ..بس كنت شوي بخرعج ..
ليلى ــ اييه زين .. صج ضاحي رجع ؟ 
دانه ــ اييه . تدرين لو اللي في بالي صحيح .. والله العظيم ماني عايشه معاه دقيقة وحده ..
ليلى ــ وشو الي في بالج ؟ 
دانه ــ شي ..
ليلى ــ شكله جايد .
دانه ــ أييه .
ليلى ــ قولي لي ..
دانه ــ اوكي ..بس ننزل ..مصطفى ..خذنا البخاري ..
ليلى ــ بس أنا تغديت ..
دانه ــ أنا لاء ,,
فتحت ليلى حلجها على كبره بعد اللي قالته لها الدانه عن حياتها ..
دانه ـ طبعا هالكلام بيني وبينج وإن وصل لخالد بيكون آخر يوم في عمرج ..واييه .صكري حلجج لوزج طلعت لبرا .
ليلى ــ الحين تقولين لي أن ..
دانه ــ اييه ..
ليلى ــ وهذا فيصل؟؟ 
دانه ــ ما أدري ..بس موب مرتاحة له ..
ليلى ــ وخالد؟ 
دانه ــ ............................ ما أدري ..بس هو صار ريل البدور ..
ليلى ــ بس ..من كلامه ..
دانه ــ خالد ...مستحيل ..مو بس لأنه ريل البدور ..والسبب الثاني ..أنه ناصر قال له بتتزوجها ولا لا ..قال لاء ..يعني رفضني .هذا غير ان قمر تموت بترابه !!!!
ليلى ــ مسكينه قمر ..أتخيل موقفها لما عرفت بزواج خالد وبدور ...زين ..شبتسووين لو اللي تفكرين فيه صحيح؟ 
دانه ــ انت ..شرايج ..تكتشفين أن زوجج ..قضى أول اسبوعين من حياتكم مع بعض مع وحده ثانية ؟ هل بترضى كرامتج تكملين ثانية معاه ؟؟ 
ليلى ــ أنا واثقة في خالد ..
دانه ــ ليلى ..
ليلى ــ كنت أمزح ..بس انشاء الله ما تكون شكوكج صحيحه ..
دانه ــ شسوي الحين؟ 
ليلى ــ حاول تهدين ..وبكره الستار ينكشف ..
دانه ــ زين شفيني ما يخليه يقرب لي؟؟ 
ليلى ــ يمكن الليله الأولى ..لما ..نمتي؟ 
دانه ــ والله ما كنت أدري ..موب قاصده ..معقول يآخذ مني موقف لها السبب ؟؟ 
ليلى ــ يا عمري يا دوين ...
دانه ــ الظاهر خالد يحش فيني دايم جدامج ..والا من وين يبتي دوين؟ 
ليلى ــ مرة ولا مرتين ..يتكلم أنج السبب في انه تزوجني ..ويشكر الله ..
دانه ــ ...متى عرسكم بالضبط ؟
ليلى ــ بعد عرس البدور بأسبوع وأربعة أيام .
دانه ــ قرب ..وفستان العرس؟ 
ليلى ــ مشى الحال واشتريته من دبي .
دانه ـ ما راويتيني اياه يالنذله .
ليلى ــ تعالي البيت أراويج اياه ..بس طلي ..موب مثل خالد ..مارضى حتى أنه يزورني .بس شوفي البرايت سايد ..
دانه ـ ها؟ 
ليلى ــ شوف الناحية الزينه ..هو قال وأقصد بهو ضاحي ..قال يومين في بنغلاديش وأسبوعين معاج ..يعني أسبوعين ويومين. ..وأنتي قلتي لي أنه غاب بالضبط بس أسبوعين ..!!!!!!!!
دانه ــ والله أنج ..مهسترة ..شتقولين ويا ويهج؟؟ ذي بالنسبة للمرة الياية اللي يسافر فيها ويا ويهج !! 
ليلى ــ ما تدرين ..
دانه ــ قومي قومي ,,,تراني شبعت ...
ليلى ــ كيفج ..بس حاولي تتفائلين دايم ..وتذكري ..
دانه ــ شتذكر ؟؟ 
ليلى ــ لازم زواجج ينجح ..والا بتظلين بعدين متشحططة بين بيوت أخوانج ...ما بتلاقين أي بيت يضمج ..خصوصا بعد الطلاق ..
نزلت دانه راسها .
ــ لي متى بيظل محكوم علي بالتشتت ؟؟ 
ليلى ــ تذكري ..هالقرار في يدج ..
دانه ــ............... ما أدري .. في يدي ..أو في يد مين ..إذا الشخص اللي تزوجته ما يطل في ويههي حتى ..ليلى ..أحس أني ضايعه ..مالي مكان ..سواء كنت متزوجة ..ولا لاء ..
ليلى ــ دانه ..دانه ..أرجوج ..لاتصعبين الأمور وتهولينها لي هالدرجة ..
دانه ــ أحس أن حياتي ضاعت .. طول عمري أنا وأمي الله يرحمها كنا عايشين متطمنين ..ما همنا حد ..من توفت وأنا حياتي ضاعت ..صرت المربية الرسمية لعيال احواني وبناتهم ..انا موب معصبة من هالشي ..بالعكس ..على الأقل ..عيال اخواني رغم أنهم أكبر مني يحبوني وأنا أموت بترابهم ..والبنات نفس الشي ..لكن ..أنا اللي ضعت . دايم ..من مكان لمكان شايله هالشنطه ...لاهم راضين يرحموني ..ولاراضين رحمة الله تنزل ..ندمت على قرارت وايد ما اتخذتها ..لو أني متزوجة عامر؟؟ لو أني رضيت بخالد أيام ما كانت أمي تحن علي بالزواج منه ؟ يمكن كان أحسن لي من هالضياع اللي أنا فيه الحين ؟ 
*****************************
فهد ــ خالد ..شفيك ؟ 
خالد ــ لا ..ما في شي ..شلون الزواج معاك ؟
فهد ــ لو أدري ..كان أجلته أربع سنوات ولا خمس ...الالتزام صعب ..
خالد ــ كلكم تقولون جي ..لكن لو رد بكم الزمان كان تزوجتوا بنفس العمر .. 
فهد ــ خلص غداك ... لي متى بتظل تطالع في هالجوال ؟ 
خالد ــ ناطر مسج .
فهد ــ عذرا للتطفل ..من مين ؟ 
خالد ــ من المدام ..
فهد ــ آه ..المدام اللي في باغي ؟ 
خالد ــ في باريس ..وي .
فهد ــ وشاللي يخليك متأكد أنها هالحين في باغي مع هالوجوه السنعه والمناظر السنعه ..تفكر تطرش لج مسج؟ 
خالد ــ شافت أشياء حلوة ..أكيد بتتذكرني ..
فهد ــ يا غرورك يا خي ..مصدق نفسك .
خالد ــ تنكر أني أجمل منك ؟؟ وأوسم وأحلى ولو شافتني مرتك تتحسر على زواجها منك ؟؟ 
فهد ــ بس بس ..
خالد ــ ناهيك لو عرفت أني دكتور ..
فهد ــ خلاص ..فهمت !!! وصلت الفكرة .. 
خالد ــ ما أبي أمدح نفسي ..
فهد ــ للحينك ما مدحت نفسك ؟؟ شباقي بعد تمدحه ..
خالد ــ وايد ..ما بمدحلك شعري وعيوني ولا ملابسي ولا أخلاقي ..ولا سيارتي ..
فهد ــ باااااااااااااااااااس ..يا أخي والله فهمنا ... وصل الحجي ..بس ..اكرمنا بسكوتك ..الله يهني مدامتتك فيك ..
طبعا خالد كان ناطر المسج من دانة ...موب من بدور ..
فهد ـ خالد . .. ادفع الحساب .
خالد ـ كالعاده ماتغير فيك هالطبع الشين .
فهد ـ شسوي ..مفلس .وآخر الشهر بعيد .
خالد ـ ارحمني يا أخي وراي عرس بيكسر ظهري من مصاريفه ..وكافي دافع مهر ميتين ألف للمدام .
فهد ـ الله ,....ميتين ألف ؟؟ ششاري فيلا ؟؟
خالد ــ لا ولا حتى بيت شعبي ....الفلل هاليومين بمليون وطالع...
فهد ــ يا بني ..ماذا فعلت بك الأيام ليرتسم الحزن على ملامحك بقسوة؟ ؟ 
خالد ـ فعلت ما فعلت ..لين الحين تتذكر المسرحيات ؟ 
فهد ـ وأنا أقدر أنسى .. يمكن أشتغل ممثل .. 
خالد ــ ممثل ؟ 
فهد ـ عندي الموهبة ...وبعدين..المربح أكثر .
خالد ــ خل نقوم .. برجع البيت أضبط أموري .
فهد ـ يالله ..
دفع فهد الحساب وعصب يوم خالد طلع بوكه ..وقال له انه ما كان يقصد إلا انه يمزح .
***************** 
كانت دانه في غرفتها ..مرت غرفة تركي .. لكنه كان طالع ..ابتسمت ..أخيرا تركي شوي خفف من عزلته . من عرف شلة حسن وهو كل يوم معاهم ..
البنات طالعات للسيتي سنتر .. حست بضيج ..طلعت من غرفتها وتمت في الصالة تقلب في قنوات الريسيفر ..
طالعت الغرفة اللي حبس فيها ضاحي نفسه .. حست بضيج أكثر . .بعد شوي تروح مع ضاحي لأمه .. ياترى شبتقول لها ؟؟ واذا سئلتها عن الحياة هنا شبتقول ؟؟ 
ــ في ايش سرحانه ؟؟ 
التفت ..وعدلت شيلتها ..
ــ أنا زوجج ..تعدلين شيلتج مني ؟ 
دانه ـ ....... 
نزلت راسها الدانه ..
ــ لها الدرجة ما تبين تطلين في ويههي ؟ 
دانه ــ لا ..موب القصد .. بس ..
ضاحي ــ اتصلت فيني قمر ..وقالت لي أن أمي يات . وطلبت مني أييبج معاي ..اوكي ؟ 
دانه ــ أوكي ..
ضاحي ــ وشفيج بالقطارة تتكلمين ؟؟ 
دانه ــ مافي شي .. 
ضاحي ــ زين قومي بدلي ثيابج ..بنروح الحين .
دانه ــ الحين ؟ 
ضاحي ــ عيل متى ؟؟ الساعة خمس ونص ..
دانه ــ زين ..
طبعا كلماته خاليا من أي لون أو مشاعر ..كان يكلمها مثل ما يكلم قمر ولا هدى ..ماحست أنه ملتزم ناحيتها بشي ..
قفلت باب القسم .. وظل ضاحي برا ..وكانت تبي تروح غرفتها ..لكنها لقت الغرفة اللي كانت دايم مقفولة مفتوحة .. ما قاومت فضولها ..ودخلت .
طبعا ..غرفة ما فيها أي لمسات ..جرداء .. سرير واحد..كبير مع شرشف أبيض ..ومكتب كبير عليه أوراق وايد كثيرة ..الشي الوحيد اللي حست فيه حياة كان قلاس ماي فيه وردة فل وحده ..حتى الوردة مسودة شوي ..وريحتها شوي خفيفه ...ليش كان قافلها ؟؟ مافيها أي شي ..حتى خزانه مافيها !!طالعت الأوراق اللي على المكتب .. كانت معاملات .. بس ..أو مسودات ..يعني شغله .. والادراج مافيها شي غير أوراق ..عصبت ..مافي في الغرفة غير كرسي .. واحد ..غرفته تقريبا لاتكلمت فيها ..شو تكلمت ..لا تنفست بقوة بتسمع صدى نفسها..الأرض سراميك مشجر ..لونه باهت .وماعليه إلا قطعه سجاد صغيرة .. 
حتى الستارة .. كانت بيضا باهته ..
طالعت الأرض .. كانت شنطته على الأرض ..ما منعت نفسها من أنها تفتحها ..بس ما كان فيها شي . غرفة فاضية باهته .. ليش يقفلها ؟؟ 
شالسر يا ضاحي ؟ كان في تلفون وفاكس على المكتب .. ولاب توب .. اللاب توب موصول بالنت .. 
فتحته بشويش .. وشيكت الإيميلات المفتوحة .. ماكان فيها شي .. كلها من أشخاص .. أجانب . وكلها دعوات وأمور رسمية . عصبت .. شالسر ؟ 
صكت اللاب توب . رمت بجسمها على السرير .. ومسكت المخده وحظنتها بقوة .. 
حست بقهر .. خل تطلع ..لايرجع ضاحي .. أول ماكانت تبي ترجع المخده ..انصدمت ....
كانت صور وايد تحت المخده .. ما مسكت دمعتها .. كان ضاحي مع وحده .. بسيطة .. باهته .. جمالها بسيط موب اللي يشد .. وشعر بني .. بس الصور تبين شي ثاني .ضاحي يضحك .. معاها .. وله صورة شايلها .. وصورة ياكلون مع بعض سندويتشات .. ويده كله على خصرها .. وصور لها وهي تضحك .. وهي تصارخ .. شي واحد كانت متأكده منه الدانه .. أنه ضاحي هذا اللي في الصور ..موب نفسه ضاحي اللي برا !!
الللي في الصور ..انسان ..ملامح ويهه تنطق أنه سعيد .. وفرحان .. مافيها أي قبح .. وهالانسانه اللي معاه ..فرحانه أكثر منه .. وهذا يعني أنهم يحبون بعض.. طالعت الصور وخلفيتها .. ما كان مكتوب شي .. طالعت ملامح ضاحي .. كان شخص وسيم في هالصور.. أول مرة تشوفه وهو يضحك .. موب معصب . ولا عاقد حواجبه بطريقة مزعجة.. ولا نظراته نارية مثل ماهي هالحين.. رجعت الصور مكانها .. ورتبت المخده مثل ما كانت وطلعت برا الغرفة ورجعت الباب مثل ما كان . فتحت باب القسم .. ودخلت غرفتها .. وقفلت الباب .. دخلت الحمام .
((مستحيل .. مستحيل .. شالحظ الردي .. شالحياة التعيسة ؟؟ حتى في زواجي ماني موفقة .. آآآآآآآآه يايمه .. ليش دعيتي علي ؟؟ ليش متي وأنتي موب راضية عني .. ليش يا يمه ليش ؟؟؟؟ ((
دخلت تحت الدش وفرغت كل الي في قلبها من دموع ..
************* 
في السيارة ــ شتبين أحط لج أغاني ؟ 
دانه ــ ما أبي شي .. 
(حتى راعي المطعم أو البقالة يكلمني بطريقة محترمة أكثر منه ,,(
كانت دانه مكثره من هالمكياج وضاحي كان كل مرة يطالعها مستغرب .. 
ضاحي ــ شالحمار اللي في ويهج ؟؟ 
دانه ــ أسمه بلاشر ..أحمر خدود .. 
ضاحي ــ وليش مكثر منه ؟ 
دانه ــ أنا حاطته بشكل عادي لاني مكثرة ولاشي .. 
ضاحي ــ زين ليش معصبة جي ؟ 
دانه ــ موب معصبة . 
ضاحي ــ شيلي منه .. تراج مبالغه وايد .. 
دانه ــ حاضر .. طلعت البودرة وخففت شوي .. 
ضاحي ــ مع أنه يبي له تخفيف .. بس جي أهون .. 
(شيبني ؟؟ أشبه ذي اللي معاه في الصور ؟ أكون شاحبه وباهته ؟؟ (
كانت دانه لأول مرة تحط مكياج وايد كثير .. والروج غمجته وايد .. (كان أحمر فاقع . مطلعها وايد أكبر من عمرها مع أنه وايد حلو .. (
مر محل حلويات .. وشل معاه صحنين بقلاوة وبسبوسه .. وكنافة .. 
كان طول الطريج ساكت .. وهي بس تطالع من الدريشة . كاتمه غضبها وعصبيتها .. 
وصلت البيت .. سلمت على أم ضاحي ,., 
أم ضاحي ــ هلا بأم سبسب . 
دانه ــ .................... ؟ هلا فيج .. 
(الدانه على بالها أن عمتها تسبها .. وما حبت تكون قليلة أدب وترد ..(
قمر ــ يدتي .. شاللي قلتيه لعمتي ؟؟ مسبة ؟؟ 
ضاحي كان منزل راسه .. ودانه ما طالعت له ...ناطره الإجابة من عمتها أم ريلها .. 
أم ضاحي ــ كان أمها الله يرحمها تناديها جيه .. وهي صغيرة .. 
قمر ــ وشيعني أم سبب ؟؟ 
؟أم ضاحي ــ والله أنكم بنات هاليومين ماتعرفون شي .. أم سبسب ..موب أم سبب .. و ينادون به البنات اللي شعرهم ناعم .. 
ابتسمت دانه .. 
قمر ــ يعني أنا أم سبسب بعد .. 
أم ضاحي ــ لا يا يده ..أنتي الخوص .. 
قمر ــ what ? 
أم ضاحي ــ وطوطج الدهر .. أم سبسب اللي شعرها ناعم وايد .. والخوص اللي شعرها ناعم بس عادي . 
قمر ــ يدتي المفروض تشتغلين في شركة شامبو .. علشان تحددين أنواع الشعر لهم,,
ضحكووا الكل على قمر .. 
ضاحي ــ يوزي يا قمر عن يدتج .. 
قمر ــ يا خالي .. المفروض أنك تزوجت المفروض تفج من هالعقدة .. 
ضاحي ــ أي عقده ؟ 
قمر ــ اللي بين حواجبك .. 
ابتسمت دانه لما ضحك شوي ..
قمر ــ عمتي ..تعالي معاي المطبخ .. أشوف الطباخ شسوى . 
البست الدانه شيلتها .. وكانت لابسة دراعة من اليشمك ..لونها أحمر غامج.. وايد حلو والشك اللي عليها وايد حلو .. 
في المطبخ .. 
قمر ــ اووووه.. شالكشخه عمه . .. ماعهدناج تكثرين مكياج .. 
دانه ــ تزووجنا . وتغيرنا .. 
وصل للدانه مسج .. 
((أقول دانه .. مريني بكره )) حمد . 
دانه طرشت ( وعليكم السلام وين أمرك ؟؟ في بيت ناصر ؟ (
وصل مسج ثاني (( عيل وين ؟؟ ((
حست دانه أن حمد . شوي معصب .. أو في شي مضايقة .. ماطرشت له مسج .. ردت لقمر .. 
ــ شالعشا اليوم ؟ 
قمر ــ طابخ أشياء عادية .. بس قلت له يسوي لي دجاج ايطالي .. لي ولج .. 
دانه ــ اوكي .. العرس قرب .. خلص فستانج .. 
قمر ــ ليش أنا ما قلت لج ؟ 
دانه ــ لا .. ما قلت .. ايش ؟؟ 
قمر ــ يعني قلت لليلى .. مممممم .. ما راح أحضر العرس .. 
دانه ــ شلون ؟؟ 
قمر ــ ما أقدر أحضر .. إذا حضرته بموت .. 
دانه ـ لكن .. هذي أختج !!!الوحيده .. التوأم .. مابتحضرين عرسها ؟؟ 
قمر ــ عرسها بيكون جنازتي ... ما بقدر أحضر ..noo way !
دانه ــ قمر .. تخيلي البدور .. تخيليها واقفة هناك تبي أقرب الناس لها .. واللي هي أنت تكون بقربها .. يوم عرسها ..
قمر ــ أنتي وعبير تكفن وتوفون .. وبعدين ..البدور أصلا ما تبيني أحضر عرسها على كل حال .. 
دانه ــ هي قالت لج جي ؟ 
قمر ــ لا .. بس من فترة موب قريبة .. قالت لي يوم عرسها .. أنا بخرب عليها .. لأن بنكون نشبه بعض وايد .. فما في مجال . .. وأنا بسوي نفسي مريضة ..أو أي شي ثاني .. 
دانه ــ قمر .. ما .. 
قمر ــ دانه ...بدور أي سبب انشاءالله أحذف نفسي على الدري وأكسر ريولي .. ولا أحضره .. 
وصل مسج لدانه .. 
((تعال .. اليوم .. أنتي وين أيي آخذج ((
طرشت دانه ((في بيت نايف .. معزومة ..ما أقدر أيي بكره أشوفك ((
وصل مسج ثاني (بمر بيت عمي خلال خمس دقايق أبي أشوفج))  
دانه (( حمد .ما أقدر ام ضاحي وضاحي رجعوا من السفر ((
حمد (( مو مشكله بكلم ضاحي وبقوله جهزي عباتج ((
دانة ــ شفيه هذا ؟؟ 
قمر ــ من ؟؟ 
دانه ــ حمد .. ما أدري شفيه متحرقص .. يبي يي ويآخذني .. 
قمر ــ كلميه في التلفون .. 
دانه ــ صج والله .. ليش ما أكلمه . 
دقت عليه .. لكن ما رد .. 
دانه ــ لين ما يي .. يصير خير .. قمر .. نرجع .. لازم تحضرين . 
قمر ــ دانه لاتحاولين . ماني حاضرة العرس .. وأحسن شي أنهم بيسافرون لمدة ست شهور .. 
دانه ــ ست شهور ؟؟ 
قمر ــ اييه .. خالد يبي يكمل دراسته ويتخصص جراحة قلب .. في أمريكا .. وبدور وايد مستانسه .. أميركا .. her dream,
دانه ــ زين ما فكرت .. بعدين ؟؟ لما يرجعون من أمريكا .. زوج أختج .. لازم تكلمينه .. تسلمين عليه .. 
قمر ــ دانه ,, لاتنسين .. الغلطة غلطته ..موب غلطتي ..وأنا بتصرف كأن ولا شي كان .
دانة ــ أتمنى تتحسن الأمور .. والقلوب تصفى . 
دخل ضاحي شايل بيده عباة وشنطة دانه ،،
ــ حمد ينطرج برا .. 
انصدمت دانه .. ياب شنطتها وعباتها لين عندها ؟؟ 
دانه ــ زين . 
ضاحي ــ أنا بروح البيت بعد العشا .. .. خلي يوصلج لين هناك ..
دانه ــ انشاءالله .. 
راح ضاحي للمجلس .
قمر ــ شفيكم تتكلمون جي كأن بينكم ثار ؟ 
دانه ــ مافي شي .. 
ودخلت الدانه للصالة .. وكانت أم ضاحي موجوده .. 
دانه ــ عمتي .. والله ما ودي أتركج بروحج ..بس ولد أخوي يبيني في موضوع .. بحاول ما بتأخر .. بس برجع لين هنا .. 
أم ضاحي ــ الحين بنتي تيي .. ما بظل بروحي .. لاتخافين علي يا يمه .. روحي .. بحفظ الله .. 
البست عباتها وطلعت .. 
دخلت السيارة ــ ما بتنزل تسلم ؟ 
حمد ــ مشي هالمكياج من على ويهج يلا ..
دانه ــ انزل سلم على عمك وريل عمتك .. 
حمد ــ لاحق .. الأيام جدامي وايد .. 
طلعت دانه منديل مزيل للمكياج .. ومشت الروج والبلاشر وشوي من مكياج العيون .. ورتبته ببودر خفيف . وحطت غشوتها على وجهها .. 
حرك حمد .. وطلع من البيت بسرعه .. 
دانه ــ شوي شوي حمد .. ليش طاير ؟؟؟ 
حمد ــ ولد أخوج .. 
دانه ــ عاد أي واحد ماشاء الله ما أكثرهم .. 
حمد ــ من غيره ؟؟ 
حست دانه أنه يتكلم عن خالد .. 
دانه ــ خالد ؟ 
التفت لها معصب .. بس تحس أن في زعل وايد في عيونه .. 
دانه ــ قال لك ؟؟ 
حمد ــ اييه .. 
سكتت .. لكنها ما قدرت تمسك دموعها .. 
حمد ــ ليش ما قال من أول ؟ 
دانه ــ شتبيه يقول ؟ أنا مريض وأبي أموت ؟؟ شتبيه يقول ؟؟ وهو نفسه مو قادر يستوعب هالفكرة . 
حمد ــ ........................ .. الغبي .. سألت الدكتور .. ويقول كل يوم .. يمر يمكن يشكل خطر عليه إذا ما تعالج ..
دانه ــ أدري .. قال لي موب زين له اذا تأخر . لكنه .. يبي يفرح أهله فيه .. ويتزوج .. 
حمد ــ يا شين العذر ويا ويهه ... لما يطيب يرجع يتزوج .. 
دانه ــ امل نجاح العملية .. 50% بس .. يعني يا إي .. يا لاء .. 
حمد ـ ما أقدر أنطر أسبوعين .. خلي يسافر هالحين .. 
دانه ــ حمد .. 
حمد ــ شذنب خطيبته تترمل امبجر ؟؟ 
دانه ـ اسم الله على عمره فال الله ولا فالك ...يا حمار .. 
حمد ــ ليش يخدعها ؟ 
دانه ــ هو ما خدعها .. هي رضت بكامل ارادتها .. هو قبل لا يتقدم لها .. طلب مني أسألها .. وهي وافقت .. 
حمد ــ بس .. 
دانه ـ حمد .. خالد ما قال لك .. إلا وهو محتاج مساعدتك .. أرجوك حمد .. نفذ له كل الي يبيه ..أرجوك .. 
رجعت في الليل .. ودخلت غرفتها وقفلت الباب .. مطنشه ضاحي .. اللي كان بره .. يقرأ جريده .. 
اليوم الثاني صحت من النوم .. ويوم طلعت من الغرفة .. لقت ورقة نوته على بابها .. 
(سافرت بنغلاديش .. عندي شغل (
دانه ــ وايد عليك .. 
دخلت الغرفة وصكت الباب قوة .. 
****************** 
دانه ـ بخمسة وعشرين ألف دولار ؟؟ هذا ؟؟ 
بدور ــ اييه .. من شانيل .. 
دانه ــ هذا ؟؟؟؟؟؟؟؟؟؟؟ 
كان فستان بدور ناااااااااعم .. تقريبا التطريز اللي فيه بسيط ..وجيبونه بسيط شوي .. والطرحة غريبه من الدانتيل الفرنسي .. تقريبا .. من النوعية اللي تلبسها الاميريكيات .. ظهره في اكسات بسيطة .. الكتفين مطرزين بدانتيل بسييييييييييط .. كان حلو.. بس ناعم واااايد .. .موب فستان عرس ... فستان سهرة وايد عليه .. 
دانه ــ وايد حلو ,, 
بدور ــ اخترته .. علشان بعد عشرين سنة تلبسه بنتي .. 
ليلى ــ الظاهر يالبدور تشوفين أفلام أجنبية وايد .. نشوف بنتج إذا رضت تلبسه ولا لاء ..
عبير ــ ما تدرين .. يمكن بنتها تشوفه متكلف وايد .. وتشتري واحد أبسط منه بخمسين ألف دولار ... 
ابتسموا البنات ... 
البدور ــ كيفها .. تبي تلبسه ولا لاء .. بس أنا متأكده أني بلبسه كل شهر لخالد .. 
دانه ــ ها يا عبير .. جهزتي الدخلة .. 
عبير ــ اييه ... ييت أناديكم ..
بدور ـ أخيرا .. 
دانه ــ شالموسيقى الغريبة اللي مختارتها ؟؟ 
بدور ــ موسيقى أحبها .. بس ها عبير .. لما يدخل خالد أغنية تونايت مالت ويست لايف اوكي ؟؟ 
عبير ــ انشاء الله .... 
ضبطت نفسها البدور .. ووقفت عند الباب .. 
دانه ــ تبين أساعدج ؟؟ 
بدور ــ أبي هاللحظة كاملة لي .. أنا بس .. الكاميرا تركز بس علي .. 
ضاحي ما اتصل ولا قال متى يرجع.. دانه كانت لابسة فستان مشمشي .. وكان متداخل معاه ألوان وايد .. كان شكلها طالع وايد حلو وفاتحة شعرها على طولة.. ومنيرة راجعة شباب .. عشر سنوات أصغر .. الظاهر مسوية عمليات شد ومد ,,
قمر طلعت لها حجة غريبة علشان ما تحضر العرس .. 
((اسهال شديد ..جرثومة ..!!!!!!!!! ((
بدور ما اعترضت .. حست الدانه أن بدور استانست وايد .. أن قمر ما تحضر .. ومحد يقدر يلوم أي وحده منهم .. 
ليلى كانت واقفة حزينة.. لابسة فستان أسود ناعم .. وشعرها مرول .. وميكب بسيط .. 
دانه ــ شفيج ؟؟ 
ليلى ــ الأسبوع اللي ياي أنا بكون بمكانها .. 
دانه ــ وهالشي يخليج مكتئبه ؟؟ 
ليلى ــ بالعكس .. يخوفني .. شوفي البدور شلون واثقة من نفسها .. حتى ما أسألت أحد شكلي حلو ولا لاء .. لو أنا بمكانها .. كان شلت منظرة في يدي بس علشان أتأكد أن الكحل ما ساح من الدمع .. 
دانه ــ لا تستعجلين على رزقج .. قريب بتعرفين .. 
مر العرس هادي ... منيرة نقطت بنتها وهي فرحانة .. ولا كأن بنتها بتسافر بعد ساعات لمكان بعيد لمده بعيده ..ودانه .. شايل همها اكثر منها ... 
*****************
خالد يبتسم لربعه .. اللي يتكلمون معاه وينكتون عليه ... أنه معرس .. 
فارس ــ اي خالد .. بعد الليلة مابنشوفك لين ست شهور .. ؟ هذا أطول شهر عسل سمعت فيه صراحه ..
خالد ــ أحب أكون سباق للأمور ... الموضة اللي يايه شهر العسل برا البلاد لست شهور .. 
حمد ــ الله يخليك .. تونا ما تزوجنا .. لاتروج لهالفكرة .. 
فارس ــ يمكن هذا السبب الوحيد اللي يخليني أحمد الله أني تزوجت مبجر .. ولا .. أميركا ست شهور بتخليني مديون لين عشرين سنة جدام .. 
خالد ــ عقبال الباقي .. 
حمد وحسن ـ لا أرجوك ..شوف النسيب .. 
خالد ــ أي نسيب ؟؟ 
حمد ــ ضاحي .. أبوه يا من زمان .. 
خالد ما قدر يمنع نفسه من التنهد.. كان انسان واثق من نفسه .. ويهه فيه وسامة بسيطة .. بس موب مثل أول مرة شافه خالد .. كان مسنع العارض.. قبل كانت لحيته أطول وشواربه مسنعها .. 
يا وسلم على خالد .. وعلى الشباب بعدين راح ويلس عند أبوه .. وسولف معاه شوي .. 
بهرته بدور .. كانت طالعه حلوة وايد .. ببساطة .. 
بعد ما قصوا الكيك .. وصوروا مع بعض .. اطلعوا للسويت اللي حاجزه نايف لبنته .. 
الدانة ودعت البدور .. بعيد عن خالد .. خصوصا بعد آخر مسج منه .. 
.. 
هدى ــ دانه ,,, ضاحي اتصل فيني وقال لي أنه ناطرج برا .. أنا بروح مع أمي .. 
دانه ــ ضاحي رد من السفر ؟ 
هدى ـ اييه .. 
طالعت دانه ليلى .. 
ليلى ــ ............... روحي .. 
دانه ــ بس .. ما .. 
ليلى ــ أنا بروح مع الدريول .. ما عليج مني .. روحي لريلج .. 
دانه ــ ............ ما أدري شلون بواجهه ؟؟ 
المعت دمعة في عيون الدانه .. 
ــ تواجهين من ؟؟ 
كانت عبير تسأل دانه .. 
دانه ابتسمت ــ محد .. كنا نتكلم عن خالد .. خطيب ليلى .. 
عبير ــ دانه شفيج زعلانه ؟ 
دانه ــ ما في شي .. عن اذنكم ضاحي ينطر برا .. 
اتصلت دانه بقمر .. 
قمر ــ هلا .. خلص العرس ؟؟ 
دانه ــ تقريبا .. شلون الاسهال معاج ؟؟ 
قمر ــ قوي ..ههههههه...
حست الدانه أن قمر تصيح .. 
دانه ــ زين .. بكلمج في الليل .. 
قمر ــ ليش ؟؟ 
دانه ــ ضاحي ينطرني ..
قمر ــ متى يا من السفر ؟؟ 
دانه ــ ما أدري .. قبل العرس ماكان موجود .. متى ..
حست دانه أنها لو تكلمت ع ضاحي كأنه ما تعرف شي عنه ( وهي ما تعرف شي عنه  (بتشك قمر . 
دانه ــ كلمته أمس .. وقال لي ما بيرجع لين أسبوع .. باي .. 
قمر ــ باي . 
دخلت السيارة وصكت الباب بعصبية .. 
ضاحي ــ وعليكم السلام . 
لفت ويهها بعيد عنه .. 
ضاحي ــ برنسيسه ديانا .. ليش معصبة . 
قالها بطريقة احتقار وسخرية .. 
لفت له الدانه .. وكانت عيونها مليانه دموع .. طالعت له بكره .. ولفت ويهها مرة ثانية .. وقالت .. 
ــ بسببك.. صرت طول اليوم بس أكذب.. صرت أتنفس كذب بسببك.. كل اللي يسألني .. أكذب.. كل ما أتكلم أكذب ..حرام عليك .. حرام عليك .. 
حطت غشوتها على ويهها ولفت ويهها ..ولا سمعت كلمة منه لين اوصلوا البيت نزلت بسرعه.. وراحت غرفتها وصكت الباب.. حذفت عباتها وارتمت على السرير.. ودموعها على ويهها أربع أربع .. فجأة تراكمت عليها الأحزان والهموم .. .. فتح الباب ..
ضاحي ــ دانه .. 
رفعت نفسها الدانه .. وحاولت تمسح دموعها .. تلخطت يدينها بالكحل والشادو .. رجعت شعرها لورى ,,
دانه ــ ضاحي .. طلقني .. أرجوك .. الواضح أني ما أعجبك .. وأنا .. ما أقدر أتجمل زياده .. طلقني.. لو سمحت .. أنا تعبت .. تعبت .. 
كانت نظرات ضاحي لها .. غريبة .. انهارت دانه في هالليلة .. 
ضاحي ــ خلاص 
انقبض قلب الدانه .. وطالعت له بخوف ورعب .. 
*********************
خالد ــ بدور .. شفيج ؟؟ 
بدور ــ الكلبة الحمارة .. 
خالد ــ من ؟؟ 
بدور ــ الكوافيرة حرقت لي شعري .. الحقيرة .. 
خالد ــ ها ؟؟؟ 
بدور ــ خالد .. لحين تروح وتيب لي حمام زيت .. فاشكول . 
خالد ــ ايش ؟؟ هي يا ميينونه .. من وين أييب لج حمام زيت الساعة وحده الصبح .. 
بدور ــ مالي شغل .. ماني طالعة من هنا لين تيب لي حمام زيت فاشكول .. شعري صار جاف وايد .. 
خالد ـ موب مشكلة .. بكرة آخذج للصالون .... بس يلا .. لاتحبسين نفسج داخل .. 
بدور ــ والله ماني طالعة من هنا لين تيب لي فاشكول .. 
خالد ــ انبوج من وين أييبه لج ؟؟ 
بدور ــ في صيدلية ولا كارفور .. 
خالد ــ أنتي من صجج تبيني أروح كارفور ؟؟
بدور ــ فديتك يا خالد .. يا خالد .. شعري بيحترق اذا خليته جي الكلبة الكوافيرة .. 
خالد ــ زين .. 
نزل خالد وهو معصب من الفندق .. وهو يلعن اليوم اللي فكر فيه بالزواج يعني لازم تتسبح ؟؟ لازم ويا ويهها ؟؟ 
ومن أقرب صيدلية .. اشترى له واحد .. 
ــ خذي .. 
بدور ــ بس هذا موب فاشكول .. 
خالد بعصبية ــ بدووووووور .. 
بدور ــ خلاص ..يكفي ويوفي .. تسلم يا عمري .. 
بعد ربع ساعة .. طلعت . وكان شكلها روعة .. شعرها كان مبلل .. نازل على ويهها نساه كل تعبه .. وعصبيته ,,


الحلقه الرابعه عشر
دانه ــ يعني ما صدقت تبي تطلقني ؟؟ خلاص .. 
ضاحي صرخ فيها ــ أنت شتبين بالضبط ؟؟ أنا ما فهمت .. تبين الطلاق ؟ ولا ما تبينه ؟؟ 
دانه ــ أبي حل .. سواء كان بالطلاق ولاغيره .. 
ضاحي صفق الباب وراه وطلع .. 
ارجعت دانه وحذفت نفسها على السرير .. 
((قلوبنا ما اجتمعت يوم حتى نزعل .. من عرفنا بعض عرفنا الفراق 
حياتي وشبابي وأيام عمري تذبل .. وما بتضرنا زياده كلمة طلاق .. ((
ما بتترك السالفة تمر مرور الكرام .. طلعت من الغرفة يوم اوصلت الغرفة .. 
((حبيبتي . .. (( وضحك ,, 
احتبست الدموع أكثر في عيون الدانه .. ودخلت لغرفتها وصكت الباب بقوة.. رسالة منها لضاحي .. أنها اسمعته.. وانهارت تبجي لين نامت بدموعها .. 
صحت الصبح .. وهي دايخة .. ما تدري شصاير لها .. 
خذت ثواني يلا تذكرت ..بس هي ما نامت بهالوضعية.. من غطاها ؟؟ والدنيا حر موب برد؟؟ لحظة من فتح التكييف؟؟
طلعت برا الغرفة بعد ما تأكدت أن شكلها مضبوط مع ان الكحل .. ملطخ ويهها ويدينها ..
ما كان ضاحي موجود .. رجعت الغرفة خذت لها دش سريع . 
(حرام عليه .. حرام عليه.. يالله انهرت خلال شهر من زواجي مع أني ما شفته إلا يومين بس!!ان ما كانوا ثلاث من يوم تزوجته لين اليوم .. (
**
(صباح الخير (
قالت له البدور وهي تبتسم .
خالد- صباح النور .
كانت كشخت لبست بدله وايد حلوة وسوت شعرها تسريحه ناعمه وويه طالع منور .
خالد – طالعه تهبلين شالحلاة كلها؟ 
بدور – عيونك الحلوة يلا بدل ملابسك علشان نروح بيتكم.
خالد-ليش كم الساعه؟
بدور – عشر ونص ....
خالد- كنا تاخرنا؟
بدور – امي اتصلت فيني من ساعه وقالت تعالوا قبل آذان الظهر .
قام خالد وهو يطالع بدور بحب كانت صج روعه والاحلى انها ماصحته من النوم ولا حس فيها مع ان نومه خفيف..
خالد – زين يالبدر ماقلتي لي تريقتي ولا لا؟
البدور – شلون اتريق بدونك يا عيوني ؟
خالد – تسلم عيونج... شكلج وايد روعة ..
البدور ـ عجبتك صج؟
خالد ـ تهبلين .. 
البدور ـ وصيت على الريوق .. وورد ..
انصدم خالد من البدور .. ماكانت سيئة بالمرة.. بالعكس .. حس أنها راقية .. رغم أنها مدللة ولا تعرف شيء غير السوق وهالخرابيط .. 
البدور ـ حبيبي لاتنسى أنك نمت أمس بلا عشا .. 
تذكر خالد سالفة حمام الزيت عقد حواجبه .. ضحكت بدور .. وفهمت اللي في باله .. 
بدور ـ مستحيل في أول ليله بينا أطلع لك بشعر جاف متقصف ومحترق .. ارجوك خالد .. لاتمسكها علي حجة ..
ضحك خالد .. 
ـ خلاص .. بنسى .. 
وصل الريوق ووصل الورد .. انتعش خالد بدش سريع .. وبريحة الورد ومنظره .. كان الورد لونه مشمشي وفيه ورد الربيع الأبيض .. .. يمشي لونه مع بدلة البدور المشمشية والأنيقة ..
******** 
البست بدلة خضرا غامجه.. وحطت مكياج خفيف وأخذت الشيله الدانتيل البيضا .. من بيآخذها لقمر؟؟ 
طلعت مرة ثانية .. وما كان ضاحي موجود .. اطلعت للبنات .. مالقتهم في غرفتهم ..
ـ دونا دونا ..
يات الخدامة الفلبينيه .. 
دونا ـ يس مدام؟
ـ وين البنات؟
دونا ـ قو ..لييف..
دانه ـ زين ... في حد من السواقين هنا؟؟ راجو ؟؟ عبدالرزاق ؟؟كومارور ؟؟ شوفير ؟؟ 
دونا ـ مافي مدام ..يروح يجيب أغراض ..ليف اوي ..
البست دانه عباتها وطلعت عند السيارات مالقت إلا سيارة وحده وهي سيارة فيصل .. اكتئبت .. اتصلت بضاحي لكنه مصكر جواله .. رجعت للطابق الثاني وتمت تنطر .. 
************* 
خالد ـ يلا ؟ 
بدور ـ حاضر.. طلعت البدور وهي لابسة عبايتها وحاطة الشيلة بطريقة مستهترة على كتوفها .. 
خالد ـ بتطلعين جي؟ 
بدور ـ ايي .. ليه ؟؟ 
خالد ـ البسي شيلتج عدل ورديها على ويهج .. 
بدور ـ لا خالد لاتقول لي انك منهم .. حرام عليك .. 
خالد ـ بدور .. من من ؟؟ 
بدور ـ أنا حلوة مافي شي يخليك تستحي أني أمشي جنبك؟
خالد ـ بدور .. السالفة موب سالفة مستحى منج.. أنا ما أحب الشباب ولا الناس يشوفون ويهه زوجتي .. وأنا أخواتي كلهم يتغطون .. وأبي زوجتي تتغطى .. 
بدور ـ انزين .. ردت الشيلة على ويهها بعد ما ضبطت الشيلة .. 
طلعوا من الفندق .. 
بدور ـ متى بنسافر؟ 
خالد ـ اليوم المغرب انشاء الله . أسبوعين شهر عسل وبعدين ببدأ دوامي . 
بدور ـ يعني مابدخل لا جامعه ولا معهد ؟؟ 
خالد ـ تقريبا ..
بدور ـ موب مشكله المهم راحتك انت .. وخليني أشبع من أمريكا .. خلصت تأشيرتنا وجوازاتنا؟
خالد ـ اييه ؟؟ أنا وأنت ابكرة نكون في امريكا . 
بدور ـ لاتنسى سيلينا .. 
خالد ـ من سيلينا؟
بدور ـ خدامتي .. لاتقول أنك نسيت تسوي لها تأشيره .
خالد ـ أصلا ما أدري أنها بتروح معانا !
بدور ـ لاياخالد .. ما أقدر أستغني عن سيلينا .. هي الخدامة الوحيده اللي صج تريحني .. 
خالد ـ لارحت هناك بيب لج خدامة .. 
بدور ـ .......
خالد ـ خلاص .. بنوصل بعد عشر دقايق لبيت أهلي .. تبين بداييتها تكون زعل ونكد ؟ 
بدور ـ خلاص .. مابزعل .. حط شي اغنية أو ..أي شي ؟؟ 
حط خالد اغنية لراشد الماجد ...استانست عليها البدور .. 
*************
بعد نص ساعة من النطرة ملت ... وتعبت . اتصلت في حمد ولقته في شغله.. واتصلت في حسن ولقته في الجامعه هو وسلمان ..وخالد في شغله .. تمت في حيره .. أخوانها هالحين أكيد في بيت ناصر .. بيت خالهم .. 
ـ شتسوين هنا؟ 
التفت الدانه لفيصل ..آخر شخص تبي تشوفه في هالبيت .. 
دانه ـ ناطره حد من السواقين يآخذني .. 
فيصل ـ وين ؟
دانه ـ بيت نايف أخوي . 
اكتمت دانه نفسها .. تحاول تخفف اضطرابها وخوفها من هالانسان السوق اللي حتىما اعتذر من آخر موقف صار بينهم ..
فيصل 
ـ أوصلج؟ 
حست دانه بشعر جسمها وقف .. فيصل يوصلني؟؟ وشفيها حماي .. بس .. لا . يمكن .. طالعت له الدانه مضطربه وخايفه ـ اوكي .. 
كانت تبي تيلس ورى .. لكنه فتح الباب اللي جدام بس .. 
فيصل ـ صراحه .. ماتوقعت ضاحي يرضى يتزوج.. بس لما شفتج ,, صراحه عذرته ,, 
ماعرفت الدانه شتقول . فظلت ساكته .. 
فيصل ـ بتمرين قمر ؟
دانه ـ اييه .. 
فيصل ـ زين .. هذي أول مرة تركبين معاي ما بتشربين فيها عصير جاي ؟؟ 
دانه ـ ليش داخله بيتك ولا سيارتك ؟ 
فيصل ـ لا بس القصد نعزمج على شي .. نمر مندرين نشرب عصير؟ 
دانه ـ مندرين بعيد وأنا ما أشتهي شي ..بس مشكور على كل حال .. ليش سرعتك ثمانين ؟؟ أنا مستعيله لازم أروح بيت خالي بعد ما أطلع من قمر . 
فيصل ـ تبين أوصلج؟
دانه ـ لا مشكور . بروح مع قمر .. 
حط فيصل أغاني مو طبيعيه .. ما عجبت دانه نصها ريمكسات أجنبية مزعجه تدوخ .. ونصها آغاني لخالد وايد رومانسية.. ما أعجبتها .. 
فجأة الصقت دانه على الباب مثل زيهوي .. مد فيصل يده وكان يبي يفتح الدرج اللي جدامها بحجة يدور شي . 
فيصل ـ ليش خايفه مني ؟
دانه ـ لا .. بس .. جفلت . 
أخذ فيصل عطره من الدرج .. ورش على ثيابه بطريقه عشوائية .. وحاش الدانه من عطره اللي كان صج مركز .. ويخنق ..
فيصل ـ تبين عطر ؟ 
دانه( اوريدي ترستني عطر ) ـ لا..
وكانت لازقة في الباب .. بعيد عنه.. وهي موب مرتاحه بالمرة .. راجو سواقها من يوديه في مطاريش بدون ما تدري ؟؟ وليش ؟ 
فيصل ـ وصلنا بيت قمر .. 
نزلت دانه بسرعه من السياره وقالت شكرا .. أول ما ادخلت شافت قمر في الصاله ..
دانه ـ اسلام ..
قمر ـ هلا عمة .. 
وسلمت عليها وكانت شايله بيدها قلاس نسكافيه ورافعه شعرها بطريقه مبهدله .نصه منسدل ونصه مرتفع بدون تسريح.. ولابسه بجامة بيضا واسعه عليها .. ما تعودت دانه تشوف قمر بهالبهدله .. تعودت عليها في قمة بهدلتها تكون مسرحه شعرها ولابسه بيجامه حرير حلوه .. 
قمر ـ عمتي ؟؟ شالعطر الرجالي المركز؟؟ أكيد خالي ضاحي سلفج اياه ...هههه 
دانه ـ لا والله .. هذا خالج فيصل اليوم وصلني ورش لعمره عطر وحاشني طشار منه .. 
قمر ـ العطر مركز ..
دانه ـ أدري .. يخنق .. وين خدامتج..
قمر ـ في المطبخ ليش؟
دانه ـ تآخذ عباتي وشيلتي وتغسلهم من هالعطر .. على ما تجهزين .
قمر ـ أجهز؟
دانه ـ بنروح نودع البدور وخالد .. وهشش .وبدون كلام .. 
قمر ـ أنا قلت لمي اني تعبانه .. وماني رايحه .. 
دانه ـ يالخبول .. عرس أختج الوحيده وفوتيه .. 
قمر ـ وهي مستانسه .. خلاص . 
دانه ـ نادي خدامتج..
قمر ـ سيلينا .. سيلينا .. 
يات الخدامه من المطبخ .. وقالت لها دانه تغسل عباتها وشيلتها وتكويهم .. 
قمر ـ أسلفج عباة من عندي .. 
دانه ـ يستحب صراحه .. عطر خالج يدوخ الراس .. وموب عاجبني .. 
قمر ـ زين .. ألبس أحسن ماعندي وأكشخ؟ 
دانه ـ .. تصرفي مثل طبيعتج .. أنت الصبح تحطين مكياج خفيف مع بدله بسيطه .. أو أنيقة .. 
قمر ـ عمتي .. شسوي لا شفته ؟؟
ضحكت دانه .. 
قمر ـ ليش تضحكين؟ 
دانه ـ أنتي من صجج؟؟ كم مرة شفتيه مرة ؟؟ مرتين ؟؟ وهو أصلا مايفرق بينج وبين أختج ؟؟ سلمي عليه عادي .. وكأن مافي شي .. لاتدمرين كرامتج بنظراتج الذايبة وكلامج المعسول .. 
قمر ـ آآآآآه ياعمتي .. صج ماشفته إلا مرتين .. بس كنت أفكر فيه كل ليله .. كل ليله . كل لحظة .. كل ثانية ... 
دانه ــ من هاللحظة .. اعتبري أن ماشي صاير .. ببساطة .. انسي .. 
طالعت قمر عمتها.. وهزت راسها موافقة .. 
***************** 
نايف ـ خالد ..يالنسيب .. ما أوصيك على بنتي .. 
خالد ـ مايحتاج توصيه .. 
ضاحي ـ وين هي البدور ؟؟ بكلمها ..
خالد ـ داخل ..خل دانه تسووي لك درب .. 
ضاحي ـ دانه مايات.. يمكن تيي بعد شوي .
خالد انتبه لارتباك ضاحي .. وقال ــ الحين اناديها لك .. 
استغرب خالد.. ليش دانه ما يات؟؟ وطلع من الديوانية دخل الصالة وكان متأكد أن محد موجود وأن الحريم في صالة الحريم .. دخلت دانه وقمر الصاله .. 
دانه ـ السلام عليكم .
خالد ـ وعليكم السلام.. 
طالع خالد قمر .. اللي ماكانت مغطية ويهها .. واشتبه لحظة بإنها بدور .. بس تذكر أن بدور داخل .. 
قمر ـ شلونك خالد؟ 
طبعا خالد كان شوي مرتبك من الشبه بين البنتين .. طالع اللي مغطية ويها .. ـ بخير .. 
نزلت دانه غشوتها عن ويهها ..وفي هللحظة رف قلب خالد .. ونزل راسه على طول . 
ـ شخبارج يالدانه؟
دانه ـ الحمدالله .. شخبارك أنت ؟؟ 
خالد ـ الحمدالله .. داانه.. ريلج يبي يشوف بدور ويسلم عليها .. ناديها لين هنا .. ماعليج أمر .. 
اضطربت دانه .. ضاحي هنا؟؟ 
دانه ـ انزين .. يلا قمر ..
سحبت دانه قمر بطريقه خفيفه .. وسحبتها لين الممر ودخلوا صالة الحريم .. سلموا على الكل .. ومالقوا بدور .. 
دانه ـ وين بدور ؟؟ 
عايشه ـ في غرفتها تستريح .. 
مسكت دانه قمر وسحبتها فوق لازم تسلم على بدور .. 
دانه ـ امسكي نفسج ..
قمر ـ زين .. 
كان ويهه قمر مخطوف .. وباين أنها مرتبكه .. 
دانه ـ تشييز .. 
قمر ـ تشييز .. 
دخلوا لبدور بعد ما طقوا الباب .. 
بثواني كنها سنين .. سلمت قمر على بدور وباركت لها وطلعت بحجة انها تعبانه ومريضه .. 
طلعت دانه وراها على طول .. 
دانه ـ وين رايحه ؟ 
قمر ـ دام خالي ضاحي هنا أنا برجع البيت .. بحجة أني مريضه .. مع السلامة . 
كان واضح هروب قمر للدانه .. اللي ماخلت دانه حتى ترد عليها . 
رجعت دانه لبدور .. 
دانه ـ ها .. شلون خالد معاج ؟ 
بدور ـ عجيب .. واو . صج فارس الأحلام .. الوسامه واللباقه والرزة والمنصب ..وأمريكا .. وين قمر ؟ 
دانه ـ راحت البيت . 
بدور ـ توقعت .. ما أدري ليش تكرهني .. 
دانه ـ لا .. قمر ماتكرهج هذي أختج . 
بدور ـ الا .. من الثانوية وهي باطه جبدي .. تبي تستقل عني قالت ايش ما تحب طريقتي وستايلي .. ويوم اشتريت فستاني طالعتني باشمئزاز ولا علقت ,, 
دانه ـ بدور .. لاتحطين هالفكرة في مخج .. قمر تموت عليج .. والدليل أنها مرضت لانج بتبتعدين عنها .. وبتصير بروحها .. 
بدور ـ تهقين ؟؟ 
هزت دانه راسها وهي تبارك حق عمرها لموهبة التمثيل الفظيعه اللي صارت تتقنها وهالكذب اللي صار سهل على لسانها مع أنها ماكانت تكذب في حياتها !!
بدور ـ عمتي رغم أنج كنت دايم ترددين أنج تكرهين خالد .. بس كرهج هذا ماله داعي .. خالد وايد حبوب .. 
دانه ـ صج؟؟ اووه .. نسيت .. 
بدور ـ شنسيتي؟ 
دانه ـ ضاحي يبي يشوفج تحت في الصاله العوده .. وخذي .. 
عطتها دانه علبة مجوهرات فيها اسوارة من الذهب الأبيض والياقوت .. اشترتها كهدية زواج لبدور من أسبوعين .. 
بدور ـ تينن .. روعه .. عمتي ليش كلفتي على عمرج ؟؟ 
دانه ـ تستاهلين .. والحين يلا خالج ناطرج تحت .. 
بدور ـ تعالي معاي .. بستحي ..منه .. 
ضحكت دانه .. 
بدور ـ ليش تضحكين؟ 
دانه ـ توني أدري أن للحين فيج شوي مستحى .. 
بدور ـ لاتخافين هذي نقطه أحتفظ فيها لوقت اللزوم .. يلا .. تعالي ,, 
كانت الدانه محتارة شتقول لضاحي ؟؟ بعد ليلة أمس السخيفة .. 
************************* 
كان خالد مختبص وهو جالس بين ربعه وهله .. صورة دانه خلته يرتجف .. ماحس بشي تجاه قمر .. لكن ليش قلبه قبض لما شاف الدانه ؟؟ 
ضاحي ـ من رجعت لين هالحين ماتكلمت .. ها .. فضيت الدرب ؟؟ 
خالد ـ بتناديها دانه .. 
ضاحي ـ دانه ؟؟ هي يات ؟ 
خالد ـ اييه ..تو دخلت مع قمر . 
سكت ضاحي شوي .. 
رن تلفون خالد .. ورد .. 
بدور ـ حبيبي وين خالي ؟ 
خالد ـ الحين بيدخل ..مع السلامة . 
صكر من بدور والتفت لضاحي .. 
ـ روح للصالة اللي داخل على طول .. 
حس خالد أن ضاحي متردد .. لكن احساسه خيبه لان ضاحي قام على طول ودخل الصاله . 
طبعا دانه اضطربت لما دخل ضاحي وسلم وكان طبيعي .. 
ضاحي ـ شلونج يالبدور شحالج ؟؟ 
بدور ـ بخير يا خالي .. وأنت شخبارك ؟؟ 
ضاحي ـ الحمدالله . 
حست الدانه أنه بدور لايقة لخالد تماما .. الإثنين من الصنف الأناني .. اللي ما يفكر إلا في مصلحته . وما يهمه إلا نفسه .. طالعتها وهي تتكلم مع ضاحي .. صدمها أن بدور وضاحي علاقتهم ممتازة مع بعض .. تذكرت عيال أخوانها وابتسمت .. تذكرتهم واشتاقت لهم .. تذكرت أياام عرسها .. يوم عرضوا عليها مساعداتهم .. 
(صج حمير اشتقت لهم .. ما يسألون الحمير .(
بدور ـ خالي .. كافي عمتي أهدتني هديه ليه كلف على عمرك؟؟
ضاحي ـ لا .. أي تكليف .. بنت أختي وتستاهلين .. وموب كليوم تعرسين . 
التفت دانه لضاحي اللي قال لها ..
ـ يلا دانه نروح ؟؟ 
بدور ـ وين رايحيين عمتي وين رايحين خالي ؟؟ أنا محتاجه لعمتي اليوم .. تعال وخذها المغرب بكون سافرت ..
دانه ـ وريلج يالفالحه وين بتحطينه بينحرج من وجودي .. 
بدور ـ موب ذيك المرة ظليتي شهر هنا ؟؟ ما أشوفه انحرج ؟؟ 
ماحبت الدانه نظرات ضاحي .. 
ـ ماكان في البيت .. كان في الشغل لين آخر الليل وأنا في المدرسة طول اليوم.. الوضع غير .. بعدين توكم عرسان  ..
قامت دانه وخذت شنطتها .. 
ضاحي ـ موب مشكله .. دانه خلج هنا برجع بعد ساعتين وآخذج .. 
ماحبت دانه نبرة ضاحي .. 
بدور ـ تسلم لي يا خالي .. 
وباسته على خده بقوة .. 
طلع ضاحي ودانه كانت معصبه .. 
بدور ـ شفيج ؟؟ 
دانه ـ ولا شي .. نروح نيلس ويا الحريم ؟؟ 
بدور ـ وش نسوي مع العياييز ؟؟ تعالي غرفتي .. 
طول ساعه ودانه تسمع هذرة البدور عن العرس وكأنها موب موجوده وعن خالد الجنتلمان ووالوسيم .. 
بدور ـ عمتي تدرين الكوافيره الحماره ليش حرقت شعري ؟
دانه ـ يمكن لأنج أمس كنت صج لئيمة معاها .. 
بدور ـ حماره ما تفهم شسوي لها ؟؟ 
دانه ـ في أسلوب للتعامل .. حتى لو كانت فلبينيه حمارة مثل سيلينا . 
بدور ـ حتى أنتي تقولين عن سيلينا حمارة .. فشرايج في هذيك الكوافيرة السخيفة ؟؟ 
دانه ـ والله أنا وأنتي مال يندرى نهايتنا شلون .. أمهات المستقبل ..
بدور ـ وناسه .. تزوجنا مبجر أنا وأنتي ومايفصلنا أقل من شهر .. وبتتزوج ليلى من خالد .. بعد أقل من أسبوع .. خسارة ما بحضر عرسها . 
دانه ـ المفروض تجي اليوم . ما أدري ليش أبطت .. 
************************** 
رجعت الدانه مع منى وبناتها .. مع الدريول .. بعد ما نساها ضاحي أكثر من أربع ساعات .. ودعت فيهم البدور .. 
عايشه ـ وناسه خوات خالد .. العنود وعبير .. صج حبوبات ..
هدى ـ حسافه أن عبير بتتزوج .. وإلا خطبناها لفيصلوه علشان تسنعه .. 
منى ـ بس يا بنات .. عن هالكلام الفاضي اللي لايودي ولا ييب .. 
هدى ـ دانه .. بتسافرين مع ضاحي ؟ 
دانه ـ لاء .. من قال ؟؟ 
هدى ـ سمعت ضاحي يقول كلام .. 
دانه ـ بس أنا عندي دوام في الجامعه .. ولا نسيتوا .. 
عايشه ـ غريبه .. مع أن ضاحي اليوم الصبح ذكر شي عن سفركم .. 
لا ياربي .. آخر شي أبيه .. مشكله جديده مع ضاحي .. 
دخلت البيت على طول .. وعلى طول لغرفتها .. 
فتحت الباب وكان ضاحي يالس يقرأ جريده .. 
دانه ـ السلام عليكم . 
ـ وعليكم .. 
دانه ـ وين بنسافر ؟ 
ـ ..................
دانه ـ أنا بدخل الجامعة . ما بقدر أسافر .. 
ضاحي (يتأفف ) ـ شوفي دانه أنا مليت من هالحال .. 
دانه ـ أنا الي مليت من هالحال .. كله بره ومسافر .. 
ضاحي بعصبية .. 
ـ شقـصدج ؟؟ أنت لين هالحين مصرة على الطلاق ؟؟ 
دانه بتعب .. 
ـ ما عرفت صراحه.. ضاحي دامك ما تبيني ليش تزوجتني ؟؟ ليش عايش في هالمسرحية السخيفة ؟؟ دامني ما أعجبك طلقني .. 
ضاحي ـ ومن قال أنج .................
دانه بعصبية ـ زين ليش عايفني ؟؟ ليش ؟؟ 
ضاحي ـ ما أدري من اللي عايف من .. ما أدري من اللي نام يوم العرس .. وما أدري من اللي يقفل باب غرفته كل ليله ..
دانه ـ حرام عليك أنا ما شفتك إلا ثلاث أيام؟ أنت حتى كلمة طيبة ما تكلمني.. أصحى الصبح وألاقي نوته على الباب.. كأنك ملزوم فيني غصب .. 
دخلت دانه غرفتها وهي غرقانه بدموعها .. ملت من شعور المنبوذ اللي تمر فيه .. قطت شيلتها على السرير ومسحت المكياج اللي على ويهها .. ودخلت تتسبح.. على الأقل في تقدم .. في مصارحه .. 
وبعد ساعتين, كسرت كل شيء لقته جدامها .. وطالعت النوته اللي في يدها (( بسافر برجع بعد شهر (( 
كرهت هالحياة اللي عايشتها .. وحلفت أول ما يي بتطلب منه الطلاق . 
************************
كانت فرحانه صج .. كانت صج مستانسه .. شافها وهي تناقز يمين وشمال .. في المجمعات ..وتشتري كل شي يعجبها ولا هامها هالفلوس اللي تعب فيهاا .. 
خالد ـ بدور .. خل نطلع من هالمولات قبل لا أفلس .. 
بدور ـ حرام خالد .. خل نستانس .. 
خالد ـ عمري .. صار لنا أسبوع هنا .. وأكثر شي سويناه هو الحواطه في المولات .. ماتعبتي ؟؟ جدامنا ست شهور .. لا تملين بسرعه .. 
بدور ـ أميركا تنمل وبسرعه ؟؟ مستحييييل أغرب الأشياء موجوده هنا .. تعال نتمشى .. 
خالد ـ تعبت من جو المدينه .. وقبل لاتبدأ دراستي . خل نتمشى في الأرياف وعلى البحر .. 
بدور ـ نترك هالحضارة ونروح للمستنقعات .؟؟ نو واي .. 
خالد ـ زين أنا ريولي تعبت .. نروح ندور لنا مطعم نآكل فيه .. 
بدور ـ زين .. بس نرجع بعدين .. 
خالد ـ امشي .. وليش ما تلبسين الحجاب ؟؟ ليسه مخليته كنه شال ؟ 
بدور ـ خالد .. إذا لبسته الكل يبحلق فيني .. أنا حاطته على راسي .. وهذا كافي .. 
عصب خالد .. بدور الظاهر ما عندها أي التزام .. بس كان يحبها .. أي يحب البدور .. كانت تسليه وايد وتضحك دايم معاه .. وتفهمه بسرعه مايحتاج مدرسين علشان يشرح لها موقفه .. (والا كانت تتظاهر أنها تفهم وهي ماتعرف شالسالفه .. بس هالشي بعد حلو (
خالد ـ وين غبتي ؟؟ 
بدور ـ كنت أتفرج على هالبوت .. عاجبني وايد .. 
خالد ـ تعالي أعتقد اشتريتي ثلاث منه .. امشي المطعم موب بعيد .. 
تمشوا في الشوارع الزحمة ...كانت ماسكه يده وتبتسم ..
خالد ـ شمناسبة هالابتسامة ؟؟ 
بدور ـ بس .. مستانسه ..كان حلم حياتي أيي هنا أامريكا .. وأتمشى فيها وأنا فرحانه .. 
خالد ـ زين .. على الأقل أنج مستانسه .. 
بدور ـ ما كنت أتخيل أني أتزوج بهالسرعة ..
خالد ـ صحيح ؟؟
بدور ـ خالد لاتسكت ...أرجوك .. ما تلاحظ أني أنا كله أتكلم؟
خالد ـ شتبيني أقول .. 
بدور ـ تكلم عن كل شي .. كل شي .. شيعجبك من مايعجبك ششعورك ؟؟ شتفكر فيه ؟؟ شودك تسوي ؟؟ لاتسكت .. 
خالد ـ حاليا ريولي تعورني والمطعم بعيد .. 
بدور ـ شرايك نروح مكدونالد؟ 
خالد ـ ما أحب أكل مكدونالد .. 
بدور ـ بيتزا .. في بيتزا للنباتيين .. وأنا أحبها .. 
خالد ـ وين هاذي؟ 
بدور ـ ما أدري .. ههههههههههه .. 
خالد ـ قربنا من المطعم .. امشي نآكل ..
بدور ـ اعجبتك ملابسي؟
خالد ـ وايد حلوة ,,حبيت الجاكيتات اللي اشتريتيها ..
بدور ـ صج؟ توقعتك تكرهها .. 
طالع خالد بدور اللي كانت مطلعه شي من شعرها على ويهها وصابغته بلون فاتح وايد .. ولابسه جاكيت طويل بيج تحته تنورة طويله وبوت بني ..ولابسه نظارة بيجيه ..
خالد ـ شفيج على البيج كل شي لابسته بيج؟
بدور ـ احب هاللون .. حلو علي ...
كان حلو عليها خصوصا ان بشرتها قمحيه ...وماشيه مع اللون .. 
*********** 
رن التلفون عند رآسها ..
ـ ألو .. 
قمر ـ هاي .. 
دانه ـ أهلين .. 
قمر ـ عمتي بتروحين الليلة ليلة الحنا ؟؟ 
دانه ـ اييه ..
قمر ـ أمرج .
دانه ـ لا ..
قمر ـ اوكي ..
ليلى االليلة بتتحنى ,, حست الدانه بضيج ..لانها ماطلعت من غرفتها طول هالاسبوع الا لحظات بسيطه ..
شافت ويهها في المنظرة ..هالهالات السود حول عيونها وهالتعب اللي مبين في ويهها ..
حطت شوي باودر .. وشوي كحل .. وطلعت لابسه عباتها من الغرفة .. لبيت ليلى .. .تذكرت خالد ولد اخوها.. لما شافتها آخر مرة يوم العرس .. كان صج شكله تعبان .. هانت ... بكره يسافرون برا .. ويكمل علاجه .. 
رن تلفونها .. 
حمد ـ عمتي . 
دانه ـ هلا حمد .. 
حمد ـ وين أنتي الحين ؟ 
دانه ـ انا في الهلتون .. وين يعني بروح ليلة الحنا ..
حمد ـ زين أنا متضايق .. وين أروح ؟؟ 
دانه ـ حمد .. حبيبي .. اطلع وتمشا .. حط بالك على عمرك . .. هذا عرس أخوك .. 
حمد ـ دانه .. شقول لبوي ؟؟ عن سفري بكره ؟ 
دانه ـ لاتسافر بكره .. سافر اللي بعده.. 
حمد ـ أنا ما حجزت لين هالحين .. شكلي بروح بعدهم بيومين .. 
دانه ـ حل مناسب .. شخبارك؟ 
حمد ـ توني قلت لج كل شي .. تبيني أعيد ؟؟ 
دانه ـ وحسن وينه ؟؟ وصالح ومشعل وسلمان ؟؟ وين هالشيوخ ؟ 
حمد ـ قبل كانت الشقة هي اللي تجمعنا .. الحين .. كل واحد مادري عن الثاني .. 
دانه ـ وبوك شخباره ؟ 
حمد ـ يسأل عنج .. يقول أسبوعين ما شافج .. 
دانه ـ انشاء الله أشوفه باجر . تآمر على شي ؟؟ 
حمد ـ لاسلامتج . مع السلامة . 
حست الدانه بضيق حمد.. وزاد ضيقها زياده .. هالأسبوع ..بالنسبة لها كان حجيم من المعاناة النفسية .. كانت شايله هم خالد وليلى .. وشايله هم ضاحي وهي ..وتتهرب من أسئلة قمر الكثيرة .. وزادها هالحين المسكين حمد .. المسكين .. شكله ضايق صج.. 
******************
بدور ـ الأكل عجيب .........
خالد ـ أول مرة يعجبج الأكل .. ماعجبج أول الأيام .. 
بدور ـ شوف هالبنت .. تقريبا موب لابسه ثوب .. 
خالد ـ ما أحب أتفرج .. 
بدور ـ اييه .. حبيبي .. كون جي دايم .. لاتناظر البنات .. وأنا كنت أقص عليك .. مافي أي بنت جيه .. 
خالد ـ أدري .. لأن هالمطعم راقي .. ومايدخل إلا ببدله رسمية وملابس محترمة لليدي .. 
ضحكت بدور .. 
ـ والله أنك موب هين .. 
خالد ـ متى بنطلع من الفندق ؟؟ 
بدور ـ متى ما تبي .. 
خالد ـ شي واحد يخليني متعاجز .. شنطج الكثيرة .. 
ضحكت بدور ـ حنا هنا لست شهور موب ليومين .. هذي الأشياء كلها بحتاجها .. 
خالد ـ بس أنا بلتزم بدراستي .. وبننحبس في البيت طول الوقت . 
بدور ـ حشى مصري .. 
خالد ـ صدقيني يا بدور .. أنا من النوع اللي لامسكت وركزت في كتاب ما أهده لو انطبقت الدنيا على الأرض ..ولا شلون برايج صرت طبيب ؟؟ 
بدور ـ لاتقول .. بننحبس في البيت ؟؟ 
خالد ـ لا .. مو دايم . أوعدج أني أحاول أفضى لج دايم .. 
بدور ـ بكره ..بكره هو ؟؟ أييه بكره عرس ولد عمي خالد .. 
خالد ـ ولد ناصر ؟ 
بدور ـ اييه.. كان ودي أحضر أشوف زوجته .. كانت معانا في المدرسة .. تصدق أنا وعمتي وولد عمي في نفس السنة تزوجنا ؟؟ وووووووناسه .. 
خالد ـ اييه .. 
بدور ـ خالد .. متى بتقول لي كلام حب ؟؟ 
خالد ـ لما أتعلمه وأحفظه .. هههههههههه .. 
ماعجب بدور هالكلام ـ ما أدري ليش يتخيل لي دايم أني أرمي نفسي عليك .. أحس أني .. جليلة حيا .. 
ابتسم خالد ـ واي أنتي .. ههههههههههه
ابتسمت بدور .. 
*********************** 
ليلى ـ يا عمري .. يالدانه .. 
الدانه ـ يعني أتخيله هالحين وأنا في قمة أحزاني مع حبيبته ولا زوجته يستانس عندها وحاذفني هنا ولا كرسي قديم .. ولا طاوله مالها داعي .. 
ليلى ـ هدي يالدانه .. هدي أعصابج . 
دانه ـ ما أقدر .. خلاص كل شي تراكم كل شي صار أسود.. ما أقدر أتنفس .. قلبي مهموم بخالد .. وعمليته.. وأفكاري ..كلها لو رجع ضاحي وطلقني.. وين أروح؟ بيت مين ؟؟ بيت تايف مستحيل .. أنا طالعه من هناك مطروده.. واذا طلقني اخوها بتزيد الكراهيه .. بيت ناصر .. ناصر بس يسمع كلمة طلاق يشوتني برا ويتبرى مني .. سعود ولا ثامر ؟؟ اذا وجودهم في حياتي عدم .. شلون بكون في حياتهم ؟؟ 
انهارت الدانه بدموعها .. 
ليلى حضنتها .. وحاولت تهديها .. 
ليلى ـ آآآآآآه يالدانه . ..يا قلبي .. شكثر تعانين ولاحد حاس فيج .. 
دانه ـ أدري أن هذا ليله الحنا .. بس ماقدرت يا ليلى أكتم اللي في قلبي .. 
ليلى ـ أي ليله حنا الله يهداج ..أنا وأنتي نعرف زين اللي في القلوب .. نعرف بالضبط اللي بنواجهه بكره من مصايب ..ومشاكل .. بس انتي حافظي على دعائج لله .. ان تنفرج كل هالمآسي .. 
ماقدرت دانه تمسك دموعها أكثر .. وانهارت في حضن ليلىة الي كانت ماسكه عمرها .. بس انهارتن هي الثانية .. وتموا يبجون خوف من امستقبل مظلم جدامهم . 
كانت ليلى محتاجة تفرغ اللي في قلبها من دموع علشان ما تتراكم وراها دموع أقوى .. 
رجعت دانه للبيت بعد ليلة الحنا وهي مهمومة .. وكملت دموعها .. على مخدتها .. ما قدرت تكتم .. طول الليل تبجي .. قامت وتوضت وصلت ركعتين وتمت تدعي الله أن يفرج كربتها ويقوم خالد بالسلامة .. 
تقريبا الليل كله كانت تدعي وتصيح .. 
****************** 
كانت لابسه فستان أسود .. ومكياج خفيف .. ورفعت شعرها في تسريحه بسيطه .. 
كانت الأغاني تدور .. والبنات مسوين عروض تحدي بين بعض .. 
ما يات ليلى لين هالحين .. كانت دانه يالسه على الطاولة المخصصة للأهل وهي تنتظر .. كان ودها تشوف خالد.. لكنه طلع من الصبح .. كانت قمر بأحلى طلة ..وبنات ناصر الصغار ماشاء الله عليهم لهم نصيب في الجمال .. كانت دانه ماسكة بيدها قلاس عصير وتتفرج.. وكالعادة منيرة آخر صرعه.. لابسه فستان فوشي.. وطالعه كنها أخت قمر موب أمها ..
هناء في عرس ولدها البست ثوب من الشك اليدوي المذهب الغالي.. والبست الشيله والبطولة .. وكحلت عيونها .. كان الجو وايد حلو .. والطقاقات والنقوط كان صج متعوب عليه .. 
منيرة ـ ماتقومين ترقصين يالدانه ؟ 
دانه ـ ماقدر .. تعبانه شوي .. 
منيرة ـ لايكون حامل ؟؟ 
دانه ـ لا .. تو الناس .. مأجل هالفكرة شوي .. 
منيرة ـ عيل قومي ارقصي .. وشاللون اللي لابسته ؟؟ شنو ماعندج فلوس تشترين فستان راهي ؟؟ 
دانه ـ عندي .. بس أنا حبيت هالفستان .. 
منيرة ـ ماعندج سالفة .. 
حست دانه صج أن ماعندها سالفة .. لو شافها خالد بيزعل أنها لابسة هالفستان.. 
ركضت لقمر .. 
قمر ـ هلا عمة .
دانه ـ يبتي فستانج الثاني .. 
قمر ـ اييه يبته على الفاضي .. .. قلت أبدل .. بس الكوافيره حماره مارضت تضبل علشان تغير اللوك .. 
دانه ـ خلاص .. عطيني اياه ألبسه .. شلونه؟ 
قمر ـ بتغطين علي يا عمتي .. لونه أحمر لون دم الغزال .. ماشي مع مكياجج .. بساعدج في لبسه .. 
دخلت لغرفة التبديل وبدلت الفستان . اللي كان ملبيان أشرطة .. بس شكله صج راهي .. 
قمر ـ نزلي شعرج ... 
دانه ـ ........ اوكي نزليه .. 
فتحت دانه شعرها .. وكان مرتب وايد .. وطلعت فله .. 
ضبطت لها قمر شوي لمسات .. وطلعوا للناس .. اللي انبهروا بشكل دانه .. قمر كانت لابسه فستان كوكتيل فيروزي وايد راهي وحلو ..وقصير شوي من جدام .. والمكياج مطلعها حلوة وايد .. 
منيرة ـ اييه .. جيبه .. على الأقل الناس تقول مرت ضاحي حلوة شوي ولو بثوب قمر .. 
قمر ـ يمه عمتي ماشاءالله تهبل .. و هي اللي محليه الثوب موب الثوب محليها .. 
كان الأحمر طالع صارخ بالنسبة لبشرتها الببضا ..ومخليها جنان .. دانه بينها وبين نفسها كانت تهدي نفسها .. وتحاول أنها ترقص .. علشان خالد وليلى.. وكانت فكرة غلط يوم البست اللون الأسود الساده .. 
ارقصت خفيف مع قمر .. وشوي شوي رقصة تجر رقصة .. خصوصا أن معظم رفيجاتهم موجودات .. وكانوا يموتون على ليلى .. وناطرينها على نار .. وارقصوا بنات وايد .. 
رن جوال الدانه .. كانت أم ليلى تقول لها أن ليلى وصلت .. طالعت دانه الساعة كانت عشر ونص .. 
وعلى موسيقى هاديه 
اخطي بخطوة غالية يالليل الهادي .. 
اخطي بقلوب الناس وغلاهم لج وفرحهم ..
اخطي بحفظ ربي يا روعة أعيادي .. 
يا أحلى عروس يا أجمل وأحلى وردهم ..
يحفظج ربي يالزين عن عين الحساد..
يحفظج يا غالية دوم بسلامة وسط قلبهم .. 
ياليلى يالعذبة ياساكنة بالقلب والفؤاد ...
ربي يسعدج في ظل خالد بعيد عن عينهم .
كانت ليلى تدخل بهدوء وشكلها كان صج روعة فستانها كان وايد حلو كوكتيل مع شرايط على اليدين .. وكانت منزلة راسها شوي.. ومع الشعر.. كان دخولها صج رومنسي .. والورد اللي يحذفونه خزاتها جدامها .. استانست الدانه .. مهما كان اللي يخبيه بكره .. مالازم نخليه يسيطر على فرحتنا اليوم .. 
كانت هناء صج مستانسة .. لان شكل ليلى كان وايد روعه .. 
بعد ما اوصلت ليلى لكرسيها وارتاحت من بحلقة الحريم فيها .. ابتدت منافسة الرقص .. وكل البنات من بينهم قمر كانوا كله يباركون لليلى ويرقصون لها .. 
طلعت دانه .. تبارك لليلى .. 
ليلى ـ بغيت أصيح لما شفت مفاجئتج .. 
دانه ـ محاولة فاشلة .. أتمنى تكون أعجبتج؟؟ 
ليلى ـ الشعر يجنن .. يجنن .. وكانت الموسيقى اللي معاه واللي يلقيه صج مسوين جو .. 
دانه ـ هذا مشروع من زمان فكرت فيه .. أتمنى أعجبتج هديتي .. 
ليلى ـ لا تمنين علي فيها .. بس خذي لاشريط وعطيه أمي تحطه بين أغراضي.. كانت أحلى هدية أهداني اياها حد . 
دانه ـ عن الجذب .. موب كانت القلادة اللي اعطاج اياها خالد أحلى هدية .. 
اكتبت دانه هالأبيات تهديها لليلى .. حبت تكون دخلتها غير .. شي يليق بها .. لقت وايد أشعار للزفات بسم ليلى .. بس حبتها تكون خاصة بليلى بس .. فألفت لها هالأبيات البسيطة . .. رقصت دانه مع البنات .. 
وبعد ساعة وربع دخلوا الرياييل .. كانوا أهل ليلى وناصر وخالد وكل خوانه طلعوا أهل ليلى .. فصعدت دانه وسلمت على خالد .. وهي كاتمة دمعتها غصب ..كان ويهه شاحب شوي .. ماقدرت تضمه حيل .. 
خالد ـ فضحتيني يالحمارة .. 
دانه ـ خلودي .. لاتنسى شسويت يوم عرسي .
خالد ـ شكلج وايد حلو .. 
حذفت دانه العباة .. وحطت الشيلة على كتوفها ورقصت مع الشباب عيال أخوانها .. 
حسن ـ ماشاء الله يا دانه .. تطيحين القمر من السما .. 
دانه ـ استح .. 
حسن ـ أيووه يالأحمر .. 
كان الوحيد اللي وقف مكتئب هو حمد .. راحت له الدانه ..وهمست في أذنه ..
))موب كل يوم يعرس خالد ..افرد هالويهه ((
ابتسم حمد .. لما رقصت دانه جنبه ..
وهمست مرة ثانية )) البنات كلهم يطالعونك ..يقووولون من هالشي الحليوه))
حمد ـ لا ..احذفيني من القائمة .. مافي زواج .
دانه ـ متأكد ؟؟ 
طلعوا الشباب .. وتم خالد مع زوجته يصورون .. صورت معاهم الدانه .. 
قمر ـ شكنت تقولين لحمد ؟ 
دانه ماكان لها خلق لأسئلة قمر ـ قلت له متى تخطب قمر؟؟
عصبت قمر وراحت بعيد عن دانه .. 
ما قدرت تمسح دموعها وهي تودع خالد وليلى اللي طيارتهم الفجر .. 
لاول مرة تكسر خاطرها هناء .. المسكينه الفرحانه وهي ماتدري شالسالفة .. بس هذا كان أحسن الحلول ..بدل ما يعيش خالد هله في حيرة ووألم .خلى السالفة بكتمان .. علشان محد يشيل همه . وهناء وناصر رغم مساوؤهم .. بس عندهم أولادهم بالدنيا .. ومرة بغى ناصر يروح فيها علشان حادث صار لحمد ..طلع منه الأخير بسلامة .
****************************
رجعت الفجر .. وكانت صج في حالة هلاك من الصياح والبجي .. وصلتها منيرة وراحت .. 
وخشمها وايد أحمر وعيونها بعد .. طلعت على طول للطابق الثاني .. 
طلع من غرفة ..
ـ امم ريحة البخور غاوية .. 
وقفت دانه وهي تحاول تمسك أنفاسها .. 
ـ الله على الأحمر .. جنان . 
حاولت دانه تغطي فستانها بعباتها .. وحست أن شعرها طلع من ربكتها فدخلته .. 
ـ فيصل تبي شي ؟؟ 
فيصل ـ قلاس جاي .. 
دانه ـ الخدامة يت معاي .. وهي تحت اطلب منها .. عن اذنك ..
ـ بسألج سؤال .. 
دانه ـ نعم ؟ 
فيصل قرب منها وهي حاولت تبعد عنه .. 
فيصل ـ شيعجبج في ضاحي ؟؟؟ 
ابعدت دانه أكثر .. 
ـ ما أعتقد يخصك .. 
فيصل ـ الأحمر يينن عليج .. طالعه .. 
دانه ـ عن اذنك .. 
كملت دانه طريجها لغرفتها واستغربت أن الباب مفتوح .. 
وانصدمت لما لقت ضاحي واقف .. وشافت نظرات غضب مو طبيعيه في عيونه .. 
دانه ـ ييت متى ؟؟ 
ضاحي ـ أكيد قبلج بوايد .. 
صكرت دانه الباب وقطت العباة على الكرسي .. وفردت شعرها ودخلت غرفتها ولحقها ضاحي .. 
ـ ولج عين .. 
دانه ما ردت .. مسكت المشط ومشطت فيه شعرها .. 
ضاحي ـ ردي علي .. شتسوين؟؟ 
دانه ـ ماتشوفني أمشط شعري ؟؟ 
عصب ضاحي عليها وحست دانه بعصبيته وقررت تتجاهله ... 
لكنها تفاجئت بيد تمسك شعرها بقوة و.............
هزتها الصدمة لما شافت شعرها بين يدينه .. رفعت يدها تمسكه .. ماكان موجود..حذف شعرها على الأرض .. تناثر شعرها الطويل على الأرض .. أخرستها الصدمة .. ودموعها جرت على خدودها بدون رادع .. 
حاولت تنطق .. بس ماقدرت .. 
ضاحي ـ ايش كنتي تسوين ويا فيصل ؟؟؟ 
دانه نطقت بعد جهد وهي ترجف .. 
ـ طلب مني جاي .. بس .. وقلت ...له ..الخدامه تحت .. 
نزلت على ركبها ودموعها تساقط على الأرض تجمع شعرها الي نثره في كل مكان .. 
وكل ذره في جسمها مجروحه ومصدومة .. حذف المقص الكبير الحديد على الأرض .. بقوة .. وصرخ فيها ـ ما تطلعين من غرفتج سمعتي ؟؟ 
وأخذ المفتاح وطلع وقفل الباب .. دانه ماقدرت إلا تبجي .. وتبجي .. 
دقايق إلا سمعت صراخ بره .. قامت لين عند الباب .. وسمعت .. 
تركي ـ ليش تصارخ جي؟ 
ضاحي ـ قلت لك شتبي في الدانه ؟؟ 
تركي ـ مو أنا أبيها .. يبيها حمد .. 
ضاحي ـ حمد ؟؟ ومنو هذا بعد ؟؟ اكملت.. على الكل ..فيصل وأنت وحمد .. متزوج مارلين مونرو.. وأنا ما أدري .. 
ارتجفت دانه من كلام ضاحي .. وحست بخناجر تطعنها .. 
صرخ تركي ـ هييه.. شالكلام الماصخ ؟؟ حمد ولد أخوها يبي يكلمها تحت.. شفيك موب صاحي ؟؟ ودانه أكبر من هالكلام السخيف اللي تقوله .. بقوله أنها نايمه .. 
طلت دانه من فتحة الباب.. وشافت تركي يطلع وهو يدز كرسيه غصب.. انهارت .. خلاص .. دموعها اليوم مابتوقف.. العنت اللحظة اللي تزوجت فيها .. والعنت خالد ونايف وفيصل وناصر . وحظها الخايس ومنيرة وهناء.. دقايق .. وتسمع صوت ربكه بره وتدافع ..
ردت تطل من الفتحة .. كان ضاحي وباين أنه حاكر حد يكلمه بعصبية .. 
حطت اذونها على الباب تتسمع .. 
ـ كل الي طلبته منها قلاس جاي .. 
ضاحي ـ سمعت كل كلامك الماصخ .. لاتنكر .. 
فيصل ـ هدني الحين والا أفضحك عدل جدام مرتك وأطلع كل المتخبي وبلاويك.. 
ضاحي ـ أنت تهددني ؟؟ أنت ؟؟ من قال لك أني خايف منك ؟؟ ومن قال أنك هزيت شعرة مني ؟؟ اسمع يا فيصل.. كلمة ورد غطاها .. ابعد عن مرتي .. سمعت ؟؟ وانقل غرفتك الطابق اللي تحت ولاعاد توطوط هنا مرة ثانية .. 
حذف فيصل بره وصك الباب بقوة في ويهه.. وراح للغرفة مالته ..طالعت دانه شعرها . اللي تناثر على الأرض .. وظلت تجمعه وترتبه .. ودموعها مع كل شعره تمسكها تنزل.. لفت الشعر بحجاب.. وحطته في درج وحطت راسها على المخده .. اللي غرقت بدموع القهر والظلم ..


الحلقة الخامسه عشر
ما انتهت هالليله .. دانه ماقدرت انها تظل في هالبيت اليوم .. 
اتصلت في حمد .. 
حمد ـ هلا عمتي .. قالوا لي نايمه .. 
دانه ـ حمد .. تعال وخذني من هنا بسرعه .. 
وبدت تبجي بقوة .. 
حمد ـ دانه شفيج .؟؟؟ دانه .. حد مد يده عليج ؟؟ 
دانه ـ تعال حمد .. وخل تركي يوصلك لغرفتي بهدوء بدون ضجة ..
صكت التلفون وهي تصيح .. قامت وحطت ملابسها في شنطه كبيرة . 
مستحيل تم عنده بعد اليوم مستحيل .. 
كانت الساعه خمس ونص الصبح ..الحين الكل نايم عدا تركي اللي يسهر على النت طوال الليل .. 
ردت وطالعت شعرها في المنظرة ..قصه كله مره وحده ماخلى شي منه ...شالوحشيه؟؟ ليش ؟؟ شسويت له ؟؟
البست عباتها ...وتمت عند باب الغرفة المقفول عليها ..هالمرة هي اللي بتحط له نوته ..هي اللي بتختفي وتتركه ..مسكت ورقه وقلم وبصابع ترتجف كتبت ..
غيابك هجرك كذبك وخداعك.... خنجر طعن قلبي لكن اخونك؟؟ 
لالا يالغالي لاتتهمني بطباعك....أنا بنت أصل وأكبر من ظنونك 
نطرت دانه لين جوالها دق ...
حمد ـ عمتي كلمت تركي ودخلت البيت ..
دانه ـ حمد اكيد ضاحي نسى باب قسمي مفتوح ادخل وتلاقي في العلبه اللي على الطاوله سبير المفاتيح افتح الغرفة اللي على اليمين بهدوء بدون ضجة الله يخليك...
دقايق وفتح الباب حمد وهو منصدم ..
ـ ليش قفل الباب عليج؟؟
دانه ـ موب وقته ..خل نطلع من هنا بسرعه ..
كانت دانه لابسه شيلتها دخل حمد يشيل الشنطه ..
طلعت لتركي اللي كان عند الباب ..ابتسمت ..
ـ تركش مشكور ..لاتقول لحد انك شفتني طالعه..
تركي ـ ما بترجعين؟؟
دانه ـ تركي .. اللي صار اليوم اكبر من طاقتي ...مع السلامة .
نزلت دانه تحت لسيارة حمد ..اللي بعد دقايق..
ـ ليش ويهج جي ؟؟ ليش تصيحين ؟؟
دانه ـ مافي شي ..
حمدـ عيل ليش متصله هالحزه فيني؟؟ 
دانه ـ ابيك توصلني بيت خالي ..وارجوك لاتقول لحد انك خذتني زين؟؟ 
تمت ساكته طول الطريق...
حمد ـ زين يمكن نايمين..
دانه ـ خالي الصبح يصحى يروح المسيد ,,,
حمد ـ ما بتقولين لي شصار ؟؟ 
ماتكلمت الدانه.. الحمدالله ان خالد مسافر .. وان مافي في البيت الا عبير وخالها وزوجه خالها ام خالد اللي كانت طيبه وايد معاها . 
نزلت من السيارة ونزل حمد ونزل لها الشنطه .. 
دانه ـ خلها في الحوش .. وروح الله معاك 
كان خالها واقف عند الباب توه راجع من المسيد .. سلم عليه حمد وطلع .. سلمت عليه الدانه .. 
ابو خالد ـ دانه ؟؟ شيابج هالحزه ؟؟ وليش يايبه شنطتج معاج ؟ 
ماقدرت دانه تكتم دموعها .. حضنها خالها .. وهو حاس انها انظلمت.. يعرف الدانه مربيها..وما تنهار الا للشديد القوي ..
دخلها للبيت .. وخذها لغرفة العنود .. وصك الباب .. وتم حاضنها .. 
حست دانه انها لقت الحضن اللي تستند عليه .. حست انها هنا بامان مابعده أمان ... 
****************** 
بدور ـ الشقة وايد صغيره .. 
خالد ـ صغيره ؟ فيها غرفتين وحمام وصاله صغيره وفي موقف سياره وديكورها وايد حلو .. 
بدور ـ تدري غرفتي انا وقمر مع بعض اكبر منها .. 
خالد ـ يايبه بيتكم الكبير لهالشقة الصغيره ؟ يالله على قدنا .. بس مالج شغل في جيراننا تراهم ناس يحبون العزله .. 
بدور ـ اكيد في بينهم وحده او اثنين عرب .. 
خالد ـ في البيت اللي تحت من باكستان .. واللي في الطابق اللي فوق من تونس .. 
بدور ـ مافي خليجين ؟؟ 
خالد ـ فيه في المبنى اللي جنبنا . من الامارات وفي من السعوديه .. بس مثلي طلاب .. عزاب .. يعني خلج بعيده .. 
بدور ـ الاثاث مب شي .. 
خالد ـ بالعكس .. عاجبني ..
بدور ـ ما احب اللون العنابي ..
خالد ـ يمشي حاله .. 
بدور ـ يعني هذا معتقلي الخاص ؟؟ 
خالد ـ اسمه بيتنا.. وهذا أول بيت بنعيش فيه .. بلا تذمر وزعل .. المسكين هالبواب ..ابتلش في شنطج الكثيره .. 
بدور ـ وين بنحط الخدامه ؟؟ 
خالد ـ الخدامه هنا ماتسكن معانا .. تيي تنظف البيت وتسوي الاكل وتروح أخر النهار لبيتها .. 
بدور ـ شأصلها؟؟ 
خالد ـ مكسيكيه .. فكيني من أسئلتج .. 
بدور ـ حلوة ؟؟ 
خالد ـ وايد . بتشوفينها بعد شوي العصر .. 
بدور ـ ياويلك ان كانت حلوة .. 
خالد تنهد ودخل الغرف..غرفه منهم مكتب والغرفه الثانية غرفه النوم .. وفي الصاله كان طقم الجلوس مع تلفزيون كبير .. والمطبخ صغير .. بس بدور مابتدخله فماكان له أي داعي . ..
حط ملابسه في خزانته .. وهو يطالع شنط البدور .. وين بتحط ثيابها ؟؟ الغرفه صغيره والخزانه عباره عن غرفه صغيره مترين في متر .. فيها منظرة كبيره على الباب .. 
دخلت .. 
خالد ـ بتكفي الغرفة لثيابج ؟؟ 
بدور ـ في غرفتين خزاين .. لاتحط ملابسك هنا حطها في غرفة المكتب . 
خالد ـ المكتب فيه غرفه ثياب؟ 
دانه ـ اييه .. المفروض غرفتين نوم بس انت قلبته مكتب .. ودام المكتب بيكون لك خذ الخزانه .. 
نقل خالد ملابسه للخزانه الثانية اللي كانت اصغر من لاولى ...وهو يرتب ملابسه مرته بدور ......
بدور ـ خالد في حد يبيك على الباب ..
خالد ـ طلعتي له جيه ؟؟ 
كانت البدور لابسه قميص وبنطلون بس من غير حجاب .. 
بدور ـ عادي .. حنا في أمريكا . 
عصب خالد ـ مره ثانية تلبسين حجابج يامدام ..وماتعدي ريلج هالشقة من غير حجاب .. سمعتي ؟؟ 
بدور ـ لاتصارخ علي جي .. أنا أبوي اللي هو أبوي عمره ماصرخ علي .. 
دخلت للغرفة معصبة .. طلع خالد للي اللي عند الباب .. وكان ريال ياي يركب التلفون.. وحمدالله خالد انه أمريكي .. ومافهم الصراخ اللي كان .. 
طالع الغرفة اللي فيها بدور .. نطر العامل لين خلص توصيلات وعطاه رقم التلفون .. وطلع .. دخل خالد وهو متوقع يلاقي البدور تصيح .. 
لكنه انصدم لقاها ترتب ملابسها ولا على ملامح ويهها أي تعبير زعل أو غضب .. أأو حتى ندم .. 
 ( الظاهر بدور قوية .. ... أكره هاللحظات .. ماأعرف شقول .. ) 
وتم ساكت .. واقف عند الباب مايعرف شيقول .. على الاقل لو كانت تصيح كان هون عليها وفهمها الموضوع ببساطه.. لكنها يالسه كن ماشي صاير .. كرامته ماتسمح له يتكلم حرف .. لانها صج صج خلته يعصب .. 
بدور ـ خالد بليز شل الشنط للمخزن ..
طبعا هالتصرف خل خالد يبهت .. بس ماقدر الا يشيل الشنط وينسى أن شي صار .. مثل ماتبي بدور .. وخلال دقايق تكلموا عادي كأنه ماشي صار .. ارتاح خالد شوي والتوتر اللي كان بينهم راح .. بس ياترى هل بتنفذ أوامره وتلتزم بالحجاب ؟؟ 
******************** 
فتحت عيونها .. طالعة الساعه .. كانت وحده ونص .. تذكرت كل اللي صار وانهارت بالصياح .. 
البست شيلتها وراحت الحمام اللي في الممر تغسل ويهها ..شافتها عبير وعرفت انها صاحت اركضت واحضنتها حيل..
لان الدانه غالية عليها وااايد ....وايد ..
عبير ـ ليش ويهج جي .. انصدمت لمنا قال لي ابوي انج هنا من الفير ..
دانه ـ بس خليني اغسل ويهي واتيدد .. وبعدين بقولج 
**
بعد ماصلت يلست على السرير ويابت لها عبير ريوق ..
عبير ـ يلا سمي ..
الدانه ـ مالي نفس ..
عبير ـ زين قطي الشيله الدنيا حر ..
دانه ـ خليني لابستها ..
عبير قامت بنية طيبه ونزعت شيليتها .. ووقفت مبهوته .. دانه صاحت..حطت يدها على شعرها تبي تغطيه ..
عبير ـ أمس في الليل ماكان فيه شي ؟؟؟
ماقدرت دانه تقول شصار ..ماقدرت . ..لسبب في نفسها ماحبت انها تقول .. 
دانه ـ احترق شعري امس ....وهذا اللي قدرت انقذه ...
عبير ـ لا !!
حضنتها عبير بقوة ...وهي تشهق ..
بعد لحظات من الدموع ...
عبير ـ خلاص هدي ..الحمدالله ماتشوهتي ...الحمدالله النار ماوصلت لراسج كله ..الحمدالله ..ماقلتي لي شلون؟
دانه ـ شمعه ...اعتقد ..ما اذكر ..
العزاء الوحيد اللي بررت فيه دانه كذبها هو انها صج حرقته النار ..بس كانت نار غيرة ضاحي ..
عبير ـ ياعمري ...كلي ..كلي..
دانه ـ مالي نفس ...
دخل خالها ..وانصدم بقصة شعرها ..
بو خالد ـ ليش قصيتي شعرج جي ؟
عبير ـ يبه الدانه بغت تحترق ؟؟بس الحمدالله يا في شعرها النار ..
ماتدري الدانه شلون مرت اللحظات السخيفة اللي صج خالها انصدم فيها واختلقت لها قصة عن خلاف بسيط بينها وبين ضاحي .. وحست أنها وصخه .. ملوثه كذابه .. حقيرة أنها تكذب على ناس تحبهم .. 
طلعوا عنها .. والعصر ياتها قمر .. 
قمر ـ ياعمري .. ياعمري .. اتصلت فيني عبير ويبت مدام زاكو اللي تقص شعري خصوصا..  هااااااااااااااااااااااااااااااااااااااااااه.. لا .. حرام .. ماباقي شي فيه .. لحظة .
نزلت بسرعه ويابت الكوافيرة اللبنانية مدام زاكو .. 
قمر ـ أرجوج أنقذي اللي تقدرين تنقذينه .. ماتدرين شقد شعرها كان يهبل ..
استسلمت دانه لمدام زاكو اللي كانت كوافيره لبقة في الكلام .. 
بعد ربع ساعه دخلت ام خالد بعد مادرت بالسالفة من عبير .. وواستها بكلمتين . 
ـ يا بنتي عيون الناس ماترحم .. أمس كنتي بأحلى طلة لج.. والحريم انهبلوا على شعرج يوم لفحتي به.. 
تنهدت الدانه.. ياليتها كانت على سالفة الشعر بس .. 
دانه ـ عبير اوعديني انت وقمر .. وأنتي ياخالتي ان ماتقولون لحدج اللي صار . أنا بخلي السالفة كأني أنا قصيته متعمده ..
ام خالد ـ اييه يابنتي . أحسن لج والا كل الحريم بيتكلمون عنج .بس الحمدالله ماصار شي لج الحمدالله .. 
حست دانه أن ام خالد صج مهتمة لها .. وهي مهتمة لها .. تقريبا 
دانه تربت بين بنات ام خالد لما كانت أمها في المستشفى ,,
انتبهت أن مدام زاكو انتهت .. 
قمر ـ بالضبط عالموضه .. 
دانه ـ صرت كني صبي .. 
مدام زاكو ـ بالعكس .. رقبتك مخليتيك ولا ايزابيلا روسيليني .. 
دانه ـ ومنو هاذي بعد ؟؟ 
قمر ـ ايزابيلا روسيليني مرة وحده ؟ ؟؟ 
دانه ـ من ايزابيلا روسيلايني .. 
قمر ـ عارضة أزياء كانت في عمرنا سنة 67.. ولما تشوفينها هالحين .. تحسبين أن حن أكبر منها.. 
دانه ـ وبئس التشبيه .. 
عبير ـ قصتج صج حلوة .. ومثل ماقالت مدام زاكو .. وايد مطلعتج انوثه .. 
دانه اكتمت عبراتها .... وما علقت .. مر باقي اليوم هادي .. لكن اللي صج كانت خايفه منه دانه هو انها تفتح جوالها اللي كانت مقفلته ..
تعبت .. خلاص .. مابترجع لهذاك البيت .. ما بترجع .. يا خالها وطق الباب .. 
ـ دانه .. 
دانه ـ تفضل خالي .. 
دخل خالها اللي له مكانه خاصه في قلبها .. لانه من ريحة المرحومة .. 
بوخالد كان حنون ... خصوصا على هاليتيمة .. 
جلس بقربها .. وبهدوء عجيب .. 
ـ دانه .. شصار بينكم ؟؟ 
تنهدت دانه .. ما قدرت تكبح هالدموع اللي طلعت منها مكتومة بدون صوت .. 
بو خالد ـ يا لهنا ضاحي.. بس أنا صرفته.. لان كلامه ماعجبني.. دخل يهاوش ليش تطلعين من البيت من دون اذنه هالخرابيط .. 
دانه تحاول تمسك نفسها .. بس لمن بتشتكي ؟؟ لمن بتشتكي ؟؟ كانت تشتكي ليلى ... وليلى خلاص دخلت في عالم من العذاب والألم .. خصوصا أن خالد ازداد تعبه .. 
دانه ـ خالي .. خالي أنا مالي حد .. زوجوني به غصب .. وهو حتى موب طايقني!!
انهارت دانه بالصياح في حضن خالها وهي خلاص حست أنها انتهت .. 
حاول بو خالد بيد ترتجف أنه يهديها .. 
بو خالد ـ اهدي يالدانه .. اهدي .. اهدي يا بوج .. ماعاش من يغصبج على شي .. 
دانه ـ ناصر زوجني بضاحي بدون ما ادري ولا اشوفه .. والريال يسافر ويغيب .. ولا كأني موجوده ..تخيل ماشفته الا ثلاث ولا اربع مرات ؟؟ واليوم لما رجعت من العرس الفير .. اتهمني يا خالي .. اتهمني في أخلاقي تصدق يا خالي ؟؟ أنا الدانه بنت حسن يشكك في أخلاقي وكرامتي ؟؟؟؟؟ أنا تربيتك وتربية أختك ؟؟ 
انهارت الدانه زياده .. وخالها يحاول يهديها .. 
بو خالد ـ شلون ؟؟؟ الخايس الحقير .. أنا أراويه يخسي يقول عنج جي ..
دانه ـ لا يا خالي.. ارجوك .. ما أبي الناس تقول عني قليلة أصل .. أدري أن المفروض اسرارنا ماتطلع لحد.. بس يا خالي ماقدرت.. ماعندي أم أشكي لها ولا حد قريب مني وأكبر مني يفهمني .. وأنا ما أبي ضجة ولا شماتة الناس .. 
بو خالد ـ شقصدج يالدانه ؟؟ 
دانه ـ بس أبي منك يا خالي تخليني تحت ظلك لين تعدل الأمور .. 
بو خالد ـ شوفي يالدانه.. هالبيت بيتج .. ولا لج طلعة منه الا بخاطرج .. ومن مايكون ما بيصير شي الا برضاج .. وهالضاحي مايقرب لج بعد اليوم .. الا بعد مايرد اعتبارج .. 
****************************** 
يحاول ضاحي طوال يومين مروا انه يكلم الدانه اللي طنشته وما عطته ويهه .. والتزمت في بيت خالها يات قمر بمطاريش وايد من ضاحي لكنت دانه رفضت حتى تشوفهم أو تسمعهم.. لين يا حمد .. 
حمد ـ عمتي الحقيني .. 
دانه ـ وناسه تقول عمتي .. 
حمد ـ الحقيني أنا أكرهها وما أواطنها وما أبي أسمع اسمها حتى .. 
مافهمت دانه شيقصد لان في اللحظة نفسها دخلت قمر وهي تصيح ..
ـ أكرهه أكرهه .. ما أبيه .. 
تفاجئت الدانه وتموا الكل منصدمين من وجودهم .. 
حمد ـ أنا اللي ما أبيج خل أمج توخر عن أمي لاتحط براسها أفكار شينه ..
قمر ـ يعني انا اللي ميته عليك ؟؟ والله مصدق عمرك ولو غصبوني بذبح عمري ولا ارضى ..
حمد ــ هييييييييييييييييييييييه انتي يالسبال يالعنز مصدقة روحج وايد أنا موب ميت عليج ويا ويهج .. 
افهمت دانه السالفة وهي تقضب يد حمد عن قمر في صالة بو خالد..والعايلة كلها كانت رايحة للعنود في المستشفى بعد ماربت ويابت ولد ..
ضحكت الدانه من قلبها لاول مرة من يومين وقالت بابتسامة شقاقية ـ والله حسيت ..
حمد ـ انتي ليش مستانسة فكيني من بنت اخوج هالعنز ..
قمر ـ عنز ما غيرك يالخبوول .. يالمتخلف ..
دانه ـ قمر عيب ,,
حمد ـ انت والله مصدقة روحج.. ولا اسمج بس في وحده اسمها قمر الزمان ؟؟؟ الظاهر ابوج يوم انولدت كان متأثر بكتاب الف ليه وليله ولا علي بابا ..
الدانه ماقدرت الا انها تضحك بقوة .. وهي تبعدهم عن بعض ..
قمر ـ اصلا انا غيرت اسمي لقمر بس من ست سنوات .. وما اسمح لك تتطنز علي يالمتخلف ..
الدانه ـ صج قمر غيرتيه ؟؟؟
قمر ـ اييه .. علشان جييه بعدت عن بدور علشان ماتعرف وتسبب لي فضيحه ..
حمد ـ متأكده بس غيرتي اسمج ؟؟ ماغيرتي خشمج ولا براطمج ولا ..
قمر ـ كله طبيعي الحمدالله وما اسمح لك ..
حمد ـ تسمحين ولا ما تسمحين موب انتي اللي تقررين ..
قمر ـ أنا اللي اقرر وقراري اني ما اتزوج امثالك ..ناس متخلفة 
حمد عصب من نظرتها واحتقارها له .. ابتعد عن الدانه بعصبية .. 
ـ زين يا قمر ابوج .. ان ماذليتج ماكون حمد بن ناصر ...بس عقب ما ارجع من السفر ..
دانه ـ متى تسافر ؟؟ 
حمد ــ الليلة ..
دانه ـ توصل بالسلامة ياعمري .. أرجوك حط بالك على خوك . ارجوك .. اتصل فيني كل يوم .. ارجوك ..ارجوك ..
حمد ـ لاتوصين يالدانه ..مع السلامة .لج انتي موب لهالدلوعه السبال ..
حضنته دانه بقوة ....
دانه ـ بأمان الله .. 
حمد ـ مع السلامة ......
طلع حمد وقمر مستغربة .
قمر ـ شصار ؟؟ 
دانه ـ شصار ؟؟ شاللي شصار ؟؟ 
قمر ـ وين مسافر لا ومن اخوه .. وشالسالفة .؟؟ 
دانه اضحكت .. ــ بتتزوجين من حمد ونااااااااااااسه ... والله انكم لايقين لبعض وايد .. 
قمر وهي مشمئزة ـ وأنتي ليش مستانسة جيه ؟؟ 
دانه ـ أبد .. تعالي قولي لي شصار بالضبط ؟ 
قمر ـ شصار ؟؟ ياتني امي وقالت لي ان ابوي وعمي اتفقوا على الزواج.. خصوصا بعد زواج خالد وسفره أمس .. قرروا امس بوسط الناس والعرس انهم يزوجوني لولدهم هذا .. 
دانه.ـ اسمه حمد. وهذا تاج راسج سمعتي ؟؟ 
قمر ـ الله يستر ما أبي أتزوجه ما أحبه متخلف وايد متشدد كاره عيشته دايم .. 
دانه ـ امشي فوق معاي .. 
قمر ـ خالي اتصل فيني .. 
دانه ـ قمر ولا كلمة ولاكلمة .. 
قمر ـ دانه ... شصاير بينكم ؟؟ 
دانه ــ ولاشي .. بس أتغلى .. 
*********** 
وانتهى شهر العسل .. (اسبوعين العسل ) مر اسبوع .. 
بدور تدور في البيت ملانه ... ماتلمس شي .. الخدامة المكسيكية هي اللي تسوي كل شي .. 
بدور ـ افففففف .. افففففففففففففففففففففف .... اوووف ... ملل.. لالا .. بارارب..ملل .. 
خالد كان فاتح باب مكتبه ويسمع تأففها الواضح لكنه طنش وحط راسه في الاوراق اللي جدامة .. 
بدور ـ اووووووووووووف .. ملل .. 
صارخ خالد من داخل المكتب (عاد مو من كبر الشقة ) 
ــ طالعي التنلفزيون وفكيني من تأففج ابي أركز .. 
مسكت بدور الريموت كنترول وبدت تقلب في القنوات .. 
خالد ـ الصوت عالي .. 
بدور بلؤم ـ من كبر الشقة مايوصل .. اووووف .. 
خاد ـ بدور شتبين ؟؟ 
طلع من المكتب وكانت يالسه بملل وحذفت الريموت كنترول بعصبية .. 
خالد ـ نعم .. 
بدور ـ ملل .. أنت الصبح كله في الجامعه والمستشفى ولما ترجع تحط راسك بين هالكتب .. موب هالفكرة اللي في راسي عن امريكا .. 
خالد ـ شوفي يالشيخة .. مو ذنبي انج ما تبين تطبخين ولاتبين تشغلين وقتج بالدراسة ولا مطالعة التلفزيون .. 
بدور ـ هذي أمريكا ..يعني لازم نتمشى كل اليوم .. 
خالد ـ شوفي بدور لاتغثيني .. طلعه مافي ليوم الأحد سمعتي ؟؟ 
بدور ـ خالد حرام عليك أنا هنا بروحي لين ترجع الساعة ست فالليل من دوامك .. بروحي طول اليوم ملل .. وبعدين ترجع للاوراق والكتب .. كأني موب موجوده .. 
خالد ـ خلاص .. قومي بنطلع اليوم نتعشى برا .. 
بدور ـ اييه حبيبي .. جييه .. 
قامت بدور تلبس .. تأفف خالد هالمرة .. هذي المرة الرابعة هالأسبوع اللي تجبره يطلع معاها وهو صج مشغول.. 
بدور ـ وين نروح ؟؟ 
خالد ـ أي مكان .. 
بدور ـ حبيبي لايكون مشغول ولا زعلان ؟؟ 
خالد (كل مرة نفس السؤال ونفس نظرة التمسكن ) ـ لا .. يلا خلصي .. 
بدور ـ هالحين أخلص .. 
خالد ( طبعا المعنى بعد ساعه .. خليني ارجع لكتبي لين تجهز )) 
بعد ثلث ساعه ـ يلا حبيبي ؟؟ 
خالد ـ اييه ... 
بدور ـ معليش كنت لازم آخذ شور .. 
خالد ـ يلا .. ماريا راحت ؟ 
بدورـ هييه صرفتها من زمان .. 
كانت البدور لابسة بلوزة وردي مع أبيض .. مع بنطلون أسود وجاكيت أسود طويل وبوت أبيض ....وحزام أبيض عليه cd علامة كريستان ديور .. 
خالد ـ لابسه هالجاكيت من أرماني وهالبدلة من كريستان ديور .. وين تبين تروحين مع هالكشخة ؟؟ 
بدور ـ وناسه ..انت فاهمني عدل.. تعرف عني كل شي بس الجاكيت من شانيل موب ارماني جاكيتك انت وبدلتك انت من ارماني .. أبي أروح لمطعم فخم فيه رسبيشن .. 
خالد ـ واحنا شدخلنا في حفلات الناس ؟؟ 
بدور ـ نتفرج .. 
خالد ـ لاء .. بآخذج لمطعم هادي نتعشى وبعدين نروح نشوف فيلم بعدين نرجع ننطم .. عندي الصبح أشياء وايد . 
بدور ـ حرام عليك خل نشوف الناس .. 
خالد ـ كيفج غير هالجدول مافي .. تبين ولا اترجع لدروسي ؟؟ 
بدور ـ موافقة .. 
خالد ـ بنروح المولات .. بنتمشى .. 
بدور ـ ايه جي .. 
************************ 
عبير ـ ها .. من شفتي .؟؟ 
دانه ـ الشلة من غيرهم رفيجاتنا من الثانوية الغرور ووساره ونوير وشمة.
عبير ـ وناسه الظاهر .. 
دانه ـ أنا ما أحبهم .. بس الغرور حبوبة ..
عبير ـ امم .. متى بتفتحين جوالج ؟؟ 
دانه مقفلة جوالها من اسبوع .. طالعت عبير اللي فهمت نظراتها .. 
دانه ـ ما أدري .. قمر أمس ياتني معصبة تقول ان خالها يبا يكلمني .. بس أنا طنش تعش تنتعش .. 
عبير ـ زين يدري انج تروحين الجامعة ؟؟ 
دانه ـ لا .. خل يحترق .. ماقلت له .. 
عبير ـ المسكين .. منيرة يات الصبح وانتي في الجامعة .. ودخلت غرفة بنتها البدور وحطت فيها اغراضها . شكلها ما تدري انج هنا.. 
دانه ـ اكره هالمنيرة بجد.. وآخر شي أبيه انها تدري اني تخانقت مع ضاحي .. بتدخل وبتسوي لي مشاكل .. 
عبير ـ قمر ما صارت تيي ليش ؟؟ 
دانه ـ لانها دخلت الجامعة .. نسيتي ؟؟ صرت أشوفها هناك وندور مع بعض أغلب الوقت .. 
عبير ـ أي تخصص ادخلت ؟؟ 
دانه ـ دخلت كلية العلوم .. بتدرس بيولوجي .. عاجبها ..بواسطة بسيطة تتسهل الامور عليها .. بس خل يمر التأسيسي على خير .. 
*********** 
دخلت الكافتيريا وهي تعبانه بالمرة .. الساعة ووحده الظهر .. والمحاضرات من الصبح .. .
الغرور ـ دانه دانه دندن ..
الدانه ـ هلا .. 
التفت للغرور اللي كانت عند باب الكافتيريا .. 
الغرور ـ دانه .. أبي تلفونج .. تلفوني نسيته في البيت اليوم .. مع نص أغراضي .. 
ترددت الدانه .. طلعت التلفون اللي حطته في شنطتها .. 
دانه ـ تخيلي قافلته من اسبوع ؟؟ 
الغرور ــ في رصيد ؟؟ 
دانه ـ أنا خط موب كرت هلا .. 
الغرور ـ محتاجة أكلم أمي تيب لي أغراضي وهي موب في البيت .لحظة ليش قافلته اسبوع ؟؟ 
دانه ـ بس جي .. 
فتحت الدانه الجوال .. وثواني انهالت المسجات من كل مكان .. ولاعشرين مسج .. 
دانه ـ سوري .. خذي .. 
الغرور ـ مابتفحين مسجاتج ؟؟ 
دانه ـ لاء .. ما بفتحها .. 
خذت الغرور الجوال وكلمت امها .. ورجعت الجوال للدانه بعد ما خلصت .. 
ـ يلا نروح نآكل ؟؟ 
دانه ـ يلا .. 
قفلت جوالها ورجعته لشنطتها .. 
ـ بروح أسحب فلوس البوك فاضي .. 
غرور ـ شتبين أييب لج ؟؟ 
دانه ـ أنا بعد و بشتري .. 
رصيد دانه عود .. موب شوي .. فيه ميتين وخمسة وثلاثين ألف .. فيه نصيبها من ورث أبوها و بيت أمها .. سحبت ألفين ريال .. وانصدمت كم بقى .. 
 ((ميتين وأربعين ألف ؟؟ )) 
طلعت آخر ايصال في بوكها وكان في ميتين وخمسة وثلاثين.. من حط هالمبلغ في حسابها ؟؟ عشرة ألاف ريال ؟ 
فتحت جوالها .. واتصلت في نايف .. 
نايف ـ هلا دانه .. 
دانه ـ شخبارك يا نايف ؟؟
نايف ــ الحمدالله . 
دانه ـ نايف في بحسابي عشرة آلاف زياده .. تعرف شي عنها ؟؟ 
نايف ـ اييه .. عطاني ضاحي امس هالمبلغ وطلب احطك في حسابج .. 
دانه ـ ليش ؟؟ 
نايف ـ ما أدري .. ريلج اسأليه ؟؟ وينه هو ؟؟ أبي أسأله عن شغله . 
دانه ـ أنا في الجامعة هالحين ..
نايف ـ ااييه .. شخبارج مع الجامعة ؟؟ قمر عاقده حياتها من هالجامعة .. 
دانه ـ صراحه .. تعب من أول أسبوعين تعب .. 
نايف ـ اييه شدي حيلج .. 
دانه ـ انشاء الله .. تآمر على شي أخوي ؟؟ 
نايف ـ لا .. بس يمكن أمرج بكره .. 
دانه ـ أنا أمرك .. اليوم .. وأشوف ام ضاحي بالمرة .. 
نايف ـ الظاهر قمر ماقالت لج انها سافرت من بعد عرس خالد .. 
دانه ـ لاء ماقالت .. فشيلة ما مريتها .. 
نايف ـ شوفي دانه يبوني هالحين .. أتركج في امان الله .. 
دانه ـ مع السلامة .. 
حست دانه بتوتر .. ليش هالمبلغ حطه ضاحي ؟ وشقصده ؟ فتحت هالمسجات وقرأتها .. نصها كانت من صديقاتها .. وجزء منها من حسن وسلمان .. ومسجين بس كانو من ضاحي !!! 
المسج الأول (( ارجعي البيت )) 
المسج الثاني (( أبي أكلمج )) 
حست بخنقة الدانه .. وأن كرامتها ما بتتحمل .. .. ولا كأنه شي صار .. 
راحت للغرور تمت معاها تتكلم .. وانسدت نفسها عن الأكل ... 
 (( موب المفروض أنه يعتذر لي ؟ هو غلط بحقي واتهمني .. )) 
الغرور ـ دانه اللي مآخذ عقلج يتهنى به .. 
الدانه ـ محد .. ما شفتي قمر ؟ 
الغرور ـ بلى شفتها في مبنى العلوم .. كانت مع شمة .. 
الدانه ـ زين .. 
الغرور ـ ليش ماتآكلين ؟؟ 
دانه ـ لا .. بس موب جوعانه .. بروح أييب لي عصير .. بس .. 
الغرور ـ شفيج مو على بعضج ؟؟ 
دانه ـ أبي أكلم ليلى .. وشايله همها ما كلمتني من سافرت وأنا ماعندي رقم لها .. 
رن جوال الدانه وفزت مع الرنة .. 
غرور ـ اسم الله عليج .. شاللي نززج ؟ 
دانه ـ لا .. ولاشي كنت .. ما ادري .. 
طالعت الرقم كان حسن .. 
دانه ـ هلا حسونه ...
حسن ـ ومرض .. وينج يالحمارة ما أعرف لج طريق . 
دانه ـ أنا هنا .. 
حسن ـ ليش قافلة جوالج ؟؟؟؟ وتلفون الغرفة ما تردين عليه ليه ؟؟ 
دانه ـ زين .. رديت هالحين شتبي ؟؟ 
حسن ـ وين أنتي ؟؟ 
دانه ـ في كافتيريا الجامعة .. ما اقدر اكلمك هالحين بس البنات يشوفوني اكلم واحد سيده يحطون اشاعات دسمة فاختصر .. 
حسن ـ أنا في الجامعة .. أمرج هالحين نطلع نتغدى ؟؟ 
دانه ـ أنا خلصت محاضراتي اليوم بس كنت بروح لقمر .. لبيتهم .. 
حسن - أنا بحذفج هناك بعدين .. بطلع الحين وأدخل لجامعتكم .. 
دانه ـ بس انته ما عندك تصريح .. 
حسن ـ ماعليج .
طالعت دانه الغرور .. ـ ولد اخوي الخبل .. يبي يمرني .. 
الغرور ـ بتروحين معاه جي ؟؟ ويهج خالي من أي زينه .. 
دانه ـ اييه .. لسبيبين .. حسون حمار والسبب الثاني موب حاطه في شنطتي أي مكياج .. 
الغرور ـ بتروحين هالحين ؟
دانه ـ اييه ..
اتصلت دانه في قمر .
قمر ـ دانه ..
دانه ـ شوفي قمر بروح الحين وبمركم العصاري ..
قمر ـ اوكي انا عندي محاضرة بعدين ارجع البيت ..
دانه ـ باي ..
                 

الحلقة السادسة عشر
ابتسم لها وهو يشرب العصير .. ..
حسن ـ شرايج في العزومة ..
دانة ـ الاكل حلو ..
حسنت ـ بس انتي ماكليتي ؟
دانة ـ كليت ..
حسن ـ زين خلصتي..نطلع ...
دانة ـ اييه ..بس لحظة أعدل شيلتي.. 
حسن ـ شلون الجاامعه؟
دانة ـ زين .. وانت شخبار جامعتك؟؟؟؟؟؟؟؟؟؟؟؟؟؟؟؟؟؟؟؟؟
حسن ـ عطوني انذار ..هههههههههههه الاخير ..
دانة ـ ومستانس ويا ويهك ؟؟؟؟؟؟؟؟ 
حسن ـ أحلى شعور في العالم .. لما يعطونك في يدك انذارك النهائي .. 
دانة ـ شالحلو في السالفة ؟؟ 
حسن ــ أنهم ما يعطونه لبوي هههههههههههههههههههه...
دانة ـ زين وبعدين ؟
حسن ـ وظيفتي الحكومية جاهزة ... والجامعة رحلة صياعة .. ووناسة..
دانة ـ نطلع ؟؟ 
حسن ـ امشي .. 
طول الطريق كانت دانة مشغولة تقلب أشرطة الأغاني .
حسن ـ شالذوق الصعب .. ما يعجبج شي .. 
دانه ـ بالعكس انا محتارة .. انا احب الخليجي واحب القديم ...عندك من عبدالحليم لين جواد العلي .. 
حسن ـ زين ..
دانة ـ عندك اشياء غريبة .. 
حسن ـ هندي ههههههههههه ...
دانة ـ تدري ما استبعد .. ما قلت لي شخبار تركي معاكم ؟؟ 
حسن ـ اوووه .. صراحه وايد فله هالولد .. تحسينه عاقل مع صغر سنه .. والربع صج عجبهم .. 
دانه ـ حسن لاتعرفه على ناس تعبانه .. 
حسن ـ بالعكس . تعرف على شله من الشباب وايد محترمين ..
دانة ـ حسن كأنك ما أخذت الدوار لبيت نايف ؟؟
حسن ـ اييه .. يينا للموضوع المهم .. تركي قال لي طبعا اللي صار ..
دانه ـ حسن شقصدك؟؟
حسن ـ ..................ما كنت أبي أنحط في هالموقف .. بس . ..
دانه حست بشيء تدبر لها تجمعت الدموع في عيونها .. 
دانة ـ حسن.. قووول .. شصار وشقال لك تركي ؟؟ 
حسن ـ أنا قلت لبوي .. انج انتي وضاحي تخانقتوا .. وأبوي راح لضاحي وسوا الأمر كله .. 
دانة ـ شتقصد بسوى الامر كله ؟؟ شصار ؟؟ 
حسن ـ ......... ...ما أدري بس أبوي كلمني وقال لي أوصلج بيت ريلج ..
دانة ـ لاء لاء ماني رايحة ..
حسن ـ خلاص أنا أنفذ أمر أبوي وهو وضاحي تفاهموا .. 
انهارت الدانة بالصياح وحست أن كرامتها انمسحت بالأرض .. 
دانه ـ ما برجع .. ما برجع يا حسن .. أموت ولا أرجع .. 
حسن ـ لاء.. هالشي طلع من يدي .. أنا أبوي موصيني ما أوصلج الا لبيت ريلج .. 
حست دانة أن حسن مصمم على رايه ..
دانة ـ اذا لي غلا في قلبك يا حسن أرجوك أرجوك.
حسن ــ دانه لاتحاولين .. 
يأستت دانه من هالشي .. ونزلت دموعها أكثر عن قبل .. 
نزلت من السيارة بدون كلمة وطلعت لغرفتها فوق وقفلت الباب وهي تصيح بقوة.. ضاحي أكيد في شغله .. مايي الا الساعة ثلاث .. 
اتصلت في ناصر وهي معصبة .. 
ــ من سمح لك تتدخل في حياتي من سمح لك تدوس على كرامتي ؟؟ 
ناصر ـ دانه .. اهدي .. اهدي .. أنا خليت ضاحي يدفع الثمن .. 
دانه ـ ما فهمت ؟؟ 
ناصر ـ هو فهمني انه فهم الموضوع غلط و هانج.. وأنتي ما لجأتي لي ولما كنت أحاول أكلمج كان خالي يرفض ويقول الدانة هي اللي تقرر متى ترجع .. أنا تفاهمت مع ضاحي .. 
دانة ـ أنا ما لجأت لك .. ليش تتدخل؟؟ ليش دست على كرامتي ؟؟ 
ناصر ـ شوفي.. السالفة محد يدري بها غير شوي.. فحبيت ألملم الموضوع.. وضاحي دفع لج كاعتذار عشرة آلالاف ريال.. من كل خاطره                   .
دانة ـ أنا ما أبي فلوووس .. ما أبي أي زفت ... كرامتي هي اللي انهانت موب جيبي ؟ 
ناصر ـ دانة .. خلاص .. لاتمصخينها الريال اعتذر .. 
دانة ـ لك ؟؟.. لكن ما اعتذر لي .. 
ناصر ـ شوفي يالغبية .. مافي ريال يعتذر من مرة .. فلا تتأملين وايد .. ويلا أنا مشغول انطمي في بيتج واسكتي وبلا فضايح ,, 
صك التلفون في ويهها ...
************************ 
Iam faith …I saw you yestarday .)) 
خالد ابتسم 
Iam married..
طالعت له بخيبة أمل ...
- I didn’t see the ring ..
- I don’t wear it ..
انسحبت بهدوء ... انسحب خالد بدوره وطلع من المستشفى .. 
كانت وايد حلوة هالفيث.. اللي كان مبين من نظراتها أنه عجبها.. وطبعا هالناس لاحيا ولا مستحى تبطها في الويهه .. وشكلها كانت مجرد مريضة لانها ما كانت تحمل أي بطاقة يدل على أنها من موظفي هالمستشفى .. 
تعتبر هالبعثة وايد صعبة لخالد.. لازم يركز فيها بأقصى ما يكون.. لكن مع وجود البدور شلون بيركز ؟؟ 
خالد ـ السلام ..
بدور ـ وعليكم السلام .. ليش تأخرت .. 
خالد ـ وشفيج معصبة ؟ 
بدور ـ خفت عليك .. 
حضنها وهو يبتسم .. 
ـ خفت علي ؟؟ 
بدور ـ اييه .. تأخرت وانا ماعرف لك طريق ..خفت وايد ...
خالد ـ يا حبيبي .. 
بدور ـ صج وين كنت .؟ 
خالد ـ مريت المستشفى اللي بتدرب فيه .. وتوقعي جدولي يزداد أكثر من جيه .. 
بدورـ يعني بتغيب كل اليوم ؟؟ 
خالد ـ اييه .احتمال .. 
بعدت عنه البدور .. وهي معصبة .. 
ـ شسوي أنا بروحي طول اليوم ؟؟ 
خالد ـ معليش . أيام تمر وأيام أكون فاضي .. 
بدور ـ اييه كل بعقلي حلاوة .. 
خالد ـ وأنا أقدر ؟؟ وين ماريا هذي خل تحط لي أكل ..
بدور ـ راحت ..تبي أحط لك الاكل ؟؟ 
خالد ـ تعرفين ؟؟ 
بدور ـ ليش ما أعرف ؟؟ عيل شسوي كل يوم مقابلة هالماريا ؟؟ عرفت عن حياتها أكثر ماتعرف هي .. دقيقة حبيبي.. 
خالد ـ ليش الاكل يسخن في دقيقة ؟؟
بدور ـ هذا سبب اكتشاف المايكرويف .. لما كنت في بيت أهلي ماكنت أعرف شي عن المطبخ . في ايام قليلة ماريا علمتني وايد .. 
**************************** 
صحت الصبح .خذت دش سريع والبست ملابس امس نفسها .. حملت شنطة كتبها وطلعت من الغرفة .. تفاجأت بنظرات ضاحي .. 
ضاحي ـ دانه؟؟؟؟؟
كان شكله ما يعرف أنها موجودة .. 
دانة ـ اييه .. دفعت المقسوم أكيد أرجع لك على طول .. 
ارتبك ضاحي .. 
ـ متى رجعتي ؟؟ 
دانة ـ أمس الظهر .. عن اذنك بروح الجامعة .. 
قام ضاحي ومسك دانة من يدها .. 
ـ أبي أكلمج .. 
ارتبشت وارتجفت .. 
ضاحي ـ خمس دقايق بس .. 
دانه ـ عندي جامعه .. 
ضاحي ـ اليوم جمعه .. 
عقدت الدانة حواجبها .. نست أن أمس كان الخميس آخر أيام الأسبوع .. اليوم جمعه ............
سحبت يدها من يده وجلست على الكرسي ...
قطت الشيلة ولفت ويهها عنه . آخر شي تبي تشوفه هو ويهه .. 
ضاحي ـ بنطلع بيت بروحنا .. 
بس ؟؟؟ حست الدانة بخنقة .. بس هو يكابر وهي تكابر .. شتتوقع منه ؟؟ اعتذار هالاشكال تعتذر ؟؟ حست بخنقة وماقدرت تنطق كلمة عزة نفسها أكبر بوااايد من هالكلمة اللي بتقولها هالحين في هالصمت المطبق .. 
حست ان هالنفس اللي تتنفسه هالحين غالي .. وصعب .. .. 
وأخيرا انطقت بالكلمة الصعبة .. 
ـ وبعدين ؟ 
ضاحي ـ قال لي ناصر أنج بترضين بهالمبلغ . 
دانة ـ أرضى ؟؟ تتهمني في أخلاقي وننوقع أرضى بمبلغ تافه ؟؟ 
ضاحي ـ دانة شتبين ؟؟ أنا ما فهمت .. 
دانة ـ أنت حتى ما اعتذرت لي.. ماقلت آسف أني شكيت فيج.. على الأقل ما اعتذرت عن تصرفك الهمجي يوم قصيت شعري.. ماتهمني الفلوس.. وان كان ناصر يرضي زوجته بهالطريقة أنا ما أهتم.. ضاحي ليش ما تحترمني؟؟ ليش؟؟ ليش أحس أن مالي قيمة عندك ؟ 
ضاحي ـ دانة أنا أحترمج .. 
دانة ـ تحترمني ؟؟ وينه هالأحترام اللي تتكلم عنه ؟؟ ما أشوفه؟؟ وين خشيته ؟؟ في جيبك ولا في غرفتك الخاصة ولا في شنطة أوراقك !!
مسكت دانة نفسها .. لا لا للدموع .. 
ضاحي ـ دانة.. لاتتمين تتطنزين بهالطريقة.. أنتي مافهمتي شكان شعوري لما شفت فيصل هالخايس شلون كان قريب وأنتي في قمة جمالج وشعرج طالع.. أنا آسف أن شكيت.. بس اذا كان عندج أخو مثل فيصل ..ماكنت توثقين فيه ولو لثانية خصوصا اذا السالفة فيها حريم.. وكنت صج معصب لما دريت أنج رحتي مع فيصل لبدور ..
دانة ـ شدخل ؟؟ 
ضاحي ـ لا تقاطعيني.. يوم رحتي لبدور قبل سفرها.. انصدمت لما دريت أن فيصل هو اللي خذاج .. وكتمتها في قلبي ..كنت بـ... بـ.. 
دانة ـ بتذبحه ؟؟ ليش ؟؟؟ لانه وصل زوجة اخوه اللي نساها اخوه في البيت ؟؟ ضاحي اسمع نفسك.. اسمع نفسك بتموت ضحك صدقني .. 
كان اسلوب دانة ساخر بدرجة أليمة .. بدرجة جارحة .. 
ضاحي ـ شاللي يضحك .. 
دانة ـ اللي يسمعك يقول اسكت .. وا عليه .. وايد مهتم لهالعنز اللي باعوها أخوانها له . 
ضاحي ـ دانة .. أنا صج مهتم وايد فيج .. أنت تعجبيني بدرجة كبيرة ..
دانة فجأة لقت نفسها صارت بموقف غريب.. ضاحي.. ضاحي يعترف لها أنها أعجبته ؟؟ ما قدرت تواجهه هالموقف لانها جبانه .. ما تحب هالمواقف .. 
دانة ـ بروح لبيت نايف .. 
قامت تبي تطلع .. لكنه مسك كتوفها ووقفها لفت له .. طبعا كان ضخم . هي بالنسبة له نتفة .. طالعت له ..
ضاحي ـ آسف أني قصيت شعرج .. كنت .. كان الشيطان معمي عيوني .. وما قدرت أ...ما قدرت أشوف طريجي .. 
**********
بدور تعلمت الطبخ ............ووووووووووووووووو .. انجاز حصل في تاريخ البشرية .. 
ابتسم خالد وهو يشوف الدجاج بالكاري اللي طبخته بدور اليوم .. 
ـ وايد مبتكر .. 
بدور ـ ماريا النذلة تناحست معاي وماكانت تبي تقول لي الريسبي تقول ايش توب سيكرت .. 
خالد ـ شاللي تطور وخلاج تطبخين ؟ 
بدور ـ ... أنت كله برا .. والكمبيوتر لين هالحين ما وصل ولا النت .. قلت أجرب الطبخ .. بس على حسابك كسرت ظفر .
خالد ـ ههههه .. مشكورة يا حبيبتي .. علشاني كسرتي ظفر ؟؟ تضحية كبيرة من جنابكم .. 
بدور ـ ذوق بس .. وقولي رايك .. 
خالد ـ بالنسبة لأول مرة .. good
بدور ـ صج ؟؟ 
خالد ـ تبيني أسوي لج مسرحية سمير غانم المتزوجون ؟؟؟؟؟؟؟؟؟؟ لا .. طبخج أهون .. 
بدور ـ ههههههه ..... 
خالد ـ ليش ما تآكلين ؟؟ 
بدور ـ ما أشتهي .. من ريحة الطباخ شبعت . 
خالد ـ متأكده موب حاطة لي طبوب ولا سم ؟؟ 
بدور ـ ها ؟؟ وليش انشاء الله ؟؟ تموت فيني وتحبني .. مع أن عندك مشكلة في التعبير عن هالشي .. ما أحتاج طبوب تخليك تحبني زيادة .. 
خالد ـ واثقة الأخت . 
بدور ـ عندك كلام ثاني ؟ 
خالد ـ لاء .. 
بدور ـ شرايك اليوم بما أنك ييت الساعة ست نطلع نشوف فيلم .. 
خالد ـ لا .. ما أقدر .. عندي ريسيرج .. ما أقدر أتجاهله .. 
بدور ـ خالد . .هذي رابع ليله .. 
خالد ـ قلت لج البحث مهم .. بكره .. لحظة .. ما أقدر بكره في عملية لازم أكون حاضر فيها .. بكره الصبح ما عندي شي ..
بدور ـ كيفك . خلاص . اعتبرني موب موجوده . 
قامت معصبة ودخلت الغرفة وصكت الباب بقوة ..احتار خالد . .. صج قوية هالبنت .. بس مايقدر يخليها في البيت بروحها ..وخاصه دراسته بدت تصعب وايد .. بدت تآخذ من وقته وحياته .. خذ نفس قوي .. بدور نوع متحرر دلوعه واثقة .. ما تنترك بروحها في البيت خصوصا أن مافي شي يجذبها في هالبيت .. قام وراح غرفتها .. 
خالد ـ ............... نمتي ؟؟ 
بدور ـ لاء (قامت من السرير) تبيني أنام في دقيقتين ؟؟ 
خالد ـ يلا البسي . 
بدور ـ ليش ؟؟ 
خالد ـ ساعة ونص ما بتأثر في بحثي .. في فيلم شفت البوستر ماله وأنا ياي . شكله حلو .. 
بدور ـ لا .. ما أبي .. بعدين بتلومني فيه .. 
خالد ـ في مين ؟؟ 
بدور ـ عن بحثك بتلومني بسببي ما كملته .. 
طالع لها خالد بنظرة .. 
بدور ـ الحين أبدل .. 
قربت منه وحضنته وقالت .. 
ـ ما قلت لي اذا تحرشت فيك بنات ولا لا ؟؟؟ 
خالد ـ ليش غبي ؟ علشان تنطين لي تفضحيني بينهم ؟؟ 
بدور ـ حبيبي.. تعرفني ما أحب حد يقرب من أشيائي .. وأنا غيورة حيل عليك .. أنت لي أنا بس !!!
خالد ـ أنا من أشياءج ؟ ؟؟ هذا مديح ولا .. 
بدور ـ هذا قانون .. أدمر كل اللي يقرب منك حبيبي .. .
ضحك خالد .. لكن بدور ما كانت تضحك .. 
خالد ـ عجلي يا غراينديزر .. وقتي محدود .. 
*************************** 
لي هالحين هالشكوك اللي فيها ما تريحها ..ضاحي يظن أنه خلاص .. صفت القلوب بينهم .. لكن الدانة كانت تضغط على نفسها .. بتحاول تشوف الايجابيات وتنسي السلبيات .. هالأسبوع اللي مر كان حافل بالأحداث ..هي وضاحي أخيرا صاروا يتكلمون وييلسون مع بعض ... 
لكنها موب مرتاحة .. في قلبها وايد شكوك.. من اللي كان يكلمها ؟؟ شالفضايح اللي تستر عليها فيصل ؟؟ وين يسافر ؟؟ ليش ما كان يبي يتزوجها ؟؟ ليش طلعوا ببيت بروحهم مع ان قسمهم كان عود وايد ؟؟ 
وايد أسأله .. ماوصلت دانة لدرجة التكلم فيها مع ضاحي.. كانت أسئله تبي شجاعة للأسف ما تملكها دانة ..
ضاحي ـ وأخيرا .. يالدانة .. بيتنا .. شرايج .. 
دانة ـ وايد عوود .. كبير علينا .. 
ضاحي ـ اشتريت هالبيت من سنة .. وخلص تشطيبه من شهرين ...
دانة ـ البيت حلو ..
ضاحي ـ اهم شي يعجبج .. 
دانة ـ عاجبني وايد .. 
طالعت دانة لهالفيلا الضخمة ..
ضاحي ـ الخدامات وصلو ..يابهم راجو ..
دانة ـ زين ..
ضاحي ــ اوكي ما بتشوفينهم؟
دانة ـ هالحين....ضاحي .. ممكن أروح بيت خالي اليوم ؟؟ 
ضاحي ـ بوصلج لو تبين ؟؟ 
دانة ـ مشكور .. من أسبوع ما شفت خالي .. واشتقت له .. 
حط يده على خدها بطريقة ناعمة .. 
ـ شاللي مضايقج ؟ 
معقول حس فيها .. دمعت عيونها .نزلتها علشان مايشوف دموعها .. 
دانة ـ ولا شي .. 
صار لها أسبوعين ما اسمعت من حمد الحمار .. وشايلة هم خالد .. غير شكوكها في ضاحي .. وقمر اللي كل يوم تنتحب عليها تبيها تقنع حمد ما يتزوجها .. 
ــ ولا شي بس حاسه بتعب .. يلا رتبت أغراضي وملابسي ,,, 
ابتسمت .. وهي تقول لنفسها 
(الجانب الايجابي من اللي صار .. أني قربت وايد من ضاحي .. واكتشفت انه انسان محترم .. عزيز النفس .. لبق.. يمكن لان شغله يتطلب منه هالأشياء.. بس هو صج غامض ..صج هالاسبوع كان بداية وايد زينه لحياتنا . بس .. ما أحس أنه يوثق فيني .. ما أحسه فتح لي قلبه .. أحسه يعاملني برسمية .. هامه راحتي .. هذا شي زين .. بس .. عالعموم .. هذي صورة وايد أحسن من قبل .. على الأقل أحس أني متزوجه من شخص يقدرني .. وصار لي بيت بروحي .. . زيين .. (
روزيتا ودونا .. الفلبينيات اللي يابهم ضاحي .. 
************** 
دخلت بيت خالها ومالقت عبير في غرفتها .. طقت الباب على غرفة خالها .. 
ـ مفتوح .. 
دخلت الدانة ولقت مرت خالها .. كان مبين أنها كانت تصيح .. 
دانة ـ خالتي .. شفيج ؟؟ 
ام خالد ـ ولاشي .. 
دانة ـ ليش دموعج عيل ؟؟ وين عبير وين خالي ؟؟ 
ام خالد ـ اطلعوا راحوا السوق .. 
دانة ـ زين ليش دموعج ؟؟ 
كانت ام خالد يالسه على سجادتها ولابسه شيلة الصلاة . يلست نبها الدانة ومسكت يدها .. 
دانة ـ شفيج خالتي .. 
ام خالد ـ قلبي يعورني يا بنتي .. 
دانة ـ سلامة قلبج .. شفيه ؟ 
ام خالد ـ ولد خالج ما عنده قلب يدق ويسأل عن امه .. هالولد بالمرة .. لاحيا ولا مستحى .. يالله ليش بليتني بولد عاق .. 
الدانة ـ لا يا خالتي لاتقولين جي .. أكيد اتصل وانت موب موجوده ولا لين هالحين ما استقروا .. 
ام خالد ـ صار له شهر يالدانة شهر .. هو لاربع سنوات ما سأل .. يفرق عليه شهر ؟؟ هالولد بيب لي الجلطة من جفاه ..
كانت ام خالد تصيح بحرقة .. هونت عليها الدانة .. وقالت ـ هالحين اتصل فيه .. 
ام خالد ـ أنا لو أعرف له رقم كان اتصلت .. بس ما عرف .. ما عرف ماقال لحد .. 
دانة ـ لحظة يا خالتي بس أييب الرقم .. طرشت دانة مسج لقمر تطلب منها الرقم .. أكيد منيرة تعرفه .. هي كل يوم تكلم بدور .. 
دقايق وطرشت لها قمر الرقم .. اتصلت الدانة برقمهم .. 
بدور ـ يس ؟ 
دانة ـ هلا بدور . شخبارج ؟؟ 
بدور ـ عمتي ؟؟؟ هلا عمة .. شخبارج ؟؟ 
دانة ـ الحمدالله .. شخبارج يالقاطعه ؟؟ 
بدور ـ وايد مشتاقة لكم .. 
دانة ـ واضح .. زين وين ريلج ؟؟ 
بدور ـ موجود ليش ؟؟ 
دانة ـ خذي هذي ام خالد كلميها وبعدين نادي خالد يكلمها .. 
أعطت دانة التلفون لام خالد .. وقامت عنها بحجة تشرب ماي .. 
كان البيت فاضي .. تمت دانة تدور فيه وهي تفكر .. شلون تلقى طريقة تكلم فيها حمد ؟؟ الحمار ما اتصل ..
يلست على الكرسي .. وتمت تفكر .. شالقلب اللي عند خالد مافكر يكلم أمه ؟؟ شلون ؟؟ هذي أمه ؟؟ .. مسكينه أم خالد كان قلبها يحترق على ولدها ..اللي ولا فكر فيها وبدور تكلم منيرة كل يوم .. صج لاقالوا قلبي على ولدي وقلب ولدي على صخر ..


الحلقة السابعه عشر
تمت تصيح .. 
ـ حرام عليكم .. والله ما أطيقه .. ما أحبه .. 
دانة ـ قمر .. شفيج ؟؟ .. حمد والله زين .. طيب وحبوب ..
قمر ـ لا تقولين عنه جي أنا أعرفه . لاتنسين سافرنا مع بعض وكانت أسوأ مرة سافرت فيها ..
دانة ـ زين البنات يطالعون ليش تصيح هالبنت .. اكتمي دموعج .. 
قمر ـ ...................................
دانة ـ هههههههه .. والله انكم نكته .. 
قمر ـ عمتي لاتضحكين علي .. 
وارجعت تصيح .. 
دانة ـ خلاص قمر .. خلاص .. ما بضحك .. 
كانت دانة كاتمة ابتسامتها غصب .. طلعت قمر عدة الميك آب وعدلت المكياج اللي خرب من دموعها .. 
قمر ـ بروح معاج اليوم للبيت .. 
دانة ـ حياج الله .. ليش ؟ 
قمرـ عندي امتحان وفهد الحمار ما يخليني أدرس من ازعاجه كله يصيح .. 
دانة ـ بيمرني ضاحي بعد شوي .شفيه فهد ليش يصيح ؟؟ 
قمر ـ ما عاجبته المربية الجديدة .. امي طردت القديمة وهو كان متعلق قيها كانت معاه من انولد .. بعدين القديمة أحلى هذي جيكرة ..
دانة ـ صج .. هو عمره كم شهر أكيد متعلق فيه مثل أمه .. هي منيرة ما خلصت من سالفة المربيات ؟.؟؟ 
قمر -- أمي بتسافر لبدور بعد أسبوعين .. وتترك فهد هنا مع المربية .. . 
دانة ـ واعليه.. يتم بروحه ؟؟ ليش ما تآخذه معاها ؟؟ 
قمر ـ أمي ؟؟ تحلمين تآخذه معاها أمس يات وباسته وقالت بقلب بارد من يومين ماشفتك تخيلي ؟؟ تاركه ياهل عمرة ثلاث شهور مع وحده ما تعرف إذا سنعة ولا لاء .. ضاحي بيعزمنا على الغدا ؟؟ 
دانة ـ أنا أعزمج على الغدا .. 
قمر ـ ايه .. اجبري خاطري بعد ما خليتيني أصيح .. 
دانة ـ أنا ما خليتج تصيحين .. أنتي من سمعتي موعد الخطوبة ييتيني تصيحين .. 
قمر ـ اييه . يا ربي .. قلت لأبوي أني ما أبي .. بس .. ما علق قال ما بيده شي .. 
ارجعت الدموع لعيون قمر .. 
دانة ـ قمر ... بس دموع لاتكبرين السالفة هذا أنا أخذت خالج وأنا ما كنت أبيه .. والحمدالله حالنا زين .. وانتي وحمد صدقوني .. لايقين لبعض .. أنتي تغيرينه وهو يغيرج .. صدقيني .. ما قلتي لي متى الخطوبة ؟ 
قمر ـ أمي قالت لي بعد العيد .. 
دانة ـ أي عيد ؟؟ 
قمر ـ عيد الفطر .. 
دانة ـ زين .. موب سيء .. عندج وقت تجهزين حفلة كبيرة .. 
رن جوال اانة .. كان رقم ضاحي .. 
ـ ألو .. أنا بره .. 
دانة ـ اوكي .. 
صكت التلفون .. 
ـ خالج ينطرنا .. 
ركبت دانة وركبت قمر ـ السلام عليكم .. 
ضاحي ـ وعليكم السلام .. 
قمر ـ شلونك خالي ؟؟ 
ضاحي ـ الحمدالله . 
قمر ـ مبروك البيت اليديد .. متى تسوون حفلة ؟؟ 
ضاحي ـ حفلة ليش ؟؟ هي مجرد عزومة بسيطة انشاء الله هالاسبوع .. 
دانة ـ ضاحي اليوم أنا عازمة قمر على الغدا .. 
ضاحي ـ أي مطعم ؟ 
دانة ـ على ذوقك .. 
قمر ـ بس ما نتأخر برا .. عندي امتحان .. 
ضاحي ـ امتحان ؟؟ 
قمر ـ ايه .. حط لنا شي يا خالي .. الجو موب حلو جي بدون مؤثرات صوتية .. 
ضاحي ـ مؤثرات صوتيه؟؟ والله عليج مصطلحات .. نزليها في كتاب .. 
حط ضاحي شريط لعبدالمجيد .. 
************************
قمر ـ روحي لريلج ... ما أحتاج بيبي ستر . 
دانة ـ ههههه ... ريلي هالحين نايم .. وأنا يالسه هنا أدرس موب لخاطر عيونج .. 
قمر ـ الساعة سبع .. نايم لين هالحزة ؟؟ روحي صحيه .. 
ابتسمت دانة وطلعت من الغرفة .. اللي ما تعرفه قمر انه دانة منحرجه تدخل لغرفة ضاحي.. فكرت دانة تروح لغرفتها وترتاح .. لكنها فكرت أن ضاحي يمكن يكون عنده موعد .. 
مرت غرفته .. لكنها اسمعت صوته .. 
ـ حبيبتي .. مشتاق لج .. أدري .. شسويت اليوم ؟؟ اووه .. عجبج الفستان ؟؟ عاد حلو ولا لاء ؟؟ شلونه ؟؟ وردي .. الله الوردي حلو وايد عليج ...
ابتعدت دانة عن الباب .. وعضت شفايفها بقوة .. 
(واضح انه موب راقد .. خلي أروح أبدل ملابسي وأرتاح .. (
ما قدرت تطلع من راسها هالفكرة .. أنه يكلم حبيبته .. وماقدرت تحبس دموعها .. هو اللي يخونها .. هو الي اعترف لها بصراحة أنه محتاج وقت لين يرتب أموره ,,, يمكن هي من بين أموره .. يمكن .. 
رن جوالها ..
ــ ألو .. ألو .. 
ـ السلام عليكم دانة ,, 
دانة من اسمعت الصوت زادت دموعها .. 
ــ يا حمار يا كلب يالخايس يالتيس .. 
وبدت تصيح . 
خالد ـ وعليكم السلام هههههههههههههه ,, 
دانة ـ أسبوعين يالظالم أسبوعين ؟؟ 
خالد ـ أي كنت بكلمج بعد يومين . بس ..خذي هذي ليلى , 
دانة ـ ألو خالد طمني عن صحتك ألو .. 
ليلى ـ ألو دانة .. قوة .. 
دانة ـ هلا ليلى هلا شخبارج .؟؟ شلون خالد طمنيني عليه .. 
ليلى ـ الفحوصات تتقريبا انتهت وبكرة في عملية .. طويلة .. 
وقف شعر جسمها من اسمعت هالخبر .. 
دانة ـ بكره ؟؟ 
ليلى ـ اييه .. لا تخافين اختصاصين بيسوون العملية وحمد الحمدالله معانا .. الحمدالله .. بس الله يستر ادعي له ..
دانة ـ زين ليلى .. عطيني اياه خل أكلمه .. 
ليلى ـ راح .. طلع .. 
دانة ــ زين هذا رقمكم ؟؟ 
ليلى ـ نتكلم من جوال واحد هنا .. يعرف خالد .
حست دانة بصوت ليلى مهموم .. 
دانة ـ تفائلي بالخير تفائلي .. وانشاء الله خالد ما عليه شر انشاء الله .. أدعي لكم من قلبي أمانة ليلى خلي حمد يتصل فيني بعد العملية .. 
ليلى ـ انشاء الله .. 
دانة ـ زين خالد نادييه .. 
ليلى ـ ما أدري كأنه دخل الحمام .. دانة حاله تعبان وايد .. وايد .. 
دانة ـ ادعي الله يقوم بالسلامة . لاتنسين خلي حمد يكلمني بعد العملية .. 
ليلى ـ انشاء الله .. دانة .. كلمي عمتي هناء وعمي ناصر .. ترا .. عرفوا بالموضوع ..
دانة ـ شلون ؟؟ ومتى ؟؟ 
ليلى ـ أمس .. اتصلوا وقال لهم حمد .. عمي مصر يسافر .. وأنتي تعرفين حالته الصحية كلميهم وطمنيهم .. 
دانة ـ انشاء الله ..توصين على شي ؟؟ .. 
ليلى ـ لا ..سلامتج ..
دانة ـ مع السلامة . 
صكرت من عند ليلى وهي تصيح . البست ملابسها .. 
ــ قمر أنا بروح بيت ناصر .. اذا طلع ضاحي قولي له .. 
قمر ـ اوكي ,, 
راحت الدانة وهي متوترة وايد وخايفة موت على أخوها ناصر .. ليش يا حمد الغبي .. 
وصلت بيت أخوها .. دخلت وكان الكل متجمعين في الصالة .. هناء وحسن وسلمان وناصر .. وشكلهم مهمومين حيل ..
دانة ـ السلام .. 
وراحت لناصر .. 
دانة ـ ناصر هونها .. ياناصر .. 
ناصر ـ دريتي ؟؟ 
دانة ـ اييه .. خالد اتصل اليوم فيني . 
هناء ـ كلمتيه ؟؟ شخباره ؟؟ شلونه ليش ما يرد على تلفوناتي ؟ 
وكانت دموع هناء تنزل مع كل حرف تنطقه .. 
داة ـ هدي بالج يا هناء .. ما كلمته وايد .. كلمتين ولا ثلاث .. قالت ليلى أن حمد قال لكم .. 
هناء ـ كنت تعرفين يا دانه ؟؟ 
تحاشت دانة تطالع في عيون هناء .. 
هناء ـ كنتي تعرفين ؟؟ 
دانة ـ اييه ... 
هناء ـ من متى .. قبل العرس ولا بعده ؟؟ 
ما قدرت داانه تقول لهناء الحقيقة .. 
ـ بعده لما سافر حمد .. 
ما حبت دانة تبين لهم أن حاله متأخر .. وما حبت تبين لهم أنه كان في فرصة يعالج من من زمان بدل العرس.. من عرسها كانت تدري بمرضه .. يعني من شهرين وشي .. 
دانة ـ لا تخافين يا هناء . انشاء الله يشفى ويطيب ويرجع أحسن من قبل .. ناصر .. 
حطت يدها على كتفه .. 
ـ ناصر .. انشاء الله كل شي يتحسن .. 
ناصر ـ وأنا كنت أهاوشه كل ما يتعب ويرجع البيت وينام .. كنت أشوفه تعبان وما شكيت .. وآخر مرة يوم طاح في الدوام شكيت لكني ما رحمته .. 
دانه ـ ناصر لا تزيدها .. أرجوك .. لا تكدر عمرك زياده مو وقته . 
انصدمت دانة لما شافت دموع ناصر .. 
ناصر ـ وهالبنت المسكينه شلون تزوجها وهو ما يدري ان كان بيعيش ولا .. 
دانة ـ ناصر . لا تقولها .. اسم الله على عمر خالد انشاء الله يقوم بالسلامة .. لا تفاول عليه يا ناصر .. وصدقني ليلى كا..
انتبهت الدانة انها كانت بتقول لهم عن ليلى وانها تعرف كل شي بس تنحنحت ..
ـ ليلى بنت أصل وأخلاقها عالية ولا يمكن تفكر بهالطريقة .. 
تنهدت دانه وهي تشوف ناصر اللي انكسر جدامها .. حاولت تتطمنهم عنه .. وان مافي شي جايد بس محاولاتها كانت فاشله .. حسن اللي هو حسن اللي مايهمه حد في هالدنيا .. كان مهموم حيل .. 
**************
رجعت البيت وهي مهمومه وايد .. كانت قمر مثلا ما تركتها تدرس في غرفة من الغرف .. 
الدانة ـ السلام عليكم .. 
قمر ـ وعليكم السلام .. 
دانه ـ ما كنت أعرف أنج شاطره جي . 
كانت دانه مستنده على الباب وشنطتها وعباتها وشيلتها على يدها ..
قمر ـ أنا شاطره من زمان . 
قالت قمر هالجمله وهي ترفع شعرها كله وتلفه وتحطه على جنب .. 
دانه ـ ليش أنا حاسه أنج كنت سرحانه طول الوقت موب مركزه في اللي تدرسينه ؟ 
رفعت قمر راسها .. وقامت عن السرير اللي فرشت عليه كتبها واوراقها .. 
ـ شدراج ؟؟ 
دانه ـ كنت نافشه شعرج وهذا يدل أنج كنت تلعبين فيه .. ما كنت تدرسين .. 
ابتسمت قمر .. 
ـ تقريبا .. كنت أفكر نص الوقت والوقت الباقي كنت نايمه هههههههههه..
دانه ـ والامتحان ؟؟ 
قمر ـ مجرد كويز بسيط.. بس كنت محتاجه أشرد من البيت عن ضجة فهد ومحاضرات أمي .. 
دانه ـ بس منيرة ما تم في البيت .
قمرـ لا .. من تزوجت بدور صارت ما تطلع وايد .. غير الجمعات والحفلات اللي تصير في البيت .. البيت انقلب نادي ليلي . لصديقات امي .ما اقدر اتم ساعه بدون ما حد يدخل الغرفه ولا يصارخ فيني .. 
تنهدت قمر.. (كنت محتاجه أفكر .. ..(
دانه ـ وا عليه يا قمر .. بيتي مفتوح لج أي وقت واي ساعه .. شفتيه .. يخوف من كبره وفاضي .. 
قمر ـ انشاء الله تترسونه بهاليهال .. آمين .. 
ابتسمت دانه ـ وين ابو اليهال ؟؟ 
قمر ـ ما شفته .. 
دانه ـ بروح أنا أشوفه .. 
دخلت الغرفه بهدوء .. كان نايم .. 
شالنوم اللي نازل عليه ؟؟ 
تذكرت دانه اللي صار اليوم .. تضايقت .. واختنقت .. 
دانه ـ ضاحي ..
رفع راسه .. 
دانه ـ كنت أظنك نايم .. 
ضاحي ـ عندي بكره طياره الساعه خمس الصبح .. 
دانه ـ بتسافر مرة ثانية ؟ 
ضاحي ـ اييه .. هالمرة للبحرين .. 
دانه ـ ممكن أسأل ليش ؟ 
ضاحي ـ زيارة دبلوماسية .. وبالمرة أمر الوالده .. 
دانه ـ بتطول ؟
ضاحي ـ لا .. ثلاثة أيام بس .. 
كانت واقفة عند الباب .. 
ضاحي ـ وين كنتي ؟ 
دانه ـ رحت بيت ناصر .. 
ضاحي ـ اتصلت فيج وحده من زوجات اخوانج .
دانه ـ اكيد مريم .. 
ضاحي ـ شرايج نطلع ؟ 
دانه ـ وين ؟؟ 
ضاحي ـ قمر اطلبت مني أني أوصلها لبيتهم .. اوصلها وبعدين نروح نتمشى .. 
دانه ـ اوكي .. 
كانت دانه محتاجه تطلع .. كانت متضايقه حيل .. 
طلعت من الغرفة بهدوء وراحت لغرفتها .. غسلت ويهها .. وهي متكدره غيرت ملابسها .. وطلعت .. 
كان ضاحي لابس ملابسه وناطر في الصاله وقمر بعد .. 
قمر ـ اووه .. شالكشخه .. 
دانه ـ أي كشخه ؟؟ 
قمر ـ بتطلعون مع بعض ؟
ضاحي ـ مالج شغل .. لاتتليقفين .
دانه ـ بس نتمشى . 
ضاحي ـ my lady
قمر ـ وأنا ؟؟ 
ضاحي ـ وأنتي شنو ؟
قمر ـ وأنا موب ليدي ؟؟ 
دانه ـ لا انت سالي ههههه ... 
كانت ضحكه بسيطه.. التفتوا لها ونظراتهم تقول شاللي يضحك .. لكن دانه كانت محتاجه تطرد هالتوتر اللي داخلها .. كانت محتاجه تنسى الدموع اللي اكتمتها في بيت ناصر . 
ضاحي ـ انزين يلا للسيارة .
وصلوا قمر .. اللي شكرتهم .. 
ضاحي ـ وين تبين تروحين ؟ 
دانه ـ ما ادري .. أي مكان .. 
ضاحي ـ تعشيتي ؟ 
دانه ـ تذكرت أن هناء ما عزمتها على قلاس ماي .. بس اعذرتها لانها كانت منهارة .
دانه ـ لا ..
مروا مطعم وطلبوا عشا .. 
ضاحي ـ شفيج ويهج موب طبيعي ؟؟ 
دانه ـ ولا شي .. بس كنت شويه تعبانه من ييت من الجامعه ما ارتحت .. مع قمر كنت أحل الهوم وورك.. وبعدين طلعت لبيت ناصر ... 
ضاحي ـ طولت في بيت ناصر ؟ 
دانه ـ رحت الساعه سبع .. 
ضاحي ـ ما قلتي لي .. 
دانه ـ مريت الغرفة بس لقيتك .. لقيتك تتكلم تلفون . 
حست دانه بارتباك ضاحي .. 
دانه ـ ما حبيت أضايقك أكيد حد من ربعك ..
كرهت دانه نفسها في هاللحظة ليش هي جبانه؟؟ ليش بينت له انها ما تعرف شي؟؟ ليش غطت عليه .. ليش ليش ؟؟ 
ضاحي ـ اييه .. يمكن .. 
دانه ـ اليوم ليش ما طلعت من البيت ؟؟ 
ضاحي ـ كنت محتاج أرتاح .. بكره يومي طويل .. من الصبح أول ما بنوصل بنروح وزارة الخارجيه وبعدين مقابلات وسوالف طويله .. بعدين على العصر بروح اشوف امي بعدين في مأدبة عشاء .. تعرفين .. سوالف الضيافه .
دانه ـ اتصلت في عمتي ؟ 
ضاحي ـ لاء .. ما اتصلت .. بعدين .. ما قلت لي .. الشعر اللي كتبتيه لي .. انت اللي ؟؟ 
دانه ـ أي شعر .. 
ضاحي ـ ما انساه اللي قلتي فيه .
غيابك هجرك كذبك وخداعك.... خنجر طعن قلبي لكن اخونك؟؟ 
لالا يالغالي لاتتهمني بطباعك....أنا بنت أصل وأكبر من ظنونك 
انتي اللي ..
دانه ـ اييه ..
ضاحي ـ ............ كلماتج خلتني أصحى من نوبه الغباء اللي كنت فيها ..
دانه ـ ارجوك ضاحي كان موقف سخيف ما احب اتكلم فيه .. 
ضاحي ـ ولا أنا .. بس كلماتج وصلت .. وأنا مستغرب من أنج تعرفين تكتبين شعر ..
دانه ـ لا تنسى أبوي .. كانت عنده هالموهبه .. 
ضاحي ـ يعني ما أذكره وايد ..
دانه ـ كان ابوي يقول الشعر.. بس للاسف مالحقت على حياته .. مات وانا صغيره .. بس امي كانت وايد تتكلم عنه فأحس أني كنت عايشه معاه . 
ضاحي ـ الله يرحمهم .. 
دانه ـ الله يرحمهم . 
كانت دانه تآكل ببطء .. تنهدت .. 
ـ أستغفر الله .. 
ضاحي ـ ليش هالتنهيده .. 
دانه ـ تذكرت أمي وأبوي .. ما قدرت أمسك نفسي . 
*************************
رجعوا البيت وكان الساعه 11 في الليل .. 
دانه ـ تصبح على خير . 
ضاحي ـ وانتي من أهل الخير .. 
دخلت غرفتها ودخل غرفته .. 
أخيرا ريحت جسمها على سريرها .. ضاحي يعاملها كنها اخته .. حسته اليوم يكلمها ببساطه بدون تعمق مثل ما يكلم منيرة ولا بدور .. 
شالسر اللي وراك .؟؟؟ 
الحمدالله بكره عندها محاضرتين الظهر . الدكتور اعتذر عن المحاضرة الاولى . 
لفت ويهها الناحية الثانية .. 
عمليه خالد .. يارب اشفيه ,.. يارب اشفيه . 
مع انها صلت العشا في بيت ناصر .. قامت وتوضت وصلت ركعتين دعت فيها لخالد .. 
***************** 
لاء .. لاء ............ لاء.. ماااااااااات ؟؟ ماات لا خالد مال مات مات .. طالعت ناصر اللي كان يبجي وهناء اللي كانت تبجي صرخت وحست بروحها اطلعت من جسمها .. حست بان روحها اطلعت من جسمها .. بحزن الدنيا في قلبها .. طالعت خالد وليلى .. اللي كانوا مغطيين بثوب أبيض .. تحاول تمسكهم تركض لهم لكنها تعثرت ووو..
فزت من النوم بصرخه عوده ودموع كثيره 
(لا ما مات لامامات .. لا يا خالد لاتموت .. (
دخل ضاحي وهو مخترع .. 
كانت الدانه تصارخ وترتجف .. 
ضاحي -- بسم الله الرحمن الرحيم .. دانه دانه تعوذي من الشيطان .. 
دانه ـ مات مات .. مات .. 
كان تبجي بقوة وهي ترتجف .. 
ضاحي حضنها بقوة بس علشان يهديها .. 
ـ دانه اصحي دانه .. 
دانه ـ مات .. خالد مات .. مات . 
ضاحي ـ دانه اصحي محد مات تعوذي من الشيطان .. 
مسك قلاس الماي وشربها منه .. وهود لها وهي تبجي .. 
ضاحي ـ تعوذي من ابليس .. 
دانه ـ اعوذ بالله من الشيطان الرجيم اعوذ بالله من الشيطان الرجيم .. حلمت انه مات مات .. 
ضاحي ـ دانه .. الموت في الحلم طولة عمر انشاء الله تعوذي من الشيطان .
دانه ـ بس كانوا يبجون ... 
ضاحي ـ والدموع في الحلم فرح انشاء الله .. استهدي بالله بس .. وقومي اغسلي ويهج .. 
دانه ـ لا إله الا الله .. 
ضاحي ـ قومي ..
سندها لين الحمام .. انتبهت دانه انه كان لابس .. 
دانه ـ بتسافر ؟؟ 
ضاحي ـ اييه .. الساعه ثلاث .. وطيارتي خمس .. 
دانه ـ يعني كنت تبي تروح كالعاده مودعني بنوته ؟ 
ضاحي ـ تقريبا .. 
اغسلت ويهها .. وطلعت تتريق معاه .. 
ضاحي ـ ما كان لازم الريوق . 
ابتسمت دانه وهي تشوفه لابس تكسيدو كشخه .. طالعه عليه جنان .. 
خاصه انه طويل وجسمه ممشوق ..فطلعته وسيم .. 
دانه ـ حلقت لحيتك ؟؟ 
ضاحي ـ اييه .. 
كان شكله مرتب .. هو موب حلو .. بس موب قبيح . ..بس كان شكله رزه .. 
ـ رايح ببدله .. 
ضاحي ـ اييه .. شرايج فيها ؟ 
دانه ـ وايد انيقه . 
ضاحي ـ من ارماني . .
كانت غير عن كل البدلات اللي عنده .. راقيه وحلوه .. 
طالع ضاحي الساعه ـ تأخرت .. .. 
وقف بسرعه بدفاشه فاهتزت الطاوله وانكب على قميصه الابيض تحت الجاكيت الاسود الشاي . 
ضاحي ـ بروح أغير قميصي .. 
دانه ـ الشاي كان حار أكيد أذاك .. .. 
ضاحي ـ لا كان بارد .. 
دخل ضاحي غرفته بسرعه .. ودانه اركضت للمطبخ يابت ثلج الجاي كان حارق اكيد حرقه .. 
دخلت الغرفه وهي شايله قلاس الثلج اللي خلال ثواني طاح على الأرض وتكسر ونثر القطع اللي فيه كلها في كل مكان ..
التفت لها ضاحي وبسرعه تلخبط وغطى جسمه .. 
ارتجفت الدانه .. وقف شعر جسمها من اللي شافته .. 
دانه ـ .................................................. .....ظهرك ...
نزل ضاحي راسه .. 
دانه ـ لهالسبب كنت ........
كانت ترتجف .. دموعها انزلت غصب عنها .. 
دانه ـ شلون ؟؟ 
ضاحي ـ حادث .. 
كان ظهر ضاحي مشوه .. محترق بالأحرى .. فيه وايد خدوش وندبات وغرز .. كان قبيح منظره .. جزء جسمه اللي فوق كله كان مشوه ..حست دانه ان ضاحي انهار .. ما تقدر تطلع وكأن ما شي صاير .. لبس ضاحي قميصه ..
تنهد ضحي وطالع لها بانكسار .. 
دانه ـ اذا ما تبي .. أنا ما أجبرك تقول لي شي ..
انسحبت بهدوء.. ودخلت غرفتها .. هذا هو السبب اللي خلاه بعيد عنها .. هالسبب اللي خلاه ما كان يبي يتزوجها .. موب أنه كارهها.. لاء.. أنه عنده هالسر ..هالتشوه في جسمه وكان منحرج منها.. حست دانه براحه وبنفس الوقت بمشاعر غريبه .. اخترقتها من شافت نظرة الانكسار في عيون ضاحي .. 
الراحه أنها موب السبب في فشل حياتهم مع بعض .. 
دخل ضاحي بعد عشر دقايق وهو لابس ثوب النوم .. 
دانه ـ ما بتسافر ؟؟ 
ضاحي ـ اعتذرت .. ما قدرت أقنعهم بسهوله .. 
دانه ــ زين ليش ما سافرت ؟؟ 
ضاحي ـ يا الوقت اللي أوضح فيه كل شي لج .. أنا مديون لج بهالشي .. 
دانه ـ ضاحي .. اذا ما تبي تقول شي أنا متفهمه .. 
ضاحي ـ لي متى بتظلين جي ؟؟ دانه أنا أدري أنا في نار قايده داخلج .. أدري أنج ماحابه هالتشتت اللي حنا فيه ..
ما علقت الدانه .. 
ضاحي ـ كنت بقولج ليله العرس .. 
دانه ـ بس أنا نمت .. 
ضاحي ـ لاء .. موب هذا السبب.. دانه انبهرت فيج.. كنت جميله جدا وقارنت نفسي فيج .. حسيت بفرق كبير.. جبنت. .. ولما نمت .. كأنج ريحتيني من عذاب نفسي .. 
دانه ـ لاتقول هالكلام .. 
ضاحي ـ هذي الحقيقة . كنت جميله .. كنت رائعه ... وأنا كنت ولاشي جنبج . انا موب وسيم.. وعندي هالتشوه البشع في جسمي .. حسيت أني موب كفو لج .. 
دانه ـ ضاحي لا ..
ضاحي ـ شش.. خليني أكمل دام عندي شويه شجاعه.. من خمس سنوات.. كنت مثل فيصل.. وهالسبب اللي خلاني اكرهه ..حطمت حياة بنات وايد.. كنت مشكلجي بشكل كبير وبسبب وظيفتي كنت اقدر أطلع منها مثل الشعرة من العجينه .. كنت مثل فيصل هالحين.. ما يحكمني ابو ولا قانون ولا ام ..يقولون العرج دساس .. وهالشي صحيح .. أبوي هالحين في مصر مع زوجته اليديده ومن شهر كان في سوريا.. لنفس السبب.. مع اختلاف المتيريال.. اييه . كلنا كنا معروفين بالدون جوانيه ... وانتي شفتي امي.. ما يهمها في هالعالم غير بنتها اللي ترملت صغيرة .. راحت تعيش معاها تاركتنا بدون كونترول ..
دانه ـ بس انتوا كبار .. 
ضاحي ـ أمي تركت البيت من كان عمري 16 سنه .. وأبوي طلقها اول مرة من كان عمري سنه بس رجعها بعدين.. شوفي اضرار هالتفكك.. سالم ضعيف الشخصية.. ومنيرة تبي تتحكم في كل شي بجشع وطمع كريه.. وانا كنت . ... ما كان لي رادع .. ما انكر خلصت جامعتي والتحقت بوظيفه كبيرة.. بس كان لي جانب سيء.. لين تعرفت على منار.. منار كانت موظفه في الوزارة الخارجية التركيه..كانت مترجمه لغة عربية.. وانجليزية.. ما ادري شاللي جذبني لها بهالقوة.. يمكن تجاهلها لي.. وهالشي ما تعودته من أي بنت .. بعد محاولات وايد باءت معظمها بالفشل.. أخييرا تزوجت منار.. وتغيرت نظرتي للدنيا ..تغيرت بسببها .. كانت الشي الوحيد الي حبيته في حياتي.. كانت الحضن اللي ألجأ له دايم .. كتمنا زواجنا.. وانتقلت لوظيفه مؤقته في السفارة القطرية بتركيا ..حملت منار.. ويابت بنت وايد حلوة .. لين هاللحظة .. كانت حياتي كامله ..
دانه ـ عندك بنت؟؟ 
ضاحي ـ اييه .. اييه .. عمرها هالحين اربع سنوات .. 
دانه ـ وأمها اللي كنت دايم تكلمها ؟؟ 
ابتسم ضاحي .. 
ـ كنت شاكه وساكته ؟؟ لاء .. كنت أكلم .. مايا ..
دانه ـ مايا ؟؟ 
ضاحي ـ بنتي ..
دانه ـ اسمها مايا ؟؟ 
ضاحي ـ اييه .. 
دانه ـ ومنار ؟؟ 
ضاحي ـ قلت لج لين يابت منار مايا وأنا حياتي كانت مثاليه.. في يوم كنت انا ومنار رايحين لحفلة بين دبلوماسيين كنت مدعو لها.. وتركنا مايا عند جدتها سهى أم منار.. اللي كانت سورية متزوجة من تركي ..ولهالسبب كانت منار تعرف عربي ممتاز ... امها مدرسة لغة عربية ..صار الحادث ..اللي فقدت فيه منار .. وصار لي هالتشوه في جزء من جسمي ..
دانه ـ ماتت ؟؟ 
ضاحي ـ اييه .. من ثلاث سنوات وانا اتهرب من طيفها .. لين أجبرتني منيرة على الزواج.. الي كنت رافضه .. 
دانه ـ هي اللي كنت تحتفظ بصورها تحت مخدتك ؟؟ 
ضاحي ـ اييه .. ماتت منار ؟؟ ومايا ؟؟ 
دانه ـ وبنتك ؟ 
ضاحي ـ مع جدتها .. منار كانت البنت الوحيده لسهى ..وانا ما كان وقتي فاضي.. رجعت شغلي للدوحه.. وتركت مايا عند جدتها.. بس أنا أشوفها تقريبا كل اسبوعين .. وبنتي تعرفني .. وآدز لها هدايا و أشياء وايد .. 
نزلت دانه راسها ـ ليش ما قلت لي ؟؟ ليش ؟؟ 
ضاحي ـ ..................
دانه ـ توقعتني يعني بزعل وبعصب وما برضى ؟؟ 
ضاحي ـ ..............
دانه ـ يمكن مفروض يكون هذا شعوري .. لو أني في مكان قمر ولا في مكان بدور .
سكت دانه.. وحست أنها اذا قالت زياده بتتعب نفسيا.. كانت تبي تترجم له أنها مالها مكان بين اخوانها وأنهم ملوا منها .. كانت عايشه سنتين من العذاب في التنقل بين بيوت أخوانها .. ابتسمت لضاحي .. 
ـ كان مفروض تقولي .. مهما كان .


الحلقة الثامنه عشر
صباح الخير .. 
فتحت عيونها ولقته يبتسم لها . 
فزت من سريرها ـ الساعه كم ؟؟ 
ضاحي ـ ثلاث .. 
دانه ـ لا .. عندي محاضرة لاء .. 
ابتسم ضاحي .. استحت دانه .. 
ـ صباح النور .. ولا  GOODAFTER NOON
ضاحي ـ نمنا متأخر .. 
دانه ـ اييه..
رتبت شعرها .. ودخلت الحمام تآخذ دش وتجدد نشاطها .. وكان حمام طويل .. راجعت فيه كل اللي صار امس من اعتراف ضاحي لها بالحقيقة 
طلعت وماكان موجود.. البست ملابسها.. ومشطت شعرها .. حطت مكياج .. ابتسمت . اخيرا انزاح هالحاجز اللي بينها وبين ضاحي.. هالسر اللي كانت حاسه فيه انكشف . وقبل كل شي .. ضاحي انسان حساس رقيق . وهالصفات كان مخبيها تحت ستار خشونته وقسوته .. 
رشت عطر شوي .. 
ضاحي ـ نعيما ... 
دانه ـ الله ينعم عليك .. 
باس خدها .. لعب شوي بشعرها ضحكت .. 
ضاحي ـ بتمرضين .. ما تجففينه .. 
دانه ـ ما يجف بالهين يبي له ساعة او ساعتين يلا يجف .. 
طالعت له دانه في المنظرة .. وطالع لها بنفس الوقت .. استحوا الاثنين ونزلوا راسهم .. 
***********
بدور ـ بتجي أمي الاسبوع اللي ياي ..
اعتفس خالد ـ ايش ؟؟ 
بدور ـ بتيي امي الاسبوع اللي ياي .. شاللي ما فهمته؟
خالد ـ وين بنحطها ؟؟ 
بدور ـ بتنام معاي .. وانت تنام في المكتب وين تنام كل ليله بدون ما تعبرني .. 
خالد ـ بدور بس مرتين من التعب نمت .. 
بدورـ انشاءالله مرة .. مجرد انك فكرت تنام وأنا موب قربك أعتبره خيانه. 
خالد ـ خيانه ؟؟؟؟؟؟؟؟؟؟؟؟؟؟؟؟؟؟؟؟؟؟؟ والله انج مخرفه .. 
تعب خالد .. بدور كل ما يالها تختلق مشاكل سخيفة.. والسبب انها فاضيه.. يتمنى خالد لو يرجعها للبلد ويرتاح خصوصا ان وقت الجد بدى عنده ..
خالد ـ بترجعين مع أمج .. 
بدور ـ ايش ؟؟ 
خالد ـ أمزح .. 
مستحيل يعيش بروحه هالاربع اشهر اللي يايه .. 
بدور ـ ليش عندي احساس انك تقصد اللي قلته .
خالد ـ متى بننتهي ؟؟ 
بدور ـ خالد مليت .. 
خالد ـ قلت لج ..بنشغل بدراستي .. 
بدور ـ أنا طول اليوم بروحي .. مليت .. 
خالد ـ وأنا بعد .. طول اليوم بروحي بعيد عنج .. 
حضنها خالد يبي يهدي السالفه اللي تتكلم عنها كل ليله .. 
****************
اتصلت في هناء حوالي عشر مرات .. وهناء كانت مثلها ما عندها أي معلومات عن عملية خالد .. 
ظلت طول اليوم ماسكه جوالها .. ناطره اتصال .. ضاحي في دوامه .. وهي في جامعتها ..
الغرور ـ دانه .. هالثلاث ايام اللي مرتا تغيرتي فيها .. 
دانه ـ من أي ناحيه ؟
الغرورر ـ احلويتي زياده .....صرت .. غير شوي ..
كانت النفسية هي اللي لعبت بحال دانه .. كانت شايله هم زواجها وهم خالد .. وانزاح عنها الهم الكبير هم زواجها.. أخييرا صارت تحس انها تنتمي لبيت ضاحي .. اخييرا حست بالراحه النفسية ,.. بس ظلت مشكله خالد .. وهي تتمنى انه يقوم من العمليه بسلامه .. مر ثلاث ايام من كلمته .. 
دان ـ مافي شي ..
الغرور ـ لا يكون حامل .. 
دانه ـ لاء .. موب حامل .. 
قمر اسألتها نفس السؤال .. ومنيرة بعد .. وشافت مريم امس وسألتها نفس السؤال .. 
ارتاحت من هم .. بقى هم واحد وهو صحة خالد ..
الغرور ـ وين سرحانه ؟؟ 
دانه ـ ولا مكان .. 
رجعت البيت وهي شايله هم خالد .. انحصر تفكيرها هالحين في خالد ..
كان ضاحي وجود .. ابتسمت له .. 
ضاحي ـ كأنج تأخرتي اليوم ؟؟ 
دانه ـ لا .. اليوم ثلاثاء .. ومحاضراتي لين الساعه ثلاث .
ضاحي ـ اشتقت لج ..
ماقدرت دانه نزلت راسها .. وهي تبتسم .
ـ وأنا بعد ..
يلست جنبه ـ ليش ضايق ؟؟ 
ضاحي ـ بسافر سوريا .. وبعدين بمر مايا في تركيا..
اكتئبت دانه.. كانت صج محتاجته قريب منها في هاللحظات الحرجه ..
دانه ـ متى ؟
ضاحي ـ بكره ..العصر ..
دانه ـ اوكي .. 
ضاحي ـ يمكن أييب معاي مايا عندج مانع ؟؟ 
ابتسمت ـ لاء ..بالعكس ودي اشوفها .. 
ضاحي ـ ماعندي صور لها هنا .. صورها في المكتب .. بكره لما ارجع من الدوام بيب لج معاي صورة .. 
دانه ـ ممكن أسألك سؤال ؟
ـ اسألي ..
دانة ـ كم عمرك ؟؟ 
ضاحي ـ ما تعرفين ؟؟ 
دانه ـ ناصر يقول لي 24 وحمد 26 .. 
ضاحي ـ عمري 28 سنه ما فكيتي عمرج من هالحيره وطليتي في بطاقتي الشخصية .. 
دانه ـ ما ادري .. ما فكرت بهالشي .. 
ضاحي ـ شسويتي اليوم ؟
دانه ـ ولا شي .. محاضرات ممله .. ودكاتره مملين أكثر .. بس شفت قمر .. تسلم عليك .. 
ضاحي ـ متى خطبتها ؟
دانه ـ بعد العيد .اعتقد,,
ضاحي ـ قرب رمضان .
دانه ـ الاسبوع اللي ياي .. 
ضاحيس ـ الايام تمشي بسرعه .. 
دانه ـ اييه .. تغديت ؟؟ 
ضاحي ـ اييه في الدوام وانتي ؟؟ 
دانه ـ اييه اكل الكافتيريا المعفن ..
ضاحي ـ ليش ما طلعتي وتغديتي ورجعتي كملتي محاضراتج ؟
دانه ـ ما ادري ما كان عندي وقت .. 
*****************
الساعة 2.30
رن جوال الدانه نطت .. وبسرعه ردت قبل لا يصحى ضاحي ,
ـ الو .. 
وهي تهمس .. 
حمد ـ آلو هلا بدانه .
طلعت دانه بره الغرفه وصكت الباب بشويش علشان مايصحى ضاحي .. 
ـ هلا بحمد ها بشرني شلون عملية خالد ؟
حمد ـ الحمدالله استأصلوا الورم .. 
كان صوته صج تعبان ..
دانه ـ صج ؟؟ الله يبشرك بالخير .. نجحت العملية ؟؟ 
تغرقت عيون الدانه بدموع .. 
حمد ـ اييه الحمدالله دخلوا من سبع ساعات والحين الحمدالله طلعوا .. 
دانه ـ الحمدالله الحمدالله .. كلمته شفته ؟؟ 
حمد ـ ممنوع لين بكره .. 
دانه ـ زين وبعدين ؟
حمد ـ انشاء لله يتحسن مع العلاج ..
دانه ـ كيماوي؟
حمد ـ لا .. هو ورم موب خلايا سرطانية .. بس كان حاله وايد متأخره ..الحمدالله انهم لحقوا عليه ..
دانه ـ وليلى ؟؟ 
حمد ـ موجوده بس بعيد هالحين في الكافتيريا .. 
دانه ـ الحمدالله .. اهم شي سلامته .. 
حمد ـ الحمدلله .. كانت عمليه خطره وايد .
دانه ـ الحمدالله .. متى بترجعون ؟؟
حمد ـ بعد تقريبا اسبوعين اذا تحسنت حاله .. 
دانه ـ انشاء الله .. يا عمري يا خالد يا عمري .. الحمدالله .. والله اشتقت له مووت .. 
حمد ـ قولي لمي وبوي ما قلت لهم ..
دانه ـ انشاء الله .. زين يالخايس ليش ماتتصل تاركني في نار ؟؟ 
يلست على الكرسي .. 
حمد ـ أخاف تسندريني ببنت اخوج .
دانه ـ اايييييه .. القمر.. 
حمد ـ قصدج القهر ..
ابتسمت دانه ماتذكر وين اسمعت اللقب عن قمر من قبل.
دانه ـ ليش انشاء الله .. انت بس ترجع يسون حفلتين .. حفلة رجوع خالد والحفلة الثانية خطوبتكم ..
حمد ـ خلاص ماني براجع ..
دانه ــ ارجع بس ارجع .. 
حمد ـ وأتزوج هالمايعه؟؟ لاء .. 
دانه ـ نشوف بعدين .
حمد ـ ما بيخلوني اتزوج هالخام مستحيل .
دانه ـ زين ما يحتاي نقاش في هالموضوع لانا انتهينا منه يلا مع السلامه بتصل في بوك ..
حمد ـ ما انتهى سمعتي لما ارجع نتفاهم..
اتصلت دانه في ناصر موب هامها الوقت وقالت له الخبر وحست بفرحته ودموعه مع انها بس تسمع صوته ..
*************
صكت التلفون وهي معصبه ..
ـ شفيج؟؟ 
ـ سمعت خبر من امي .. ما ترتاح يا حبها للتقليد في كل شي ..
خالد ـ بدور؟؟ شفيج تحرطمين؟؟ 
بدور ـ قمر الشيخة ما هدا لها بال الا تنخطب .. ما ترتاح الا لما تآخذ كل الاهتمام ..
تضايق خالد.. وانزعج لهالخبر ..
ـ انخطبت ؟؟ لمن؟؟
بدور ـ هالمتعوس المنحوس المعقد حمود .
خالد ـ من؟
بدور ـ حمود ولد عمي ..حمد نسيته؟؟ 
خالد ـ لحمد؟؟
بدور ـ اييه .. هالكريهه ما ارتاحت الا تتزوج عقبي علشان تطير مني اللقب .
خالد ـ..................
بدور ـ بتصير هي العروس اليديده أنا أراويها هالعفنة ..
كان خالد مصدوم .. حس بخنقه .. قمر بتآخذ حمد ؟؟ 
انصدم بقوة .. قمر بتآخذ حمد ؟؟ بس قمر له ,,,له .. 
******************
ظلت دانه مستغربه شلون ضاحي يطلع من غير ما يسلم عليها؟؟ نطرته طول العصر.. ما يا .. وهذا يعني انه سافر.. اتصلت فيه ما يرد .. ماتعرف ليش .. 
مرتها قمر هي ومريم ..
قمر ـ شفيج ؟؟
دانه ـ ضاحي سافر من دون ما يكلمني ..
قمر ـ متزاعلين؟؟ 
دانه ـ بالعكس .. أنا وهو سمن على عسل .. ما ادري ليش طس جي واختفى .
مريم ـ تلاقينه مالحق هو بين شخصيات سياسية الحماية عندهم اوفر يمكن مالقى وقت يتصل .. 
دانه ـ يمكن ..
ضيفتهم وتموا يسولفون لين المغرب .. 
مريم ـ اووه رمضان غير يالدانه .. غير لازم تيين البيت مبجر وتجهزين سفرتج .
دانه ـ ادري .. أمي مع اني كنت صغيرة الله يرحمها علمتني كل شي ..
قمر ـ هالسبب هو الي خلا امي بتسافر لبدور .. أن بدور ماتعرف شي وبيكوون صايمين ..
دانه ـ يمكن .. 
مريم ـ أنا بيب لج أغراض رمضان .. أدري مع دراستج ما بتفضين ..
دانه ـ والله ما ادري شقول .. مشكورة يا مريم ما أطلع من يزاج .. 
مريم ـ هالحين بروح لهناء أتحمد لها بسلامة ولدها تيين يا قمر ؟؟ 
قمر ـ مع الدانه ايي في الليل .. عندي كم واجب .. 
طلعت مريم بعد ما سلمت على الدانه ..
الدانه ـ يسلم عليج .
قمر ـ من؟؟ 
الدانه ـ حمد .. 
قمر ـ مرياااااااااااااااام انطريني يايه معاج .. 
الدانه ـ وين رايحه ؟
قمر ـ دام بتفتحين هالسيرة ما بيلس هنا .
دانه ـ خلاص .. روحي لعمتج ام خطيبج وتحمدي لها بسلامة حماج .. 
عصبت قمر ـ والله انج حمارة ..
دانه ـ مريم ؟؟؟ 
قمر ـ ما برووح .. 
دانه ـ شوفي الجانب الايجابي .. وأنتي وليلى بتظلون قريبين من بعض .. ومني ..
قمر ـ بس ما ابي حمد .. تعرفين من الي في بالي .. 
دانه ـ رجعنا !!!! خلاص نظفي مخج من الصدا .. تراج خرفتي قبل عمرج .
قمر ـ اتطنزي انتي موب حاسه في هالنار اللي داخلي ..
دانه ـ يالخبله ياتج فرصه من ذهب تعيشين حياة ثانية يالخبله حمد أحسن من هالسخيف اللي ابتلت فيه اختج ..
قمر ـ لاتقولين عنه سخيف .. هو الي ابتلى فيها موب هي اللي ابتلت فيه .. 
دانه ـ ياربي .. انا ما بقول شي .. بس بكره بتقولين وين حمد ووين هالزفت خالد .. تعالي نروح لغرفتي أدرس .
قمر ـ زين ليش انتي وخالي تنامون في غرف منفصله؟؟ 
دانه ـ لا .. غرف وايد في البيت . أنا جامعه .. وهو وظيفته .. كل منا يبي له مساحته الخاصه .. بعدين أنا ارجع في اوقات يكون هو نايم فيها ما ازعجه وارتاح في غرفتي .. 
************
البيت فاضي .. قمر ما قدرت تبات معاها ..لان منيرة عصبت عليها . حست أخيرا براحه خالد قام بالسلامه ..
دخلت الغرفة .. وهي مستغربة من ضاحي .. شلون ما يتصل فيها ؟؟ 
حاست دفاترها بحجة الدراسه لكنها تعبت .. 
قلبت قنوات التلفزيون .. مافي شي سنع ..
قامت تتمشى في البيت وهي ملانه .. 
الساعة 1 في الليل .. ..حتى الخدم نايمين . 
في الصالة كان الاستيريو وجنبه سيديات وايد .. 
لقت السيديات .. لقت ام كلثوم وعبدالحليم ومحمد عبدالوهاب .. الجيل القديم كله .. حتى عيسى الاحسائي ...وفرج عبدالكريم ..
حطت عبادي الجوهر ...
كلمة ولو جبر خاطر ...ولا سلام من بعيد ..
ولا رسالة يا هاجر ..بيد ساعي البريد ...
أنا في انتظارك تقابلني وتسمع قصتي حتى النهاية .. 
وأنت اختيارك تسامحني اذا حبيت أو تنسى هوايا ..
حرام كسر الخواطر .. كثر الجفا مايفيد ..
حرام مادمت فاكر تهجر وتبعد بعيد ..
كلمة ولوجبر خاطر .. ولاسلام من بعيد .. ولا رسالة ياهاجر بيد ساعي البريد ..
ان كنت ناوي تعذبني أنا راضي بتعذيبك واحبك ..
من مثل أنت يقنعني ومن يقدر يخليني أسيبك .. 
حرام كسر الخواطر كثر الجفا مايفيد .. حرام ما دمت فاكر تهجر وتبعد بعيد .....
ايه من ذنب عندي استاهل عليه هجرك والعناد ..
ياللي خنت عهدي بعد الود ليه ؟؟ من بعد الوداد من بعد الوداد .. ))
ـ أرق؟؟
التفتت دانه للصوت . وماقدرت ما تبتسم ..
كان ضاحي واقف وهو مبتسم..وبين يديه بنت صغيره ..
قامت له وسلمت عليه وخذت منه هالبنت الصغرة .. كانت البنت ملاك صغيير ..
ـ شلون تسافر جي بدون ماتكلمني ؟
ضاحي ـ تكنسلت المهمة اللي كنا بنروح لها .. فسافرت تركيا ويبت البنت من عند يدتها .. اللي طولت يلا استوعبت ..
ـ في يوم واحد؟؟ تسافر تركيا وترجع؟؟
ضاحي ـ لا تنسين أنا مين؟؟ وبعدين أنا سافرت الصبح الساعه سبع .. وعلى ريولي من الصبح ..
دانه ــ حمدلله على سلامتك .. يعطيك العافيه .. ارتاح ايلس ..
حطت دانه البنت ودخلت تيب لريلها شي يروي منه ...
***********************
تخللت أصابعه في شعرها .. وطالع لها بنظرات حنونه ..
ـ اشتقت لج ..
نزلت عيونها .. اللي في ثواني ذرفت دمعه ..
ـ ليش الدموع ؟؟ 
ـ اليوم حسيت بالغربة لما سافرت .. بعد ما حسيت بالامان أخيرا وراحه البال .. 
طالع لها بنظرات غريبه .. 
ـ أمان ؟؟ 
ـ أكيد,, كنت ضايعه نفسيا ومعنويا في الفترة اللي راحت .. كنت خايفه .. بس الحمدالله بعد صبر طويل .. الحمدالله الله انعم علي بزوج حنون .
ـ بس حنون ؟ 
ابتسمت .. كل المشاعر في قلبها لضاحي مالها نهاية .. كأنها ينبوع تفجر في صحرا مشاعرها .. خلاها تتلون بألوان هالمشاعر وترتوي منها .. 
ـ تبيني أمدحك ؟؟ بدري ..
ـ ليش بدري ؟ 
دانه ـ ........ 
ضاحي ــ تستحين ؟؟ عالعموم أنا ما كنت أبي مدح بس كنت أبي أشوف شلون يكون ردج .. 
ــ خلاص ..أبي ردك ..
التفت ضاحي في هاللحظة يمسح على راس بنته مايا .. 
وكانت هي جالسه جنبه .. بينهم شبر ..
ــ أوكي ردي عن نفسي ؟؟
ابتسمت ـ لاء طبعا .. ردك عني ؟؟ 
ـ ليش تطولينها وهي قصيرة ؟؟ قولي امدحني .. 
ضحكت .. 
انتبهت لنظراته وهي تضحك .. 
دانه ـ ليش تطالعني جي ؟ 
ضاحي ـ أحبج لما تضحكين .. 
ارتاحت دانه .. وحست بشعور غريب .. 
ضاحي ـ أحسج .. تنورين بهالضحكه ..
دخلت الخدامة وهي شايله بيدها صينية العشا .. 
نزلت دانه راسها ... وقام ضاحي .
ـ بروح أغسل يديني وجههي ..
دانه ـ ثانك يو روزيتا ..
روزيتا ـ اني ثنج ايلس ؟؟ 
دانه ـ نو ثانكس باك تو سليب .
روزيتا ـ قود نايت ..
قامت دانه لقرب مايا.. كانت نايمه مثل الملاك .. ما تشبه ضاحي ..كل الشبه لأمها اللي شافتها دانه في الصور .. 
رجع ضاحي ..
ــ وين راحت الخدامه ؟
ـ راحت تنام .. ليش تبي شي ؟؟ 
ضاحي ـ كنت أبي جاي ..
دانه ـ رايحه أسوي جاي .. 
ضاحي ـ لا .. أخاف ما تعرفين .. 
دانه ـ لا صدقني .. أعرف .. ما تدلعت لهالدرجة .. 
**************** 
ضغط على أسنانه بقوه بس علشان يكتم غيضه ..
ـ وبعدين ؟
عصبت بدور قامت وخذت مجلاتها ودخلت الغرفة وهي معصبه .. 
مسك كتاب كان يقرا فيه.. ومسك قلم .. فرغ غضبه بهالقلم وكسره بقوة .. وحذف الكتاب على الأرض بعصبيه .. 
((متى بتفهم هالحمارة ؟؟؟)) 
تعب خالد من نكد بدور ودلعها .. وعدم احترامها لانشغاله في الامتحانات والواجبات ورغباتها الدايمه في الطلعات والسوق والمولات .. لو أنهم في الدوحه كان أمان تطلع بروحها ما يخاف عليها .. لكنهم في أمريكا.. أم الجرايم والمصايب .. ماتقدر تطلع بروحها .. ولا مع أي بنات بعيد عن نظره .. بين كل ثلاثه تشوفهم في الطريق في واحد مجرم ..
عصب أنها تتجاهل حاجته للدراسه وبذل جهده .. وماهمها إلا وناستها ..
بس في نفس الوقت ما يلومها ... ما يقدر .. صار لها أشهر بين هالجدران .. وبروحها .. خصوصا أن ماريا ماتجي إلا علشان شغل البيت .. 
فكر .. عرس عبير بعد العيد .. بيسافر ولا لاء ؟؟ 
طبعا بيصادف الكريسماس هنا .. فتكون أجازه قصيره .. يترك بدور في بيت عايلتها ويرجع يكمل .. وجوده بروحه ينهي كل دراسته .. ويرتاح ..
خذ جاكيته وطلع برا البيت يتمشى .. 
كان الجو بارد وايد .. والناس وايد .. نيويورك في الليل أحلى منها في النهار .. كان مكتئب من سمع زواج قمر.. حاول يكتم غيظه لكنه ما قدر .. بدور لاحظت عليه شروده وبروده .. ولاحظت الضيقه اللي هو فيها ..وسألته ان في شي يعكر مزاجه لكنه برر لها أنها الدراسه.. ما يقدر ينسى قمر .. صج يشبهون بعض وايد .. لكنه .. يلس مع قمر ساعتين وأعجبته وايد تمكنت من قلبه في ثواني .. وبدور ما كان لها أي محل من الاعراب في حياته قبل ما يغلط ويتزوجها بالغلط.. بدور موب شينه حيل . لكن قمر لها .. لها شي في قلبه .. دخل محل قهوة .. كان يبي يدفي عظامه شوي .. 
-hi ..
كانت كاثرين الي معاه في المستشفى .
-hi
- can I …..
أشر لها خالد على الكرسي ..
- be my gest..
- thanks… are you wating for someone?
-no …
- do you finish your search?
- no
-I can help you with it..
استانس خالد...أخيرا حد يساعده في هالبحث الملعون ..
- realy?? Do you know about the referance??
-yeh ..meet me tomorrow here I will bring some books..
انتبه خالد انها تطالع رفيجتها اللي واقفه عند المدخل ..
- we will go to drink a beer if you want to came??
- thanks..i don’t drink..
كانت نظراتها واضحه .. نظرات اعجاب.. شرب خالد قهوته وطلع يتمشى . بعد نص ساعه رجع البيت وهو مشتري معاه كم مجله أجنبية طبيه ..
دخل لمكتبه وما مر بدور.. موب كل مرة يراضيها تعب .. قلب في هالمجلات..وبعدين حط راسه ونام على الكنبه اللي في مكتبه .. 
************** 
بانت هالحين فايده ثانية للعيش ببيوت أخوانها طول هالسنتين الي راحو.. انها تقدر تتواصل مع اليهال .. 
مايا ـ بدك تآكلي؟؟
مايا رغم عمرها الصغير فيها عقل كبير أكبر من عمرها .. 
دانه ـ اييه .. أبي آكل .. وأنتي؟؟ 
مايا ـ ما بدي ..
دانه ـ ليش؟؟
مايا ـ ما بدي .. 
دانه ـ بدك تيته؟؟ 
هزت مايا راسها بدلع .. 
الظاهر البنت متولعه في يدتها ...
ـ بس بابا موجود ..
مايا ـ موجود؟.؟؟
نادت دانه ضاحي اللي كان في مكتبه يتصل في ربعه ..
ـ نعم؟؟
دانه ـ مايا ..بابا موجود بدك تآكلي؟؟
هزت مايا راسها باي .. 
ضاحي ـ من ناداني؟؟ 
قامت دانه لين عنده عند الباب وهمست ..
ـ مستوحده .. شكلها خايفه ..ماتبي تتريق الا لما سمعت صوتك وشافتك .شكلها تبي يدتها ..
ضاحي ـ هي متعلقه وايد في يدتها .. حاولي تعودينها عليج .. 
ـ انشاء الله تعال تريق معانا .. ما بتتعود لين تشوفك معاي ..
ضاحي ـ عندج جامعه؟
دانه ـ اييه .. بس مابروح .. 
ضاحي ـ ليش؟
دانه ـ هالايام ما بروح .. ماعندي شي 


الحلقه التاسعه عشر
ـ كل عام وأنتي بخير .. ومبارك عليج الشهر .. 
كان خالد يكلم منيرة ببرود شديدوهو منصدم من هالتغييرات اللي فيها .. صايره أصغر من بدور .. 
منيرة ـ مريت فرنسا مع رفيجتي.. وبعدين ييت هنا . ..
بدور ـ يمه اشتقت لج وايد ..
خالد ـ وايد محلوة عمتي .. 
منيرة ـ لاتناديني عمتي .. تبين أني كبيرة .. نادني بمنيرة عادي .. 
بدور ـ واو منور .. شكلج فله .. مسوية ريلوك؟؟ 
منيرة ـ شفت أنا مزوجتك بنتي الذكيه ؟؟ 
بدور ـ بنتم واقفين هنا في المطار ؟؟ يلا خالد
منيرة ـ اييه .. أكيد ريلج صايم .. ما نبيه يتعب ..
طالع خالد الشنط اللي يابتها منيرة معاها واستغرب . اهتمامها بعدم تعبه وو بيشيل هالبلاوي ..
منيرة ـ يبت سيلينا معاي ترتب أغراضي لي ..
طالع خالد سيلينا اللي كانت مبتسمه له وهي شايله شنطة المدام الصغيرة ,,
وقال في قلبه (( لو أني منها كان انحشت من زمان ((
طلعت بدور مع منيرة وتم خالد مع سييلينا يحاولون يتدبرون الشنط ..وقال لها وهو يمزح ـ اهربي سيلينا.. في لجنه حقوق الانسان هنا .. جلدي اركضي .. هذي أمريكا .. الحيوان له حقوق هنا .. هاف رايتس ..
ـ عاد تفهمك ولا لاء؟؟ 
التفت خالد للشخص اللي كلمه . وكانت مفاجأة !!!!!!!!!!
خالد ـ فارس ؟؟ 
فارس ـ اييه .. 
سلم عليه ..ـ شتسوي هنا يا أخوي؟؟ 
فارس ـ في مؤتمر طبي ودعوني له .. ييت أنا وكم دكتور من الخليج ..
خالد ـ أهلا .. 
فارس ـ ما بزعجك .. الظاهر مستقبل ناس من هلك ..
خالد ــ أم المدام ..وين بتنزل؟؟ 
فارس ـ في فندق .. ما أدري والله بالضبط وين .. 
خالد ـ خذ هذا رقمي اول ما تستقر .. اتصل فيني ..
فارس ـ انشاء الله .. وليش تبي تتنحش الخدامة ؟؟ خبل انت؟؟ تبي الاهل يطرشونك تدور عليها ؟؟ 
خالد ـ شسوي .. الايثار وما يسوي .
.....
ــ الشقة وايد صغيرة ؟ وين بنام أنا ؟؟ 
خالد ـ هذا المتوفر .. 
منيرة ـ سيلينا وين تنام ؟؟ ايش هاذا ؟؟ وأنتي متحمله ؟ ماتصلتي فيني وقلت لي ؟؟ 
خالد ـ شفيج يا عمتي ؟؟ هذا اللي لقيته ..
بدور ـ يمه عادي .. تعودت .. 
منيرة ـ خالد .. من بكره تدور لك شقة أكبر ولا تدور لك فيلا تسكن فيها بدور .. 
خالد ـ أنا موب عيزان عن فيلا كبيرة ولا شقة أكبر.. بس هذا اللي لقيته.. قريب من المستشفى وقريب من الجامعه.. وهذي المنطقه فيها عرب بس .. 
منيرة ـ لا يا خالد ما اسكت عن هالشقة .. شلون كنت عايشه فيها يا بنتي ؟؟ 
خالد ـ عالعموم بدور بترجع معاج يا عمتي .. 
بدور ـ ايش؟ 
خالد ـ خلاص بدور .. ارجع مع امج ..
بدور ـ بس انت ما قلت لي ؟؟ 
خالد ـ كنت أفكر في هالشي .. وصراحه ..وجودج يقلق بالي ويشوشني لاني أتركج بروحج طوال اليوم .. 
بدور ـ لا يا خالد ما اقدر أصبر بعيد عنك .. 
خالد ـ لمصلحة الكل .. أفضل تسافرين .. 
منيرة ـ أي .. ارجعي معاي بعد اسبوعين .. احسن لج . 
بدور ـ شسوي ؟؟ 
خالد ـ داومي في الوظيفة اللي قلتي لي عنها ..
*****************
قمر ـ ههههههه .. شوفي هالسبال يطقها ههه.
قامت دانه وشالت فهد الهمجي عن مايا اللي قامت تصيح .
دانه ـ اخوج من علمه يشد الشعر ؟؟ توه صغيير .. 
قمر ـ حيوان .. ما عليج منه .. آآه يوعانه .. 
دانه ـ ادرسي .. وانسي الأكل ..
قمر ـ متى بيرجع ...
دانه ـ حمد بكره بيي .. 
قمر ـ ما كنت أسأل عن ال.. كنت أسأل عن ضاحي خالي ؟ 
دانه ـ بيرجع اليوم في الليل .. 
قمر ـ بيتم يسافر جي دايم ؟؟
دانه ـ اييه .. لين يترقى .. يصير يسافر كل يوم ..
قمر ـ وأنتي راضيه ؟ 
دانه ـ قلت لج من قبل .. لي حياتي اللي انشغل فيها وله حياته .. والحمدالله متفاهمين على هالمنطق ..
قمر ـ ما تشتاقين له ؟؟ 
دانه ـ اشتاق له وايد .. 
قمر ـ وهو ؟؟ 
دانه ـ أعتقد نفس الشي .. 
استحت دانه من قمر اللي تستجوبها .. 
دانه ـ ادرسي يالحمارة .. امتحانج بكره مهم .. 
قمر ـ اييه مهم .. شلون تناديج مايا ؟؟ 
دانه ـ لليوم ما تناديني باسم محدد .. ما ادري ليش .. 
قمر ـ عيل شلون تناديج ؟؟ 
دانه ـ ما تنادين تأشر لي .. وبعض المرات اذا كنت بعيد عن نظرها تنادي ضاحي ....
قمر ـ واذا خالي موب موجود ؟؟ 
دانه ـ تم تصيح وتبجي بدون سبب لين أيي .. 
قمر ـ علميها تناديج بسمج .
دانه ـ اسمي صعب .. 
قمر ـ سوي نفس نوال الزغبي وبسطي لها .. دنا دنا دنا . 
وهزت قمر كتوفها ترقص ..
دانه ـ لاتجرحين صيامج بتقليد هالاشكال .. 
قمر ـ اييه نسيت .. 
دانه ـ تونا في الاسبوع الاول من رمضان شاللي معذبج جي ؟؟ 
قمر ـ ااييه .. عمتي أنا موب مخروعه على الأكل .. بس متعوده أشرب نسكافيه كل يوم الصبح .. وفي رمضان يلازم صداع غريب .. وأجوع زياده عن الايام العادية .. 
دانه ـ مدمنه ؟؟ مدمنه يا قمر ؟؟ 
قمر ـ مدمنه ؟؟ شتخرفين ؟؟ 
دانه ـ مدمنه كافيين ؟؟ 
قمر ـ اييه خرعتيني .. ايه مدمنه .. 
دانه ـ ما باقي شي على الاذان .. ساعتين بس .. 
قمر ـ شسويتي فطور ؟؟ 
دانه ـ ما ادري بس بما ان نايف ما بيجي .. وضاحي بيي في الليل .. قلت لها تسوي شي بسيط ..
قمر ـ حرام عليج .. أنا يوعاااانه مووت .. 
دانه ـ اوكي .. أنا بروح الحين المطبخ أشوف شسوت هال..هي خدامتكم شسمها ؟ 
قمر ـ سيدرا ..
دانه ـ طباخه محترفه ؟؟
ـ بتعجبج ..
طلعت دانه بعد دقايق .. 
ـ لقيتها مسوية بيتزا ومعكرونه بس ..
قمر ـ والحلويات شسوت ؟؟ 
دانه ـ ما أدري كأنها مسويه كيك .. ما انتبهت .. بس بتفطرين على بيتزا ومعكرونه ؟؟ 
قمر ـ اييه .. عادي .. 
هزت دانه كتوفها كأن ما بيدها حيله .. 
ـ ما أدري ما يكفي .. 
قمر ـ ليش ما يكفي ؟ 
دانه ـ ماسوت شي من يدامنا اللي نعرفه .. ماسوت لاهريس ولا دياي ولا لحم .. المعكرونه بصلصه ولحم مفروم.. ولا عيش ولا ثريد . حتى شوربه ما سوت .. 
قمر ـ عادي من يآكل هالاصناف هالحين ؟؟ 
دانه ـ أنا العام أفطرت عندكم كانت موجوده .. 
قمر ـ لأبوي بس . أنا وأمي وبدور ما نآكل .. 
دانه ـ ضاحي لما يي في الليل أكيد بيكون جوعان .. 
قمر ـ عادي أي شي يقزر الحال .. وبعدين هو مسافر يعني ماعليه صيام ,
دانه ـ بس هو يصوم لان شغله كله سفر .. والحمدالله اليوم غير أول .. الرحله ماتآخذ ساعه ماله داعي يفطر .. 
قمر ـ وبعدين ؟؟ 
دانه ـ لما أرجع البيت بسوي له شي .. سريع .. 
قمر ـ يا عيني على الحب .. 
دانه ـ ادرسي بس .. 
حاولت دانه تتظاهر جدام قمر أنها تدرس .. بس الحقيقة ان قلبها كان مسافر بعيد .. كان عند ضاحي .. كانت تفكر شلون هي مشتاقه له لحنانه لابتسامته .. ماتدري .. بس شكلها بدت تحب هالضاحي .. تحبه وبجنون .. 
لان هالشعور ماقد مرة غزا قلبها واجتاحه ..
طالعت هالأوراق اللي بين يدينها .. وكتبت 
((حلم ولا حقيقة ؟؟ واقع ولا محال ؟؟ 
أنا اليوم سعيده ..ولاني مشغول البال ..
بس ....
شالثمن ؟؟ (( 
*************
كان ياي لكافيه اتفق مع كاثرين انها تيب له المراجع فيه ..لكنه مر فارس وخذه معاه ..
فارس ـ تشرب شي ؟؟ 
خالد ـ لا .. بتمرني زميله لي تعطيني بعض المراجع .. 
فارس ـ شفيك متغير ؟؟ كأن الحيوية اللي كانت فيك انطفت ؟؟ 
خالد ـ شالتعبير العجيب ؟؟ 
فارس ـ أنا من جد أتكلم ..
خالد ـ أبد ما في شي .. 
فارس ـ من كان يظن أني ألاقيك صدفة تحاول تنحش الخدامة ههههههه..
خالد ـ كانت صدفة غريبه .. 
فارس ـ بترجع متى ؟؟ 
خالد ـ نهاية يونيو .. 
فارس ـ ترجع للمستشفى ؟؟ 
خالد ـ اييه.. دوام تاريخ 12 يوليو .. 
فارس ـ هذي رفيجتك ؟؟ 
خالد ـ زميلتي قصدك . اييه كاثرين .. تبيني أناديها كايت بس أنا مطنش .. 
فارس ـ وايد حلوة هالزميله ؟؟ 
طالع له خالد بطرف عينه ـ أي حلاة ؟؟ باهته وايد وعيونها صغار شالحلاة اللي تتكلم عنها ؟؟ 
فارس ـ روح لها روح .. تطالع بنظرات الله يستر .. 
خالد ـ فارس الله يستر عليك أنا متزوج ..
فارس ـ وأنا بعد .. هههههههه.. 
خالد ـ شقصدك ؟ 
فارس رفع يدينه ـ ولاشي .. 
خالد ـ زين بكره عازمك على الفطور . 
فارس ـ ما عزمتني اليوم ؟؟ خليتني أفطر على كاكاو .. 
خالد ـ الحين شفتك .. الصبح كنت في المستشفى.. أنا نفسي فطرت على سندويش تونا .. 
طالع خالد الساعه كانت ثمان ونص ..
خالد ـ فيه مطعم قريب عجيب .. 
فارس ـ وين ؟؟ 
خالد ـ قريب .. يلا .. تجي معاي ؟؟ 
فارس ـ والشيخه ؟؟ 
خالد ـ المدام مع أمها .
فارس ـ قصدت الشيخه الثانية ..
خالد ـ تخسي تكون هذي شيخه علي .. بروح دقيقتين آخذ منها الراجع .. وأرجع الحين .. خلك هنا .. 
ـ hi kate
-hi if you busy can…
- I just meet afriend …
أشر على فارس كانت شايله بين يدينها كتب كثيرة ...انحرجت وقالت ..
- I see.look ..take this..then maybe later we will talk about it..
- thanks a lot for helping me..
- just try to help….you..see you later..
راحت بسرعه وهي مرتبكه .. وشال خالد بين يدنه مراجع كبيرة ..
فارس ـ كل هالكتب وين بتحطها ؟؟ 
خالد ـ في السيارة نروح نتعشى وبعدين أرجع البيت آخذها .. 
فارس ـ بس شكلها تعنت فيهم يلا يابتهم ..
خالد ـ لاتخاف ... برد لها هالمعروف..
***************
ـ بدوور .. 
بدور ـ وين كنت تأخرت وايد ؟؟ 
خالد ـ شفت دكتور فارس .. تعشينا مع بعض ..
بدور ـ ما بتخسر شي اذا اتصلت .. 
خالد ـ شفيج معصبه اكيد كنت مشغوله مع امج .. 
منيرة ـ رجعت ؟؟ 
خالد ـ شلونج يا ام فهد ؟ 
منيرة ـ بخير .. وين كنت من الصبح لين الحين ؟؟ 
(حلو .. صاروا اثنين يحققون معاي بدل الوحده (
ـ التقيت رفيجي وتعشينا مع بعض ..
منيرة ـ ماعرفت تتصل ؟؟ 
خالد ـ نسيت أتصل توقعت أنكم مشغولين مع بعض وبعدين توها الساعه عشر .
بدور بدت تصيح ..
خالد بنفاذ صبر ـ شفيج ؟؟؟
ـ اتصلنا في المشتسفى قالوا انك طلعت من الساعه ست .. اتصلنا في كل ربعك اللي كتبت رقمهم في الدفتر يقولون ما شافوك .. خفنا يكون صار لك شي ..
حضنها خالد وهداها ..
ـ خلاص ما بعيدها ..خلاص بلا صياح ..
منيرة ـ ليش يوم اتصلنا بيوسف ردت علينا بنت ؟؟ 
خالد ـ اكيد حد من هله ..
منيرة ـ بس يوم طلبنا يوسف قالت لنا مافي حد بهالاسم وان الشقة لها وماعندها حتى شريك في الغرفة .. 
خالد ـ ما ادري هو اعطاني هالرقم بس ما استعملته ..
بس الحقيقة غير.. الحقيقة ان هالرقم لكاثرين.. اللي رغم أنها تعرف بزواج خالد بس كان عندها أمل فيه .. وخالد متخوف من شكوك بدور اللي صادها مرة تشيك على ملابسه العطر والشعر ..فحط اسم كاترين بسم يوسف ..
خالد ـ بروح أصلي هالحين ,,
**************
خلصت صينية دياي بالبطاطس ..طلعت دانه من المطبخ .. ربع ساعه ويي ضاحي .. ركضت تحممت ومشطت شعرها وحطت شوي مكياج .. ولما رشت العطر دخل ضاحي .. ابتسمت وقامت له . 
ـ حمدالله على السلامة .. 
ـ الله يسلمج .شالعطر . 
دانه ـ اشتريته أمس لما كنت مع قمر في الستي ..
ضاحي ـ ليش ؟؟ 
دانه ـ شاللي ليش ؟؟ 
ضاحي ـ ماسمعتي عبادي شيقول لج ؟؟ 
دانه ـ أنا ؟؟ يقول لي أنا ؟؟ ومن عبادي ؟؟ 
ضاحي ـ ايي ..يقول لك انتي ..
دانه ــ شيقول ؟ 
ضاحي ـ يقول ..
هو فيه مثلك ؟؟ ياللي الحسن ظلك؟؟ 
ليه العطر ؟؟ وأنتي أنفاسك دخون .. وليه الكحل وأنتي ما غيرك عيون ؟؟ 
ليه ؟؟ تفكيرك يكون ؟؟ أنك تكوني دايم أجمل أنتي أجمل أنتي أجمل من جماللك من دلالك .. من خيالك .. ياللي كل أفراح قلبي والحزن في المسافه بين فرقاك ووصالك ؟؟ 
طالعت له دانه متفاجئه .. وفي نفس الوقت ضحكت ..
ـ وأنا على بالي أن العطر ما عجبك ..
بس ابتسمت .. وهو باس راسها ..
ـ ريلج يوعان .بيروح يبوس بنته ..
دانه ـ خسى اليوع .. هالحين أنجب لك الاكل . 
***************
لما شاف الورقه انصدم .. 
( I cant stop thinking about you ……I cant .. I realy like you..
in simple words..
I love you 
Love From first sight
K)
))حب من النظرة الأولى ؟؟ .. والحين ؟ وبعدين ؟؟ المصيه انها تعرف اني متزوج ..بآخذ أسماء هالكتب وأرجعها لها بكره وأعتذر . آخر شي أبيه هو غيرة بدور ((
لكن خالد ما كان يدري باللي متخبي له .. 
******
رجوع خالد فرحه ما بعدها فرحه .. عمامه سووا له مآدب افطار عوده .. وكل الدوحه حضرتها وحمدالله على سلامته ..
كانت فرحة هناء فرحتين . رجوع ولدها .. وسلامته ونجاح العمليه .. الوحيده اللي ماكانت فرحانه كانت ...........قمر ..
قمر فرحانه بسلامة خالد لكنها موب فرحانه بردة حمد ..
عصبت دانه ان ضاحي اضطر يروح الاردن لمدة اسبوع .. وماحضر هالفرحة العوده .
المفاجأة كانت حمل ليلى . .. اللي كان مبين عليها أنها كانت في أزمة نفسيه . 
هناء ـ كلي يا ليلى .. ليه ويهج أصفر ؟؟ 
ليلى ـ أنا آكل عمتي .. وين أمج يا قمر ؟؟ 
قمر ـ سافرت لبدور ..بترجع بعد أسبوع ..أو اثنين..
ليلى ـ وانتي يالدانه ؟؟ متى يبتي عيال؟؟
ضحكت دانه فعلقت هناء ـ هذي بنت ضاحي ..شسمها؟؟ م؟؟
دانه ـ مايا..
هناء ـ الي هو .. الريال كان متزوج ومرته ماتت عنه من سنين .. وخلت له هالبنت .. 
دانه ـ الله يرحمها ..
ليلى اندهشت .. وابتسمت لما شافت ابتسامة دانه ..
مريم ـ ماتآكلين يالدانه ؟؟ هالبزر فاطره وطول اليوم تآكل .. كلي انتي ..
دانه ـ أنا عادي ..آكل مافيني شي ..
هناء ـ كلي وخلي البزر عنج ..
دانه ـ لاتقولون لها بزر .. قولو مايا ..
هناء ـ مويا؟؟ 
دانه ـ خلاص يا هناء ناديها بزر ,,
ليلى ـ صج قمر قال لي حمد أنكم انخطبتوا مبروك ..
هناء ـ اييه خطبها ناصر لحمد .. انشاء الله لارجعنا من مكه نسوي حفله ..
الكل - مكه؟؟
هناء ـ أنا وناصر بنآخذ ليلى وخالد ونسوي عمره .. 
دانه ـ ودي أيي معاكم ,, 
هناء ـ تعالي .
دانه ـ ما اقدر وين أخلي الجامعه ومايا ..
مريم ـ وضاحي ههههههه..
دانه ابتسمت .,,,
عبيرـ عاد عرسي بعد العيد لاتنسون ..
ام خالد ـ محد بينسى .. انشاء الله .. 
**********
ليلى ـ شصار ؟؟ ومن مايا؟؟
دانه ـ الحمدالله .. الحمدالله يا ليلى.. الامور بينا تصلحت .. ومايا بنته كانت من زوجه تركيه بس ماتت ..
ليلى ـ قولي لي كل شي ..
قالت لها الدانه ...من سفره الين بنته .
دانه ـ ليلى .. ماتصدقين شقد أحبه...أحبه .. انسان قلبي استسلم له .. ماينطق الا بسمه.. غير غير ..
ليلى ـ الحمدالله يعني وداعا لكل المشاكل بينكم ؟؟ 
دانه ـ انشاء الله .. هو .. أحس أنه يحبني .. بس سفره الدايم يسبب لي قلق .. 
ليلى ـ قلق؟
دانه ـ موب عدم ثقة .. بس عدم استقرار ..دايم موب موجود .. ما أحس أني أشوفه وايد .. انا في الجامعه وهو في شغله .. وبعدين يسافر أيام ..مانيلس ويا بعض وايد ..
ليلى ـ دانه .. شوفي كنتي وين وصرتي وين .. 
الدانه ـ أي والله الحمدالله .. وأنتي وخالد؟؟ 
ليلى ـ نموت في بعض .. بس شي واحد مايعجبني فيه ..
دانه ـ ؟؟؟؟؟
ليلى ـ يحب كرة القدم أكثر مني .. 
ضحكوا مع بعض .. 
ليلى ـ ترى صج سألته وجاوبني بهالاجابه ..
***
رجع البيت بعد يوم مهلك ..
كان البدور ناطرته في الصاله بدموع قهر .. 
انتبه انها لابسه وكاشخه ..
ـ السلام .
بدور انتفضت ـ شالحقارة ؟؟ ليش ؟؟ ليش ؟؟ أنا شسويت لك ؟؟ 
خالد ـ خير اللهم اجعله خير ,, شفيج بعد ؟؟ 
من اسبوع من يات منيرة والبدور كل يوم مسويه لها موال .. 
بدور ـ هذي آخرتها ؟؟ عيل ليش تزوجتني .؟ انا براويك .. أنا بتصرف معاك بعدين .. 
حذفت في ويه خالد شي .. انصدم خالد لما شاف الاوراق اللي تناثرت على الأرض .. 
طلعت بدور وسيلينا شايله الشنط .. ومنيرة لحقتهم ..
خالد ـ وين رايحين ؟؟؟؟؟؟؟؟؟
منيرة ـ رايحين نعلمها الادب والاصول ..
طلعوا من الباب .. وخالد في صدمة .. رجع للأوراق اللي تناثرت على الأرض .. هالخط الحلو .. جمعها وحطها في ملف .. ملف أسود .. مثل لون يومه ..ويومها.....
************
الدانه ـ وين راجو ؟؟
قمر ـ شفيج مستعيله ؟؟ 
الدانه ـ الساعه وحده .. متى ألحق وأجهز الفطور . 
قمر ـ بيمرني خالي فيصل . 
وقف شعر جسم الدانه من سمعت هالاسم .. 
قمر ـ شفيج ؟؟ 
دانه ـ ما أبي أروح معاه .. 
قمر ـ ليش ؟ 
دانه ـ أعتبره ويه نحس علي .. كل ما أشوفه تصير لي مشكله عوده.. 
قمر ـ شالكلام الماصخ .. يلا .. دامج مستعيله .. 
دانه ـ لاء .. 
قمر ـ كيفج .. هذي سيارته برا .. تروحين هالحين ولا ؟؟ 
دانه ـ أصلا ما استأذنت من ضاحي .
قمر ـ خالي ما بيرفض .. تعالي .. 
سحبت الدانه من يدها .. ودانه استسلمت .. 
ـ السلام . 
فيصل ـ وعليكم السلام .. 
قمر ـ هاذي عمتي دانه .. 
فيصل ـ شلونج يالدانه .
دانه ـ بخير .. الله يسلمك وأنت؟ 
فيصل ـ الحمدالله .. 
حست الدانه أن فيصل متغير .. متغير .. ما شافت كشخته اللي متعودها .. وحسته من دخلت مرتبك .. ما تدري ليش ..
طول الطريق وقمر تتكلم معاه عن الجامعه .. ودانه اكتفت بالسكوت .. 
فكرت . يمكن السبب انه رمضان وانه صايم .. 
حتى عطره .. ماكان حاطه .. 
وصل قمر لبيتهم .. .. وحرك لبيت الدانه .. اللي يبعد عن بيت قمر ربع ساعه .. 
فيصل ـ شلونج يالدانه ؟؟ 
الدانه ـ الحمدالله .. 
فيصل ـ ماشفتج من زمان .. 
دانه ـ اييه .. ما مريت البيت العود من زمان .. 
فيصل ـ لكم وحشه .. 
استهجنت دانه هالجمله ,,, 
ـ شنو ؟؟ 
فيصل ـ (كان متردد .. )ــ البيت فاضي من دونكم .. 
الدانه ـ ما اعتقد هالشي .. ام فيصل والبنات . وحتى تركي . موجودين .. شخبار تركي ؟؟ 
فيصل ــ ماسألتي عن أخباري .. 
الدانه ـ .........................................
فيصل ـ دانه لا تعذبيني زياده .. من طلعتي من البيت وأنا في عذاب .. 
غمضت دانه عيونها وهي كارهه عمرها لانها طاعت قمر .. 
الدانه ــ...............
فيصل ـ ليش ساكته ؟؟ دانه . 
دانه ـ فيصل .. يا أخوي تراك تنسى وايد أني مرت أخوك ...وهالكلام اللي تقوله ما يجوز .. 
فيصل ـ شتحبين في هالشين ؟؟ هالغوريلا؟؟ 
عصبت دانه لانه غلط على ضاحي ..
ـ أنا ما أسمح لك تقول عن ضاحي جي .. 
فيصل ـ صرتي تدافعين عنه ؟؟ 
دانه ـ لانه أنبل أنسان شفته ... 
فيصل ـ أنبل ؟؟ قد مرة قال لج ضاحي أنه يحبج ؟؟ 
دانه ـ ......................
فيصل ـ طبعا لاء .. لان قلبه مشغول بوحده أجنبية .. تزوجها ويابت له بنت .. 
دانه ـ قصدك منار ؟؟ 
فيصل ـ اييه .. 
دانه ـ منار ماتت من سنين .. والبنت في بيتي الحين أربيها مثل بنتي .. 
فيصل ـ أنا أحبج .. أحبج .. من يوم غبتي عن عيني وأنا انقلب حالي .. 
دانه ـ بس .. لاتكمل .. الظاهر يا فيصل أن كلامي معاك ماله فايده .. أنا زوجة أخوك .. ولابعمري بخونه ولا طالع لغيره .. وقلبي ملك له وحده .. له .. 
فيصل ـ بس ..
دانه ـ لا يا فيصل .. الأمور زادت عن حدها.. أنت نسيت حدودك ..تجاوزت المعقول .. هالأوهام شيلها من راسك لانها مستحيله ..بعتبر نفسي ما سمعت هالكلام .. ماسمعته .. 
سكت فيصل .. لان لهجة الدانة كانت قوية وصلبه ..
مرت الدقايق محملة بكره وغضب الدانه سريعه .. وصلت البيت وقالت باقتضاب ـ شكرا.. 
نزلت من السيارة وصكت الباب بهدوء ..ودخلت لبيتها .. لكن صج اللي صدمها انه فيصل تم واقف لمدة خمس دقايق.. لبست عباتها وشيلتها وطلعت له .. 
ـ في شي فيصل ؟؟ 
صدمها أنه كان سرحان .. اللي صدمها أكثر كانت دموعه .. يبجي ؟؟ 
ـ في شي فيصل ؟؟ 
نزل فيصل الشباك .. 
ـ ما أقدر .. 
دانه ـ شنو ؟؟ 
فيصل ـ ما أقدر أنسى .. هالشي متغلغل فيني .. 
دانه باستغراب ـ شاللي متغلغل فيك ؟؟ 
فيصل ـ أنت ...
حرك سيارته وطلع من بيتها .. تركها في دوامه ..
(يا فيصل ..حافظ كلام الحب وتبي تطبقه علي ؟؟ بس أنا ما أحبك .. للأسف مافي شي فيك يحرك شعره فيني.. صج أنك جميل ..وجذاب وهالخرابيط .. بس عمره الجمال والجاذبية ماكانت ميزة للرجال .. للأسف أنت من داخل فاضي ..فاضي للأسف.. وقلبي.. استحقه وبجداره شخص واحد .. شخص اغرقني بحنانه ومشاعره رغم انه ماصارحني بحبه لي ..بس أنا أحبه .. أحبه .. وأموت فيه (
دخلت البيت ... ورمت العباية والشيلة ودخلت المطبخ كانت دونا تغدي مايا .. 
دانه ـ وين راجو؟
دونا ـ قو اوت .. 
دانه ـ الله يرجك يا راجو ..على هاللي سويته .. 
*****
طالعت دانه الساعه .. كانت خمس ودقيقة ..أذن .. وضاحي ما يا .. ومقفل جواله وتلفون المكتب محد يرد.. لايكون رجع وسافر .. 
افطرت وهي مشغولة البال .. 
خذت مايا لغرفتها .. نامت البنت بعد ماكانت تعبانه .. صلت المغرب ولبست تنورة بيجيه طويله مع بلوزة بيضا .. 
مشطت شعرها القصير . واللي بدى يطول شوي .. بس اللوك حلو عليها .. 
البست عباتها وخذت شيلتها وقرآنها ..نزلت تحت .. 
من كانت صغيرة .. كل ليلة تروح لصلاة التراويح ..في المسيد ..هالشي جزء من رمضان كانت هي وأمها كل سنه يروحون ولما توفت كانت تروح بروحها .. وضاحي أذن لها بعد الزواج أنها تروح للمسيد .. اللي كان قريب من بيتهم الجديد .. كان بينهم بس عشرين متر .. دانه تروح على ريولها كل ليلة .. 
نطرت شوي .. الساعة ست ونص الين .. بعد ربع ساعه .. بالأخير قامت وراحت .. 
طبعا مافي ليالي آمنه مثل ليالي رمضان .. 
دخلت المسيد مال الحريم .. وسلمت على بعض الحريم الكبار اللي تعرفت عليهم في الايام الي راحت .. 
ام محمد ـ شلون ريلج معاج ؟؟ 
دانه ـ الحمدالله .. ماقلتي لي شلون زوج بنتج للحينه في المستشفى ؟
أم محمد ـ أي والله وا عليه المسكينه شايله همه .. مرض قلبه زاد عليه ..
ام سيف ـ ادعي لها الله يفرج كربتها ويسلم لها ريلها .. 
تمت أم محمد تدعي لبنتها .. وفي ثواني الكل مسكوا قرآينهم قروا شوي وبعدين بدت صلاة التراويح . 
طالعت انه الساعة . ثمان ونص .. 
ما يابت جوالها معاها علشان الحريم كلهم كبار وينزعجون لا رن عليهم ..
ارجعت البيت الساعة تسع وربع .. 
سيارة ضاحي موب موجوده .. وحتى راجو موب موجود .. وين راح ؟ 
دخلت البيت .. حطت عبايتها وقرآنها في الصالة .. ودخلت لقت دونا وروزيتا يالسات ياكلون .. 
دانه ـ بابا يا ؟؟ 
روزيتا هزت راسها بلا .. 
داانه ـ حد اتصل ؟؟
هزت دونا راسها بلا .. 
دانه ـ البيبي صحت؟
دونا ـ نو .. 
طلعت دانه من المطبخ..
ـ شكلهم مايدرون عن شي .. 
شيكت كاشف الارقام .. ولقت رقم قمر موجود .. 
صعدت لغرفة مايا مرتها كانت نايمة.. طلعت ومرت غرفتها .. وطالعت جوالها .. في خمس مس كوول من قمر .. 
ـ شفيها قمر ؟؟ 
دخل ضاحي الغرفة بهدوء .. 
قامت له وهي تبتسم . 
ـ وين كنت ؟؟ وليش مقفل جوالك .. 
انتبهت دانه أن ضاحي ويهه موب طبيعي .. ويتحاشى يطالع لها .. 
ـ ضاحي شفيك ؟ 
أعطاها ضاحي أوراق بيدها ـ اقري .. 
دانه ـ شالسالفة ؟؟ 
وقرت ـ 
صرت جزء من أيامي وروحي .. صرت حب سقيم صعب أتخلص منه ..
خذت قلبي دموعي وكل جروحي ... احترت ياللي معاك الحب نار و جنه ..
ارتجف كل جزء في الدانه .. هذا خطها
.. ما تجرأت ورفعت راسها .. تنفست ببطء .. 
ضاحي ـ كملي .. 
دانه ـ ...............
ضاحي ـ اقري .. اقري .. 
دانه نزلت الورق .. 
سحبه ضاحي من يدها وقرأ ـ خالد .. أعلنت اليوم رضوخي للمشاعر اللي غزت قلبي تجاهك .. خالد . أنا متأكده أني أحبك .. ولسبب ما أعرفه متشككه في الوقت نفسه .. 
دانه ـ بس ضاحي .. 
ضاحي ـ لا .. هذا الجزء الأحلى .. خالد . شفتك اليوم .. كابرت على كل مشاعري .. وما..
اسحبت دانه الاوراق من يد ضاحي وقطعتها وهي تصيح .. 
ضاحي ـ هالـ..
سكت ضاحي .. وهذا اللي قهر الدانه .. انه سكت..طالعت له كانت الخيبه على ويهها .. كأنه حد مات بالنسبة له .. كل قسمات ويهه تنطق بهالشي .. ارتجفت أكثر . لا يكون ..
دانه ـ ضاحي . أرجوك .. أنت مافهمت . 
طالعها بنظرة مافيها أيي تعبير .. 
دانه ـ لا .. لاتظن أن في شي بيني وبينه . لا .. والله هذا مجرد كلام .. والله .. ضاحي حرام عليك . .. أمي كانت تحن على راسي سنين علشان أتزوجه وما تزوجته .. 
ضاحي ـ ..........................
ازدادت دموع دانه .. كانت في موقف من رهبته ماقدرت توصف شي .. 
ـ هذا كله ماضي .. ماضي مافيه رجعه والله العظيم والله .. ضاحي لايروح ظنك بعيد .. هذا كلام يهال.. 
ضاحي ـ اذا التاريخ من كم شهر كلام قديم؟؟ 
دانه ـ والله قديم .. قبل الزواج .. أيام المدرسه والله .. 
ضاحي ـ أنا ما كنت بلومج لو أنه ماضي .. أنا لي ماضيي .. أنت مع من رجعتي اليوم . 
ارتبكت دانه زياده 
ـ مع قمر وفيصل .. ..بس ما يجوز تحكم علي من ظنون .. 
ضاحي ـ قلت لج لو في الورق ماضي .. والله ما حاسبتج عليه .. 
دانه ـ وهو ماضي .. ماضي .. كلام تافهه .. 
ضاحي ـ للأسف .. تكذبين على من ؟ .. أنا سمعتج تكلمين خالد .. وترددين له كلام الشوق والغزل .. سمعتج يالدانه.. سمعتج ..
كان صراخه قوي عليها .. انصدمت .. 
دانه ـ مممتتتى؟
ضاحي ـ هذيك الليلة .. كنت مفتكر أني أحلم .. لكن .. ....دانه ..أنتي طالــــــــــــــــــــ ـــــــــــــــــــــــــــــق..
حست دانه أن الدنيا اسودت في ويهها .. أنها فقدت حاسه السمع والبصر لانه في هذيك اللحظة ماشافت غير ظلام وماسمعت غير صوت نفسها المعدوم .. 


الحلقة العشرون
ماتدري دانه شلون وصلت بيت ناصر .. ماتذكر شصار .. ماتذكر أي شي .. يات بعباتها وقرآنها .. لكنها بجت دموع أكثر من أي حد بجى في يوم من الأيام .. الشي اللي تذكره أنها انخرست بعد انطق ضاحي بالطلاق .. الكل في غرفة حمد يبون يعرفون شصار .. شاللي ياب دانه لهم هالحزة بهالحاله وهالدموع .. دانه كانت بس ماسكة القرآن بيدها تقرا بقلبها والدموع في عيونها .. ماردت على أي حد فيهم . 
ناصر ـ شفيج ؟؟ أدق على ضاحي مقفل جواله .. 
لفت دانه ويهها .. 
حمد ـ شفيج ؟؟ شفيج ؟؟ 
هنا ـ يمه الدانه شفيج ؟؟ شاللي كدر خاطرج جي . 
دانه آخر شي كانت تبيه هو التفكير .. كان كلامهم يدخل من أذنها اليمين يطلع من أذنها اليسار بدون مايترك أي أثر فيها .. 
مانامت .. تمت طول الليل حاضنه هالقرآن وتصيح .. 
حاول حمد يتودد لها ويخليها تتكلم .. لكن محاولته كانت عقيمة .. 
ارتاحت دانه لما سمعت المقرئ وصوت الآذان الفير .. غمضت عيونها أخيرا .. 
صحت بعد ساعات .. 
دخلت هناء وحاولت تكلمها .. لكنها مانطقت بغير كلمة وحده .. 
ـ طلقني .. 
انصدمت هناء .. حاولت تستفسر لكن دانه ما نطقت بحرف .. 
طلعت هناء للجمعية الظهر . وتركت الدانه بروحها في البيت مع الخدامة .. 
رن جرس الباب .. وراحت الخدامة تفتحه .. 
دخلت قمر لى دانه .
قمر ـ حاولت أتصل فيج أمس .. حاولت بس ما لقيتج .. 
دانه ـ خلاص .. 
قمر ـ أمي وبدور ناوين لج على نية .. 
استغربت دانه ـ بدور ؟؟ وامج ؟ 
قمر ـ اييه .. البدور لقت ملفج عند خالد .. واتصلوا في خالي ولا خلوني أعرف شصار .. 
انصدمت دانة.. لا .. لالالا.
البدور + خالد + منيرة + الملف الأسود = طلاقها من ضاحي .. 
هالمعادلة ما قدرت تفهمها .. 
ـ هـــــــــــا؟؟؟؟
قمر ـ اييه . أمي وبدور يايين وراي .. دانه .. اشردي .. 
دانه ـ خالد ؟؟ 
قمر ـ ما أدري ..دانه الله يخليج خل نطلع من هنا .. 
لكن الدانه ماتحركت خطوة.. ماقدرت توقف من فظاعه اللي سمعته .. الدموع جرت على خدودها .. الحين تبينت الصورة.. بهارات وفلفل منيرة وبدور.. ووجود أوراقها وخواطرها عند خالد هاللي خلى ضاحي يتأكد من شكوكه .. هاللي خرب حياتها .. 
رت بجسمها لأقرب كرسي قربها .. 
دقايق ودخلت بدور ومنيرة .. بدور اللي دخلت الغرفة وهي معصبة وقفت دانه وهي منصدمة .. لكنها تفآجأت بكف نازل على ويهها .. 
بسرعه دزت قمر البدور عن دانه وصرخت فيها ..
ـ شلون تمدين يدج على عمتج ؟؟ 
تحولت فجأة قمر لوحش مفترس فجرت كل اللي كتمته في قلبها من كره لبدور من زواجها لخالد لليوم في كف نزل على خد البدور بغضب .. 
منيرة ـ قمر .. شلون تمدين يدج على أختج ؟؟ 
قمر ـ مستحيل تكون هذي أختي مستحيل . 
انبهتت البدور .. وارتبكت .. 
ـ بدل ما تساعديني في اللي قاصه علينا كلنا .. 
قمر ـ شتقولين ؟ 
منيرة ـ بروح أييب الثلج .. خدج انتفخ ..
بدور ـ هالخايسه تبي تسرق ريلي مني .. 
قمر ـ أي ريل ؟؟ 
بدور ـ خالد .. 
قمر ـ خالد كان جدامها من كانت ياهل .. ما اسرقته من قبل عشان ترجع وتسرقه هالحين ؟؟ 
بدور ـ خالد لي أنا .. أصلا ماكان يبيها .. والا شتفسرين شلون قطت نفسها عليه وطرشت له رسايل الغرام.. ماكان يبيها ماكان يبيها .. 
قمر ـ وماكان يبيج أنتي بعد .. 
دانه ـ قمر .. لا .. 
بدور ـ شقصدج ؟؟ 
داانه ـ ماتقصد شي .. 
قمر ـ لاء أقصد .. أصلا خالد ماكان يبي يخطبج أنتي كان يبي يخطبني أنا .. 
بدور ـ انتي شتقولين ؟؟ 
قمر ـ اييه .. هذا اللي أقوله .. خالد كان يبيني أنا .. أنا اللي شافه في بيتهم . أنا اللي أعجب فيها .. يوم راح لبوي وخطب كان قصده أنا .. 
بدور ـ انتي شتخرفين ؟؟ 
قمر ـ أنا ما أخرف .. 
دانه ـ قمر . خلاص .. قمر تخرف ماعليج منها . 
قمر ـ لا ما أخرف .. بس .. يالدانه .,. خل تتأدب .. قالت لي عبير أنه خطب بنفسه واستحى يطلبني بالاسم ونسى أن عندي أخت .. وكانت الصدفة أني سافرت مع عمتي .. والا كان تغير كل شي .. 
كانت قمر تتكلم بكره وغضب ماله حدود .. 
بدور انصدمت .. 
قمر ـ عمتي سألتني عن أوراقها وخواطرها .. اللي ضيعتهم أيام الثانوية .. وتمت تدور عليها أسابيع مالقتها.. والسبب بان هالحين .. دانه تذكرين يوم قلتي لي أنج لقيتي خالد يدور في غرفتج ؟؟ أيام ماكنت تسكنين عندهم وأخذ منها ملفات ؟؟ أعتقد انه خذ ملفج مع الملفات اللي باقيه .. تميت طول الليل أفكر .. واتصلت في عبير .. وأكدت لي هالشي لانها شافت ملف الدانه عند خالد ..
لكن بدور ما علقت .. كانت منصدمة من سالفة قمر .. 
ـ علشان جي ما حضرت عرسي ؟؟وكنت تتهربين مني ؟ 
قمر ـ اييه ......... ماقدرت أستحمل .. 
دخلت منيرة وبيدها صحن ثلج ملفوف بمنديل .. 
مدته لبدور .. اللي دزته عنها فطاح على الارض وطلعت .. 
منيرة ـ بدور .. ماخلصنا ..
بدورـ لايمه خلصنا .. وخلصنا من زمان .. 
لحقت منيرة ببنتها .. 
دانه ـ كنت قاسية عليها .. 
قمر ـ لكنها دمرت حياتج .. 
دانه ـ حياتي دمرت .. ماله داعي حياتها هي بعد تتدمر .. 
قمر ـ كان لازم .. لازم . 
خذت قمر المنديل اللي فيه الثلج . وحطته على خد الدانه .. اللي قالت ..
ـ ضاحي يقول اني كلمته .. أنا ماكلمته ..ولاقد مرة صار بينا كلام حب وغزل شلون ؟؟ شلون؟؟
صاحت بقوة وارتمت في حضن قمر .. 
*******************
طالع التلفون للمرة الألف .. كل مرة يبي يتصل في بدور .. لكن يتردد .. هو في دوامه .. اللي بتروح فيها هي الدانه.. الدانه .. اللي مالها خص في شي .. بدور ومنيرة قلوبهم قاسية ماترحم . 
أخيرا مسك التلفون وطلب رقم بيت نايف .. 
كانت ضربات قلبه تزدد مع كل رنه .. وصدره يرتفع وينزل من شدة توتره وسرعة نفسه .. 
ثواني مرت .. 
ـ ألو .. 
كان صوت منيرة .. 
خالد ـ وين بدور ؟؟ 
منيرة ـ خالد الحق بدور .. 
خالد ـ شفيها ؟؟ لايكون صار لها شي .. 
منيرة ـ البنت موب طبيعيه ..ماتتكلم ولاتتحرك .. .. البنت موب طبيعيه .. الحق خالد.. الحقني بنتي يا خالد ..
صك التلفون بسرعه . وهو متشتت .. بدور لايصير لها شي .. ما بيسامح نفسه إذا صار لها شي .. لاء .. 
**********


الحلقة الحادية والعشرون 
اذا كانت في وكالة أنباء أسرع من رويترز فهي ........هناء .. 
دانه احبست نفسها في غرفة حمد وسط دموعها متجاهله الوفود اللي ذبحها الفضول تبي تعرف شصار .. 
مريم ـ روقي يالدانه .. هو اللي خسر ضيعج من يده .. صدقيني بكره يتقدم لج أحسن منه وأحلى منه .. 
هناء ـ اييه يالدانه .. ناصر معصب .. بس هو اللي خسران ,, بكره الله يعوضج بواحد أحسن منه . مايستاهلج .. ما تصدقين أن الخطاطيب طقوا باب ناصر يخطبونج . 
دانه زادت في الصياح .. وحست أنها بتنهار .. 
مريم ـ والله مايسوى تصيحين عليه هالردي .. خل يولي .. الله يقلعه في ستين داهية .
دانه ـ لاتدعين يا مريم لاتدعين ..
محد فاهم سبب دموعها .. محد فاهم ان هالدموع سببها حب كبير في قلب دانه لضاحي ,, أن فكرة أنها ابتعدت عنه تقطعها مية قطعه .. محد بيفهم أن سبب هالدموع الحب .. محد بيفهم .. 
مريم ـ الله يهده . .. والله طرف ظفر يده ماتسوى دمعه من دموعج .. خليه يذلف .. الله فكج منه ومايبتي له ظنى .. 
هناء ـ اييه والله .. تدرين ام ظبيه قالت لي ان لما تنتهي العدة تبي دانه لسلوم ولدها .. 
مريم ـ تدرين ثامر شقال لي ؟ قال لي ان فيصل اخو ضاحي تقدم لها تخيلي ؟؟ 
هناء ـ قال لي ناصر انه رده .. وانه مايبي من ريحتهم أحد . 
مريم ـ منيرة ما طلت أكيد مالها ويهه .. بعد سواه اخوها الردي .. 
هناء ـ اييه مايندرى .. 
** 
رن جرس الباب .. وانتظر .. 
ـ سيلينا افتحي الباب .. سيلينا .. صج حماره .. يعني أنا أفتحه ؟؟ 
فتحت الباب بعصبية .. 
خالد ـ بدور ..انتي بخير .. 
ارتبكت .. ونزلت عيونها .. 
ـ بدور في غرفتها ؟؟ 
خالد ـ شلونها هي بخير .. 
قمر ـ في غرفتها .. 
أشرت له لغرفة فوق .. كانت لابسه عباتها وشكلها تبي تطلع .. 
خالد ـ وين رايحه ؟؟ 
قمرـ أشوف الانسانه اللي دمرت حياتها ,
خالد ـ من تقصدين ؟؟ دانه ؟ 
قمر ـ الظاهر قائمتك مليانه .. ناسي مين .. 
خالد ـ شفيها دانه؟؟ 
قمر ـ تطلقت .. والبركه فيك وفي مرتك .. 
صكت الباب بقوة وراها .. 
طالع خالد بيت بدور .. أشرت له قمر على غرفة ..راح لها بسرعه .. خوفه على بدور خلاه ينسى كل شي .. ويقص تذكره ويرجع الدوحه .. 
دخل الغرفة .. كانت البدور ممده . ويهها خال من أي لون . وعيونها في السقف .. 
ـ بدور .. بدور .. 
قرب منها ومسك يدها من الخرعه .. لفت ويهها عنه .. 
ـ بدور .. والله مابيني وبين الدانه أي شي .. 
ـ بدور .. ردي علي شفيج ؟؟ 
كانت ماتبي تطالع له . تنهد .. طالع الادوية اللي على الطاولة اللي عند راسها .. كانت مهدئات ,, 
دخلت منيرة .. 
ـ شتسوي هنا .. 
خالد ـ زوجتي شفيها ؟
منيرة ـ شفيها ؟؟ ما أدري . الدكتور يقول انهيار عصبي .. وهي مانطقت كلمة من يومين . ولا تآكل حتى الأدوية ترفضها .. شسويت في بنتي يا خالد شسويت ؟ 
خالد ـ ماسويت شي .. الملف موب حقي ولاكان بيني وبين الدانه أي شي .. بالعكس هي حلفتني اني ما اتزوجها علشان مايرغمونها اهلها .. والملف وجوده كان بين اعراضي بالصدفة .. بعدين دريت من قمر ان الدانه تطلقت ؟؟ ليش ؟؟ ليش ؟ 
منيرة ـ أنا ماتهمني الزفته دانه .. أنا تهمني بنتي .. بنتي شفيها ؟؟ انطفى نورها شفيييييييييييييها ..
بدت منيرة تصيح وقلبها يتقطع على بنتها اللي ماتتكلم ولا تسوي أي شي يدل على الحياه .. 
لفت بدور في هالحظة لخالد ,,
ـ يمه أبي أكلم خالد على انفراد .. 
احضنت منيرة بنتها اللي انطقت أخيرا .. وتركتها وطلعت .. 
خالد ـ بدور .. زين .. 
بدور ـ بسألك سؤال .. 
خالد ـ ؟؟؟؟ 
بدور ـ يوم ييت تخطب من ابوي .. ييت تخطب بدر البدور نايف ؟؟؟
ارتبك خالد وتفاجأ .. وبدى يتأتأ .. 
خالد ـ ييت أخطب منه بنته . وهو زوجني اياج.
بدور طالعت له بخيبه أمل .. 
ـ يعني صج .. 
خالد ـ شاللي صج .. 
بدور ـ كنت ياي تخطب قمر .. 
كأن حد حذفه في بركه من الماي المثلج .. وتركه بلا عوامه .. 
شيقول ؟؟ شلون يبرر لها ؟؟ الاحرف تجمدت على لسانه .. كان في موقف ماتوقع ابد أنه يكون فيه .. 
بدور ـ خلاص خالد انتهى اللي بينا . 
خالد ـ شتخرفين ؟ 
بدور ـ خلاص خالد .. ما أقدر أتم معاك دقيقة زياده وأنا أعرف انه اللي هواها قلبك واللي حبيتها كانت أختي .. 
خالد ـ بس . بس .. لا .. بدور انت شتقولين ؟؟ أنا أعجبني جمال قمر وأنتي وهي نفس الشي .. 
بدور ـ لاياخالد .. موب نفس الشي .. كم مرة شفتها قبل قرار الخطبه ؟؟ 
خالد ـ كذا مرة بس هذا مايعني أنه .. 
بدور ـ خالد .. ما أقدر أكمل معاك دقيقة .. وأنا أعرف أنك تفكر في أختي .. 
خالد ـ قمر انتهت من حياتي في اللحظة اللي دخلت فيها انتي .. 
بدور ـ لاء .. بالعكس .. أنا نسخة القمر .. يعني ماانتهت من حياتك .. كل مابتشوفني بتشوفها ..هي القمر وأنا البدر . حتى في الاسم .. حتى في الاسم
لفت ويهها عنه .. 
خالد ـ بدور .. أنا أحبج أنتي .. أنا عشت معاج أنتي .. 
بدور ـ للاسف .. كلام ماله أي معنى .. كلام في الوقت الضايع.. الحين فهمت سبب حيرتك وتوترك لما قلت لك عن خطبتها .ز ياني غبية شلون مالاحظت شلون ؟ أختي اللي تهربت مني من تزوجت لدرجة انها ماحضرت عرسي.. .. خلاص خالد .. انتهى كل شي بيننا .. 
خالد ـ والمعنى ؟؟ 
بدور ـ ناطرة ورقتي .. 
ما كان يبي يستسلم .. لكن بدور كانت مكابره حيل .. كانت قوية . طول عمرها قوية .. 
خالد ـ بس أنا ما أبي أتركج .. 
بدور ـ لاتعذبني زياده .. لاتعذبني .. يكفيني ماياني منك حد الآن .. ما تقدر تمتلكني .. أنا بدور موب قمر . 
خالد ـ انا ابيج انتي . 
بدور ـ انتهى النقاش يا خالد ..أنا النسخة المزورة .. وبتم .. اذا ظليت على ذمتك .. آسفة .. أنا أكبر من تزويرك .. ناطرة ورقتي منك .. 
********
قمر ـ لازم تواجهين خالي . لازم .. 
دانه ـ أواجهه ؟ 
قمر ـ اييه .. اذا كنت بريئة لازم تواجهينه .. 
دانه ـ ..................................
قمر ـ صدقيني يا عمتي .. صدقيني ... 
دانه ـ تبيني أروح له البيت ؟؟ 
قمر ـ اييه.. بحجة أنج بتآخذين أغراضج.. بس لازم تعرفين شاللي خلاه يشك فيج.. وأنا متأكده أنج أكبر من شكوكه ..
((المصيبه يا قمر اللي ماتعرفينه أن هذي ثاني مرة .. موب الأولى .. يعني ضاحي من الاساس ماعنده ثقة فيني (( 
دانه ـ انشاءالله .. 
قمر ـ ماتصدقين من شفت اليوم..
دانه ـ من ؟
قمر ـ خالد .. 
طالعت دانه قمر .. هذ قمر نفسها اللي تتكلم عن خالد.؟؟؟ وين اللهفة والعيون المسبلة والتنهيدات ؟؟ 
دانه ـ خالد؟؟ 
قمر ـ اييه .. يالي لبدور بعد ما صار فيها انهيار عصبي .. لاتخافين .. حالها احسن من حالج .. 
دانه ـ قلت لج لاتقولين لها .. 
قمر ـ ما احس بالذنب .. ما ادري ليش .. 
دانه ـ ...........أفهم أنج ارتحتي ؟؟ 
قمر ـ اييه .. ارتحت ان حاجز بيني وبين اختي انهدم . صج نبنى عشرة غيرة . بس المهم . انها عرفت احساسي ..والحقيقة .. 
دانه ـ اشم ريحة أنانية .. 
قمر ـ بالعكس .. كأن كان جبل ياثم على صدري .. وانزاح .. 
دانه ـ ................................................
قمر ـ هذي غرفته؟؟ 
دانه ، من ؟؟ 
قمر ـ زوج المستقبل .. 
دانه ـ اييه.. 
بدت تدور فيها وتقلب بين أشياءه .. وعطورته .. 
قمر ـ عطورته تلوع الجبد مير خايسه . 
دانه ـ كلها بوس وهوغو وشانيل .. 
قمر ـ موب عاجبيني.. مكتبتها كلها كتب شعر .. 
دانه ـ ماتحبين الشعر ؟؟ 
قمر ـ بالعكس .. أحب الشعر ,..بس شوفي . كله صحراء وبدو .. مافي شي بسيط ينفهم . 
دانه ـ مم .. في طلال الرشيد .. وفي خالد الفيصل .. 
قمر ـ اييه .. يمكن . 
حست دانه أن قمر مهتمة في حمد .. تقلب بين اغراضه باهتمام .. 
دانه ـ شفيج عفستي اغراض الريال ؟؟ 
قمر ــ ما ادري .. ما اجذب عليج لو قلت لج أني محتاجه لفته من حمد ولا ابتسامه علشان أبني آمال على هالزواج .. حمد المتعقد اكرهه ويكرهني .. على الاقل في شي مشترك بينا . 
ابتسمت دانه . 
ـ بيأذن بعد شوي . 
قمر ـ أدري .. طبعا آخر شي أبيه أفطر هنا . 
دانه ـ ليش ؟؟ 
قمر ـ عمي ناصر سوى هالحركه فيني خلاني ايلس بين الشباب هه .. طبعا لما كنت ياهل شوي ..بروح الحين .. 
شالت شنطتها والبست شيلتها .. كانت قمر لاول مرة بدون ربع طن من المكياج على ويهها .. كانت مكتفية بكحل بسيط . 
قمر ـ بروح الحين .. لاتنسين .. المواجهه .. 
دانه ـ بروح اليوم .. بعد صلاة التراويح .. 
***********
ماكان له أي رغبه يروح بيت أبوه .. حجز له في فندق .. وحبس نفسه طول اليوم .. بكره من الصبح يخلص اجراءات طلاق البدور ويرجع يسافر .. مايدري ليش انه موب نادم على الطلاق .. ماينكر أنه في قلبه شعور لبدور .. ماينكر أنه توهم ماصار لهم كم شهر متزوجين .. بس لسبب مجهول طابت نفسه منها .. يمكن لقوتها وكبرياءها ؟ أنها ماذرفت دمعه وهي تطلب الطلاق ؟؟ بدور ما ينخاف عليها .. تعرف تآخذ حقها ..
لازم يسافر بكره .. كل شي ولا دراسته ..
*********************************
طلعت من المسيد للسيارة .. 
ـ راجو .. بيت ضاحي .. 
شغل السيارة واتجه لبيت ضاحي ... اللي بعيد وايد عن بيت ناصر .. طول الطريق وهي محتارة شتقول له ؟؟ طول الطريق وهي تعد نفسها لمواجهته .. دموعها ماقصرت .. مع كل فكره كانت تنزل .. 
اوصلت للبيت .. وتمت عشر دقايق تنتظر في السيارة .. 
خذت نفس وانزلت . فتحت الباب بمفاتيحها .. 
انصدمت ,,,
ـ بدور شتسوين هنا ؟؟ 
تعرف انه بدور من شامة صغيرة تحت حاجبها موب عند قمر .. 
نايف ـ شلونج يالدانه ؟؟ 
دانه ـ هلا أخوي .. 
نايف ـ مابتسلمين علي ؟؟ 
سلمت على نايف .. 
التفت لبدور .. اللي بحركه مفاجئة حضنتها .. 
استغربت دانه ..آخر مرة شافت البدور تفاجأت بكف على ويهها.. واليوم تآخذها بالاحضان ؟؟ 
نايف ـ بدور بسبقج وأروح السيارة .. 
بدور ـ زين يبه .. 
تفاجأت دانه ببدور .. كانت .. غير .. حتى نظراتها كانت غير .. كانت كله توطي راسها ..
بدور ـ عمتي , أنا آسفة .. 
سكتت دانه .. 
بدور ـ عمتي سامحيني ..أنا دمرت حياتج .. اليوم اييت أوضح لضاحي أن اللي ..اللي تبين له موب صحيح .. وأبوي يا معاي .. 
ما علقت الدانه .. 
بدور ـ عمتي .. والله اني ندمانه أني .. مديت يدي عليج .. أنا آسفة .. 
دموع البدور كانت الكرت الأخير اللي رضت فيه الدانه .. حضنتها .. ومسحت على راسها .. 
لان الذنب موب كله عليها .. ضاحي نفسه كانت عنده شكوك .. هو نفسه ماصدق خبر وصدق اللي انقال .. 
بدور ـ بروح .. طولت على أبوي . 
مسحت دموعها .. وطلعت بسرعه .. 
طالعت الدانه الدري .. هذي خطوة صعبه ,, المهم ...ان الحقيقة تبان .. 
خذت نفس قبل لاتركب الدري .. وطلعت ... 
في الصالة اللي فوق .. كان حاط راسه بين ركبتيه .. وهو ينفخ .. 
جرت نفسها غصب.. انقبض قلبها بقوة لما شافته . ماتصورت انها تحبه هالكثر .. 
ـ ضاحي .. 
رفع راسه بسرعه .. 
وقف على حيله أسرع .. 
دانه ـ ييت أخذ أغراضي وأسألكم كم سؤال .. 
ضاحي ـ دانه .. 
دانه ـ بس سؤالين .. متى سمعتني أكلم خالد ؟؟ 
سكت ضاحي .. 
دانه ـ متى ؟؟ 
ضاحي ـ دانه أنتي كنتي تحلمين فيه دايم .. وفي ليله كلمتيه .. أنا متأكد . 
دانه ـ أحلم فيه؟؟ ضاحي أنا كنت أرفضه من كان عمري عشر سنوات .. أمي ماتت وهي غاضبه علي لاني ماتزوجته!
ضاحي ـ الا دانه .. نسيتي ؟؟ لما حلمتي أنه مات ؟؟ نسيتي .. 
شهقت فجأة .. فجأة اتضح لها كل شي .. 
ـ هذا هذا .. كاااان .. كان .. 
ضاحي ـ تنكرين ؟؟ 
صرخت دانه ـ كان خالد ولد أخوي .. ولد أخوي .. كان في لندن علشان يستأصلون ورم في راسه .. وكنت أحاتيه .. أحاتيه.. هو اللي كلمته .. وقلت له أني اشتقت له لاني ماسمعت صوته من أسابيع ,,
انهارت دانه بالدموع وضاحي انصدم .. 
وعلى أقرب كرسي جلس .. 
قامت الدانه للغرفة .. وطلعت الشنط اللي يات فيهم .. وبدت تحط فيها أغراضها .. وهي تصيح . .. 
دخل ضاحي الغرفة .. 
ـ دانه .. أنا آسف .. آسف .. 
دانه ـ آسف ؟؟ هذي المرة الثانية ضاحي المرة الثانية .. 
ضاحي ـ والله أنا نادم .. 
دانه ـ وهالندم من أي بنك أصرفه .. 
ضاحي ـ دانه .. أرجوج .. أنا محتاج لج .. 
دانه ـ ما أقدر ياضاحي .. ما أقدر .. هالشي أقوى مني .. كرامتي أكبر من احتياجك .. للحظات ظنيت أني خلاص.. انتهيت من حالة الضيااع اللي كنت فيه .. للحظات . . وللأسف .. كانت ظنوني كلها غلط . 
ضاحي ـ دانه .. ماتصدقين شكبر فرحتي اليوم .. أنه اللي كنت أشك فيه طلع غلط.. واحساس الندم الفظيع أني أسأت لج .. 
دانه ـ ضاحي .. أرجوك .. جرحك كبير في قلبي .. كبير .. ماينسى في لحظة .. اتهامك.. كان .. الجرح الثاني لي .. 
حذفت ملابسها وطلعت من الغرفة ..
طلع ضاحي وراها .. 
ـ دانه .. 
وقفت .. بس مالفت ويهها له .. 
ضاحي ـ شالسؤال الثاني .. 
دانه ـ أي سؤال .. 
ضاحي ـ كنت تبين تسأليني سؤالين .. 
دانه ـ ...................................
تحركت لين افتحت الباب .. 
ـ كنت بسألك اذا تحبني ولا لاء .. 
طلعت قبل لا تسمع الجواب .. كانت تبي تسأله هالسؤال من واجهها فيصل .. لكنه حست انه ماله معنى .. 
************ 
ـ ما بتحضر عرسي ؟؟ 
خالد ـ لا يا عبير .. عندي امتحانات .. 
عبير ـ بس انت قلت لي أنه اجازة الكريسماس .. صح ولا لاء ؟؟ 
خالد ـ الطيران كله محجوز.. وبعدين امتحاناتي صعبه وطول الاجازة بحبس نفسي .. ماعندي وقت أبد . 
عبير ـ خالد .. شفت بدور أمس .. 
خالد ـ وين ؟ 
عبير ـ في بيت ناصر ولد عمتي .. كان عندهم عشا لرجوعهم من العمرة .. 
خالد ـ شلونها ؟؟ 
عبير ـ غير .. اللي محيرني انها سلمت على امي عادي ولا كأنها طليقتك ..
خالد ـ .......................... والدانه شلونها ؟؟ 
عبير ـ ما ادري يا خوي .. من تطلقت تغيرت حالتها . 
خالد ـ مارجعت لريلها ؟؟ 
عبير ـ لا ....
خالد ـ وقمر ؟؟ 
عبير ـ خالد .. أنت من صجك تسأل ؟؟ 
خالد ـ ايه .. 
عبير ـ حفلة ملجتهم ثاني أيام العيد .. يعني بعد بكره .. 
خالد ـ كلميها عبير 
عبير ـ no way أنت مينون ؟؟؟؟؟؟؟؟؟؟؟ 
خالد ـ بس جسي النبض .. 
عبير ـ ما ادري .. تكلمت وايد عنك جدامها .. ولا مهتمة ..بس اسألتني مرة وحد اذا حمد من النوع اللي يلين راسه مع الحنه والرنه ..
صك التلفون خالد في ويهه عبير .. ما عجبه كلامها .. طبعا بعد شقة العائلات العربية انتقل لسكن شباب .. للاسف ما يعجبه ولا واحد فيهم .. كان فيه واحد اسمه دين(أمريكي ) وواحد اسمه خورشيد (باكستاني ) ,, وواحد اسمه دونالد .(أمريكي .. (
كلهم طلاب في نفس الجامعه اللي هو فيها .. ولقى اعلان مطلوب رووم ميد . لان اللي كان في الغرفة اللي هو فيها ارتحل .. (انتحر)  ..
رن تلفون .. 
ـ يس .. 
ـ اتس مي كايت .. أم آوت .. 
ـ جست أمينت .. 
كانت علاقته بكاثرين قوية .. طول اليوم معاها .. ويتجولون ويدرسون مع بعض ... ويرجع في الليل معاه أكل يتفطر مع خورشيد بدون ماينطقون كلمة . 
كاثرين ـ آر يو ستل فاست ؟؟ 
اسألته عن الصيام .. 
ـ يس .. تودي از ذا لاست داي .. توومورو وي ويل سيليبريت .. 
كاثرين ـ سيلبريت ؟؟ واي ؟؟ 
شرح لها خالد عيد الفطر . وكان مزعوج وايد لان امه ما رضت تكلمه .. ولا ابوه .. بعد ماعرفوا انه يا الدووحه وما مرهم .. 
************
تغيرت بدور .. بدور اعتذرت من قمر .. واشرحت لها انها تتمنى انها تسامحها لانها كانت لئيمة معاها .. تغيرت البدور من تطلقت .. شخصيتها تغيرت وايد .. لكنها ما احضرت حفلة ملجة قمر .. رغم أن قمر أصرت لكن بدور اشرحت لها أنها مستحيل تخرب عليها الحفلة .. 
ليلى ـ مابترقصين ؟ 
دانه ـ لاء .. أنا تعبانه مافيني على الرقص .. بس بتم جنب قمر .. 
ليلى ـ يلا .. أنا وأنتي نرقص بنعومه انتي تعبانه وأنا حامل ..
دانه ـ ما أخيبج .. 
رقصوا خفيف وويلسوا بعدين .. 
قمر ماكانت راضية لين اللحظة الاخيرة عن حمد .. بس بعد اللي صار لبدور ودانه .. غيرت رايها .. 
المصيبة على الناحية الثانية.. في الميلس حمد المينون وجلسة الاونس اللي مسوينها له أخوانه الميانين . حمد اللي كان معصب .. كان بيده يفركش هالزيجه بس عناد في هالبقر قمر .. رضى .
قمر ـ عمتي .. 
دانه ـ هلا .. الي يسمعج تقولين عمي يقول بينا خمسين سنه .. 
قمر ـ ههه . زين دانه .. خذي .. 
دانه ـ ؟؟؟ 
قمر ـ خالي ضاحي سافر اليوم .. ويبي حد مع مايا .. رديها معاج لبيته وتمي هناك ليما يرد .. 
استنكرت دانه طلب قمر .. 
قمر ـ سافر دوره .. أربع أشهر .. مدري وين قال لي اسم الدولة بس نسيت .. يدة مايا ارجعت تشتغل وهو مايبي يردها.. أمي موب فاضيه تيلس مع منايا .. أنا اقترحت عليه أنج انتي تمين .. (خصوصا بردة هناء من العمرة بيرد الموال القديم)  .. 
شلون ما فكرت دانه ؟؟ نست العذاب النفسي اللي ذاقته على يد هناء ؟؟ 
دانه ـ بعدين وين أروح لما يرجع .. 
قمر ـ لا تنسي عرسي بابن اخوج بعد ثلاثة أشهر .. صدقيني محتاجينج حكم بينا .. صدقيني .. 
ضحكت دانه .. 
قمر ـ أبوي أعطى حمد بيت في مدينة خليفة يقول هدية زواج .. ولج فيه غرفة .. غرفة والله لج غرفتين .. بس أرجوج .. مايا هالمسكينه وش ذنبها ؟؟؟ 
دانه ـ انتي متأكده خالج مسافر لمدة أربعة أشهر؟ 
قمر ـ اييه سافر .. حتى ابوي وصله .. ومايا معاي من العصر من سافر .. 
رضت دانه بهالخياركحل مؤقت ... لانها كرهت بيت ناصر .. وماعندها أي طاقة حتى تتحمل هناء .. 
صورت قمر .. اللي كانت بأحلى حلة لها .. دخل حمد مع نايف وناصر .. وصوروا .. طبعا كانت دانه تبي تموت من الضحك .. كان ويهه قمر لليمين ويهه حمد لليسار . 
ونايف وناصر بينهم ..............صورت معاهم .. حضنوها نايف ووناصر. وسطهم .. بعد اقناعات قوية من دانه رضى حمد يمسك يد قمر (بالاحرى اصبع قمر لان الاخيرة ما اعطته يدها كنها تقول له اظفر قمر وايد عليك ..(
دانه ـ كأن بينكم ثار .. شالسالفة حمد ابتسم .. افرد هالويهه .. وأنتي قمر لاتييبين الحجي لعمرج عطيني ضحكة شقاقية .. وريني ضروسج .. 
ابتسمت قمر .. وابتسم حمد شوي .. 
دانه ـ خلي مايا عندج الليلة .. بكره بمرج وآخذها .. 
قمر ـ زين ..
رجعت دانه مع حمد اللي كان ساكت .. 
دانه ـ شفيك .. 
حمد ـ ما اصدق أني غبي لهالدرجة علشان اتزوج هال.. 
دانه ـ هههههه انت للحينك ؟؟ حمد .. قمر والله زينه .. ما بتندم على هالزواج .. صدقني .. 
حمد ـ أحسها شايفة عمرها علي .. شفتي شلون رافعه خشمها ؟ 
دانه ـ شي طبيعي ترفعه .. هذي بنت عمك من لحمك ودمك .. 
حمد ـ أنتي شتخرفين ؟؟ شوفي اختها تطلقت بسرعه .. اكيد شينه .. 
دانه ـ وأنا عمتك تطلقت بسرعه ..يعني أنا شينه ؟؟ 
حمد ـ لا لاتفهميني غلط . والله ماقصدي انتي زينه المزايين .. ولاحد يقدر يقول عليج كلمة يابنت حسن .. 
دانه ـ وبدور بعد .. بنت ولد حسن .. بنت عمك .. مايصير تتكلم عنها جي .. هذا عرضك .. 
حمد ـ اسحب كلامي يالعمة .. 
دانه ـ خذ .. 
حمد ـ شنو ذي ؟ 
دانه ـ رقم قمر .. دق عليها غلس اليوم في الليل .. 
حمد ـ انتي من صجج ؟؟ مستحيل .. 
دانه ـ واذا قلت لك علشان خاطري . 
حمد ـ بس أنا ما أطيقها .. 
دانه ـ حمد .. خلاص .. تزوجتها .. تطيقها ما تطيقها .. عيب هالحجي .. أقلم نفسك لايسمعونك أخوانك الخبول .. 
حمد ـ اسكتي أنا اليوم أشك طق لي عرج من عيال اخوج هالحمير .. خاصه حسون زوجيه وفكيني منه .. 
دانه ـ من أزوجه ؟؟ 
حمد ـ أي فلبينية ولاسيريلانكيه علشان أستلمه عدل .. 
دانه ـههههههههههه .. شسوى لك هالاهبل ؟؟ 
حمد ـ طول الوقت في الميلس يتمصخر علي انا اراويه هالقرد التعبان . 
ددانه ـ ليش ؟؟ 
حمد ـ حيوان .. أنا أراويه .. اليوم الا اقنع ابوي يزوجه .. 
***************
حسن ـ هلا بحمد هلا .. هلا .. 
حمد ـ ابعد عني .. 
حسن ـ ليييه؟؟ يا خوي شفيك ؟؟ هذا وأنت تزوجت القمر مكتئب .. عيل لو أخذت وحده عادية شبتسوي ؟؟ 
حمد ـ فارج .. 
دخل حمد لغرفته وسلمان وحسن ميتين ضحك عليه .. 
هناء ـ سكتوا عن أخوكم يامال العافيه .. 
دانه ـ وين خالد ؟؟ 
هناء ـ في قسمه مع زوجته .. الظاهر انه تعب فدخل ينام .خنت حيلي .. من الدوا اللي ياكله .. 
سلمان ـ وين هالبزران نوره ومريم ؟؟ 
هناء ـ ناموا .. خذتهم الخدامه داخل .. 
دانه ـ شخبار الجامعه يا حسن ؟؟ 
حسن ـ ليش ما قالوا لج ؟ 
دانه ـ لا ما قالوا . شفي ؟؟ 
حسن ـ يسلمون عليج .. 
دانه ـ بايخه ... 
سلمان ـ انفصل عن الجامعه أخييرا .. بعد أربع سنوات خطوبة .. 
ضحكت دانه لكن حسن ماضحك .. 
ـ شفيك نادم ؟؟ 
حسن ـ
موب أنا اللي اتحسف على وحده اهجرتني .. اللي عاوزني يجيلي يجيلي أنا مابروحش لحد ..
ضحكت دانه على حسن .. 
ـ وانا على بالي صج متحسف ..
هناء ـ هذا هو .. كله سفر مع ربعه . وكله مطيح في هالشاليهات .. والجامعه وتركها .. 
سلمان ـ لايمه .. هي تركته...
هناء ـ خوز عن اخوك .. 
دانه ـ هناء خلي سلمان ينتقم لحمد .. حسن طول اليوم غلس على راسه . 
حسن ـ دانه .. دامج بعباتج قومي نطلع .. 
دانه ـ وين أطلع وأنا بهالكشخه ؟؟ 
كانت دانه لابسه فستان وحاطه ميك آب .. 
هناء ـ وين رايحين في هالليل ؟؟ 
حسن ـ اليوم عيد .. والناس صاحيه لين الصبح .. قومي دانه غيري ثيابج وتعالي ناطرج في الصالة .. 
سلمان ـ زين عزموني .. خلوا لي حشمه وجلاله .. 
حسن ـ أنت روح لكتبك وادرس يالمصري .. 
سلمان ـ كوني شاطر ومجتهد هذي موب عياره ولا مسبه .. 
حسن ـ زين .. آسفين يالشيخ .. تفضل معانا لو تحب .. 
سلمان ـ طابت نفسي من الطلعه معاكم .. 
دانه ـ يلاسلوم .. حتى أنا مصريه .. لاتزعل من هالخبل .. 
حسن ـ من تقصدين بالخبل؟؟ 
دانه ـ من غيرك؟؟ 
حسن ـ ما خبل الا ريلج . لا تدرين . ما أعتبره خبل .. كان عنده وجهه نظر يوم عافج .. 
انصدمت دانه من كلام حسن ... سحبت نفسها غصب من الصالة .. وطلعت لبرا .. 
حسن؟؟ حسن يقول لها كذا ؟؟ حسن ؟؟ كانت الصدمة من مصدر الكلام أكثر من الكلام نفسه .. حسن اللي في لحظة من اللحظات حسته ولدها هي ؟؟ من كثر معزته وحبه لها .. 
وقفت عند السيارة .. كانت في صدمه أكثر من أي شي ثاني .. 
طلع سلمان .. 
ـ دانه .. 
دانه ما قدت تمسك عبرتها أكثر . .
ـ أنا رايحه بيت .. 
ـ مابتطلعين من هنا في هالليل .. 
ماكانت دانه تبي تراويه دموعها .. دارت ويهها عنه .. 
سلمان ـ مابتطلعين ارجعي ولايهمج كلامه .. 
طلع حسن ـ من اللي ولايهمها كلامه ؟؟ 
سلمان ـ أنت .. من غيرك .. 
خلال ثواني الامور بينهم زادت .حده .. زاد النقاش وزاد الكلام الماصخ حاولت دانه أنها تفرق بينهم.. لكن حسن عنيد .. وسلمان أعند .. 
في دقايق استوت خناقه بينهم . وتعالت أصواتهم .. طلعت هناء للحوش .. وطلع خالد وحاول يفرق بينهم.. مسك حسن سلمان واطرحه على الارض ونزل فيه طق وسلمان احتراما لخوه الاكبر منه ما مد يده بس حاول يتصدى لضربه وحاول انه يوقف على حيله .. طلع حمد وحاول يفرق بينهم بعد مافشل خالد اللي كان ماعنده أي طاقه .. 
حتى الواقفين طلعوا على الصوت وصاروا يتفرجون .. دانه كانت بس تصيح .. تبيهم يوقفون عن هاالهواش .. 
ولما امسكوا حسن عن سلمان طلع ناصر .. وكان موقف تمنت دانه أن الأرض تبلعها ولا تم واقفه .. 
ببرود ـ ادخلوا داخل البيت .. 
دخل حسن بعدين سلمان .. وكان واضح أن سلمان وحسن هم اللي كانوا يتهاوشون من أشكالهم . 
ليلى كانت واقفه عند السلم .. أشر لها خالد روح الغرفه فدخلت .. 
خذ ناصر نفس عميق.. وبلحظات نزلت يده على ويه سلمان .. وفي نفس اللحظة على ويهه حسن.. جمدت الصدمه دانه .. وهناء حالت بين ناصر وبين عيالها .. اللي نزلوا راسهم في الارض .. موب هينه أبد في هالعمر ويمد أبوهم يده عليه .. 
ناصر ـ هذا لانهم ما احترموا البيت اللي هم عايشين فيه .. 
دخل ناصر لغرفته .. طلع حسن برا البيت .. وطلع سلمان لغرفته خذ مفاتيحه .. وطلع هو الثاني بسيارته .. حاولت هناء أنها توقفهم لكنها ما اقدرت.. كان خالد واقف وهو منصدم وحمد ماتكلم .. 
حمد ـ شصار ؟؟ شصار بينهم ؟؟ 
خالد ـ شسبب الخلاف ؟؟ 
هناؤء طالعت دانه ـ كله منج أني يا ويهه النحس كل ما تيين بيتنا تصيير لنا مصيبه كله بسبتج كله بسبتج .. ما ألوم ريلج اذا طلقج .. أكيد ويه نحس عليه كنتي .. 
كانت هناء تصرخ بقوة.. ودانه مابقى فيها أي صبر .. طلعت برا البيت وحاول حمد يمسكها لكنها طلعت .. ركبت السيارة وأشرت لراجو.. اللي شغل السيارة و طلع من البيت .. 
ذبحت عمرها من الصياح ..
ـ بيت ضاحي .. 
ما تقدر تروح بيت منيرة .. وماتقدر ترجع لبيت ناصر .. ولابيت ثامر ولا بيت سعود .. خلاص .. مافيها صبر على المذله .. 
وصلت البيت وفتحته بمفاتيحها .. راحت للغرفة على طول .. حذفت عمرها على السرير ..وانهارت صياح وبجي .... 
**********
تجاهلت اليوم الثاني اتصالات حمد .. كانت حابسه عمرها في الغرفه طول اليوم .. وعيونها اجحظت من كثر الصياح .. طلعت من الحمام بعد ما تسبحت .. 
لقت مايا في الغرفة .. 
شالتها وحبتها .. 
ماياــ أنتي وين رحتي ؟؟ 
دانه ـ أنا موجوده .. كنت أتسبح .. 
لقت قمر في الصالة اللي برا .. 
قمر ـ اتصل فيني حمد يدور عليج .. حرام طيرتي له عقله من كثر ما يدورج .. 
دانه ـ شخبارج ؟؟ 
سلمت عليها ببرود .. 
قمر ـ انتي سمعتي شقلت لج ؟؟ وبعدين من أعطى حمد رقمي ؟؟ 
دانه ـ هو كلمج ؟؟ 
قمر ـ أنتي سمعتي شقلت لج ؟؟ أقولج دق يسأل عليج وهو مثل المينون .. طمنته وقلت له أكيد أنج هنا .. وسألني السبب وقلت له عن سفر خالي .. 
دانه ـ بس هذا اللي تكلمتوا يه ؟؟ 
قمر ـ دانه انتي انهبلتي ؟؟ وشفيه عيونج جي ؟
دانه ـ ما فيها الا العافيه .. شوفي انا قررت اذا خلصت عدتي يعني بعد شهرين وشي .. اتزوج .. 
حطت قمر يدها على راس عمتها تشوفها مصخنه ولا لا ..
ـ موب مصخنه ..تتزوجين من ؟؟
دانه ـ راجو ....
ضحكت قمر ...
دانه ـ انا من صجي ...ما امزح معاج..
قمر ـ حلال عليج بس ما فكرتي انه كافر وان مايصير زواجكم؟؟؟
هنا دانه اضحكت ..
قمر ـ ليش تضحكين ...
دانه ـ عادي أخلي مهري أنه يسلم .. 
قامت دانه وخذت مايا للغرفه حضنتها حيل وحطتها على السرير .. ونامت بقربها .. 
دخلت قمر ـ شفيج ؟؟ .. انت مو على بعضج .. 
دانه ـ مو على بعضك حبيبي .. وين سمعت هالجمله ؟؟ 
قمر ـ دنه شفيج ؟؟ 
دانه ـ مافيني شي ..
قمر ـ براحتج .. أنا بروح الحين. 
حضنت دانه مايا بقوة وماقدرت تكتم دمعتها .. لانها شمت فيها ريحة ضااحي .. 
مايا ـ ليه بتبكي؟؟
دانه ـ قلبي يعورني .. 
مايا ـ روحي الدكتور ..
دانه ـ زين .. بروح ..
مايا ـ روحي الحين .. 
دانه ـ بعد شوي .. لما نصحى من النوم .. 
مايا ـ بنام ؟؟ 
دانه ـ اييه .. 
************* 
مرت الايام بطيئه على الدانه .. مرت مليانه تعب نفسي ومعنوي وجسدي .. 
الغرور ـ عصير ليمون ؟؟ بدون سكر ؟؟ لييش ناويه تنتحرين ؟؟ 
دانه ـ لا .. 
الغرور ـ دانه ويهج متغير .. موب طبيعي بالمره .. 
دانه ـ من هموم الدراسه .. 
الغرور ـ زين بعزمج على الغدا .. 
دانه ـ لا .. ما اشتهي .. برووح الين .. مافيني شده على المحاضرات اللي باقي .. 
الغرور ـ أنتي موب طبيعه اليوم .. 
دانه ـ أدري . 
كان صج اللي زاعج دانه انها في الاسبوعين الاخيرين ما شافت سلمان ولا حسن.. 
شافت حمد وتهربت منه . وشافت خالد لكنها ماكلمته .. 
في السيارة .. 
رن تلفونها .. 
ـ ألو .. 
عبير ـ هلا .. وغلا .. 
دانه ـ هلا بالعروس.. 
عبير ـ لا عاد جي استحي ... مر علي اسبوع . وخلصت من سالفة العرس ...انتي وينج هالحين ؟؟ 
دانه ـ على طريق الجامعه .. لييش ؟ 
عبير ـ مري امي .. ما كلمتها اليوم وأنا شايله همها .. .. ما أدري موب مرتاحه .. 
دانه ـ أمرج وآخذج معاي ؟؟ 
عبير ـ لا أنا بعيده . أنتي أقرب .. مريها .. 
دانه ـ تآمرين أمر ما طلبتي شي .. 
عبير ـ ما يامر عليج عدو تسلمين لي .. 


الحلقة الواحد والعشرين .... والأخيره .. 
وهو بين أوراقه في عز انشغاله .. رن التلفون .. قام بتكاسل وهو يتأفف ,, 
ـ يس .
ـ ألو ,,, خالد . ألو .. 
خالد ـ ألو .. انا خالد من معاي ؟؟ 
ـ أنا سعود ولد عمتك .. 
خالد ـ هلا سعود هلا .. شخبارك يا ريال ؟؟ 
سعود ـ خالد .. .. يا أخي خل ايمانك بالله قوي .. 
خالد ـ شفيك سعود ؟؟ شصاير .. 
سعود ـ أمك يا خالد .. عطتك عمرها .. 
************* 
غرقت عيونه بالدموع .. طالع هالاوراق اللي جدامه . .. قطعها كلها .. كلها .. . ويلس في زاوية الغرفة ..
شريط حياته مر جدامه .شاف خمس سنوات من الجفا .. شاف أمه وهي تبجي يوم رجع من السفر .. يوم تبجي لما سافر .. للمرة الثانية .. شاف جهنم جدامه .. شاف جهنم .. وهو يعرف أمه توفت وهي موب راضيه عليه ..
قطع كل الاوراق كل الكتب .. كل شي .. وهو في نوبه استنكار .. 
ماتت أمه .. ماتت الغاليه .. ماتت وهي شايله عليه .. ماتت وهي زعلانه منه .. ماتت .. 
*************** 
اقتنعت دانه أنها ويهه نحس .. ويهه نحس .. تحاشت نظرات هناء .. وتمت بقرب عبير .. اللي انهارت بالصياح .. ونفس الشي خواتها العنود وصالحه .. وبشاير ...كان خالها متماسك .. متماسك بطريقة ما اعتادتها منه . 
قمر وبدور ومنيرة ومريم وليلى تقريبا كل العايله مجتمعه . 
هذا يوم العزا الثالث .. وخالد مابين.. رغم أن سعود أكد أنه اتصل فيه .. الكل انتقد خالد اللي غاب في عزا امه .. 
بوخالد ـ بشاير .. يبه ولدج نام قومي شيليه .. حطيه في غرفتج .. 
قامت بشاير وهي شايله ولدها اللي ماتعدى الشهرين ..
دانه ـ خالي .. روح أنت ريح .. .
بو خالد ـ لا .. أنا ماعلي شر .. 
هناء ـ أي يا بوخالد .. قوم وارتاح .. 
قام بوخالد .. في نفس اللحظة اللي دخل فيها خالد البيت . كان خالد غير .. شكله ممبهدل ولحيته الظاهر ماحلقها .. لانها كانت مبهدله .. 
ـ السلام عليكم .. 
ـ وعليكم السلام .. 
طنشه بو خالد ودخل لغرفته .. 
سلمت عليه العنود واحضنته عبير بقوة وهي ميته صياح .. ونفس الشي صالحه .. 
الكل عزا خالد وسلم عليه باليد .. حتى بدور .. ولما يا دور الدانه .. 
ـ عظم الله أجرك ... 
ـ أحسن الله سعيك .. 
بس كانت ببساطه .. ونزلت يدها بسرعه واستأذنت .. 
طلعت من البيت ورجعت البيت ..
********* 
دخل خالد لبوه .. ونزل وحب يده وهو يبجي .. سحب أبو خالد يده .. 
ـ خواتك يوا من السعوده في نفس اليوم اللي سمعوا فيه الخبر .. لكنك أربعة أيام ما ييت .. 
سكت خالد .. .. 
بو خالد ـ ماتنطق .. شأخرك ؟ 
خالد ـ كنت ... كنت .. ..
بو خالد ـ اطلع برا .. 
خالد ـ بس يبه .. 
ـ أمك ماتت .. واللي موتها هو انت بقسوتك وعقوقك .. اطلع برا بيتي .. لانه يتعذرك .. 
خالد ـ يبه .. يبه أنا آسف .. أنا كنت أدرس .. كنت أبي أخليكم فخورين فيني .. 
بو خالد ـ ليتك عامل نظافه وواصل رحمك أحسن من دكتور قاطع وصله .. أمك يا خالد .. أمك .. ماتت من قهرها منك.. اطلع .. ما أبي أشوف ويهك .. بعد اليوم . 
قام خالد والدنيا مسوده في ويهه .. 
بوخالد ـ شي أخيير .. أمك ما ماتت غاضبه عليك ..
كأنه ناقص احساس بالذنب علشان يزيد عليه أبوه بآلالامه .. 
طلع خالد . 
تنهد بو خالد .. خالد من يومه .. من يومه انسان قاسي .. اول شي عمته اللي طاحت بسببه .. واليوم امه .. طبعا ما ينسى أنه السبب في تشتت الدانه وطلاقها .. وكافي فشله جدام نايف ولد أخته .. يوم طلق بنته وزواجهم ما كمل شهرين .. هذا غير سواد الويهه اللي من وراه .. البنت اللقيطه ..ووواوات وايد .. صج أنه طلع دكتور .. بس للاسف ماينرفع فيه الراس .. خصوصا هله واللي يعرفون مصايبه .. 
****************** 
*******************
مرت الايام .. ودانه كانت متعلقه وايد في مايا .. اللي كانت تناديها ماما .. طبعا دانه ماكانت تبي هالشي .. لكن الخدامات ينادونها ماما ومايا تقلدهم 
مر شهر كامل .. ودانه ما قدرت تدخل بيت ناصر .... كان حمد يمرها بين فتره وثانيه . وخالد وليلى .. لكنهم ما كانوا يتطرقون لموضوع حسن وسلمان .. 
خذت مايا معاها بيت خالها تشوفه ..خصوصا أن بيت ضاحي قريب منه شوي .. 
دخلت البيت وطلبت من الصبي انه يناديه .. تفاجأت لما شافت خالد موجود .. 
ـ دانه ..
ـ ......................
خالد ـ دانه ..أنا آسـ....
دانه ـ ماله داعي .. كل شي قسمه ونصيب .. 
خالد ـ بس .. أعتقد أني كنت السبب . 
دانه ـ .........................
خالد ـ أنا آسف . .. 
سكتت الدانه ..
خالد ـ متغيره .. 
دانه ـ ها؟؟ 
خالد ـ متغيره .. ويهج مافيه دم .. شفايفج بيض .. والهالات حول عيونج .. ما راجعتي طبيب ؟؟ 
دانه ـ مافيني شي .. 
خالد ـ أنا طبيب .. 
دانه ـ صج مافيني شي .. 
خالد . ....... .. دانه .. بدون مقدمات .. تتزوجيني ؟؟ 
*************
خالد من شاف دانه رف قلبه .. كانت متغيره متغيره .. الحين مافي شي يمنعه من زواجه منها.. هو مطلق وهي مطلقه .. هو أمه كانت تبيه يتزوجها .. وهي أمها كانت تبيها تتزوجه .. وأكيد أبوه بيرضى عليه ..وقبل كل شي .. هذي دانه .. اللي ضيعها من يده مرة بغباءه .. وحبه للتحرر من قيودأهله .. طبعا عرضه للزواج منها كان المناسب في نظره .. هو يحبها .. هالشي تاكد منه .. تأكد منه .. 
**************** 
لكن دانه .. كتمت شهقة عميقه . من اسمعت عرضه 
((طبعا .. يبي يأكد شكوك الكل من حولي .. يبي يسبب لي مصيبه يديده .. بس .. أمي كانت تبي تزوجني اياه.. وأمه كانت تبيني له .. يمكن يكون خلاصي من هالحياة اللي أنا فيها .. يمكن .. بس لحظة . لحظة يالدانه .. نسيتي ؟؟ هاللي عافج .. هذا اللي بكل كره واشمئزاز قال انه مايتخيلج زوجه له .. هذا الانسان اللي حطم حياتج ؟؟ شتقول الناس لما تتزوجينه ؟ شيقول ضاحي ؟؟ضاحي ؟؟ ’آآآآآآآآآآآآآآآآآآآآآآآآآآآآآآآآآآآآآآآآآآآه’ضاحي .. بتتأكد كل شكوكه حولي لحظه .. أنا ما أبي خالد .. وين كرامتي ؟؟؟؟ وينها ؟؟ ليكون نسيتها اليوم في البيت ؟ وينج يا الكرامه وينج . وينك يالكبرياء . وينك ؟؟ وينك ؟؟ ((
دانه ـ لاء يا خالد .. لاء .. 
خالد ـ لييش ؟؟ هذا موب رغبه أمج ؟؟ 
دانه ـ أدري .. ورغبه أمك الله يرحمها .. 
خالد ـ زين ؟؟ 
دانه ـ آسفه يا خالد .. زواجك مني ما بيغير شي .. 
خالد ـ شتقصدين ؟؟ 
دانه ـ اللي أقصده .. أنه بتم حقيقة أن أمي وأمك .. ماتوا وهم علينا موب راضيين .. تعالي مايا .. 
مسكت دانه مايا .. وخذتها لي السيارة .. خذتها .. وهي هالمرة اللي رفضت خالد .. هي اللي قالت له لاء .
**********************
مر الشهر الثاني .. مرت الايام بروتينها المعتاد .. الجامعه الامتحانات .. مايا . الشي الوحيد اللي صج دانه كانت موب مرتاحه له هو قمر وحمد .. كانت قمر ما تعوت على حمد .. وحمد مايكلمها الا للضرورة القصوى .. 
ـ والله يغث .. 
دانه ـ اصبري عليه .. 
قمر ـ شصبر الله يخليج .. اتصل فيني يقول لي ما أبي فستان عرسج عاري وصك في ويههي ... 
دانه ـ ههه .. والله انكم نكته الموسم .. 
قمر ـ تضحكين ؟؟ والله ولد أخوج يرفع ضغطي .. 
دانه ـ زين .. لاتلبسين عاري .. 
قمر ـ بس هذي ليله عرسي ماله حق .. 
دانه ـ شكنتي ناوية تلبسين ؟؟ 
قمر ـ عجبني فستان كوكتيل مع ظهر مفتوح .. 
دانه ـ شنو ؟؟؟؟؟؟؟؟؟؟؟؟؟؟؟؟؟؟؟؟؟؟
قمر ـ شفيج ؟؟ 
دانه ـ ظهر مفتوح لي وين؟؟
قمر ـ لي هنا .. 
وأشرت لآخر ظهرها .. 
دانه ـ يا بنتي جي أنتي متفصخه .. استحي حمد ريال محافظ مايحب هالاشياء .. شيلي على الاقل فتحة الظهر .. 
قمر ـ أشيلها ؟؟ 
دانه ـ او البسي تحته شيرت ههههههههههههههههه ... 
قمر ـ شيرت ؟؟؟ تطمنزين؟؟ .. زين . تاريخ عرسي 14\4..متى ألحق أدور في الكاتالوجات عن فستان؟؟ 
دانه ـ جدامج شهرين .. 
قمر ـ أقل من شهرين لاتنسين الجامعه .. بعدين تاريخ عرسي يصادف فترة امتحانات .. أظن .. 
دانه ـ والحل ؟؟ 
قمر ـ ما أدري .. .. فستان عرس ومحتشم ؟؟ وين ألاقيه ؟؟ يمكن في أفغانستان .. 
دانه ـ طرحتهم روعه في أفغانستان شفافه بس العيون . تبين حتى ضبابيه .. هههههههههه .. أعتقد بترضي حمد هالمتشدد.. 
قمر ـ فكيني من ابن اخوج .. أقنعيه بلييييييييز .. 
دانه ـ بحاول .. 
*************
حمد ـ لاتخليني أروح الحين وأفركش كل شي وأنضم لجماعه الجهاد والتوحيد .. 
دانه ـ الله يهداك حمد .. شفيك .. البنت موب كل يوم تعرس .. وشمعنى اللي قلته .. ؟؟ 
حمد ـ جماعه الجهاد في الاسلام .. الي يطلعون في التلفزيون في الاخبار اللي يمسكون خلق الله ويذبحونهم مثل الــ..
دانه ـ بس بس عرفتهم هالمجرمين .. اذا ذبح الابرياء عندكم جهاد لا والله ماشميتوا ريحة الجنه .. خلنا من هالتشدد.. خف على البنت .. وبعدين يا أخي .. كلمها باحترام شوي شنو هي ترفع السماعه وتصكها في ويهها بدون كلمه سنعه؟؟ خدامتكم ؟؟ 
حمد ـ أنت شفتيها شلون ترد على التلفون ؟؟ 
حط حمد التلفون على الاسبيكر ودق رقمها .. 
ردت قمر بنفس خايسه ـ آلو .. 
كان صوتها حاد شوي .. 
صك حمد في ويهها التلفون ..
ضحكت دانه .. ـ زين داق على البنت .. ماعرفت تسلم على الاقل تصك في ويهها التلفون ؟؟ شتسوي تعطيها رنه يعني ؟؟ 
ضحك حمد .. 
ـ تستاهل .. 
دانه ـ ارجوك حمد .. خف على البنت .. وبتلبس شي معتدل .. 
حمد ـ زين . بس موب عاري ؟؟ سمعتي ؟؟ 
دانه ـ انشاء لله .. 
ـ وتراني بس أهدد بالكلام اللي قلته عن جماعه الجهاد .. أنا أصلا أستنكر فعلهم .. لاتنسين أني رجل أمن . وهالشي يعني العدل قبل كل شي . 
دانه ـ أدري .. .. 
حمد ـ شفيج هاليومين ؟؟ أحس أنج زدتي ؟؟ خصوصا بطنج .. 
دانه ـ أفرغ في الأكل بس .. 
حمد ـ حسن في غرفته .. وسلمان بعد .. دامج تشجعتي وييتي بيتنا (مع أن أمي موب هنا .. يلا .. روحي لهم .(
دانه ـ بروح لسلمان .. لاني حطيته في موقف سخيف .. 
حمد ـ وحسن ؟؟ 
دانه ـ ................ انشاء الله .. 
حمد ـ زين .. قبل لايأذن العشا .. علشان نروح كلنا للمسيد . 
دانه ـ أشكره تقول لي خلصي بسرعه . 
حمد ـ أشكره أقولج اشردي بذيلج قبل لاتيي امي .. 
دانه ـ c u
طلعت دانه لغرفة سلمان .. طقت الباب .. 
ـ ادخل .. 
ادخلت .. 
ـ السلام عليكم .. 
ـ وعليكم السلام .. 
بعكس ماتوقعت .. ابتسم لها .. راحت له واحضنته .. 
ـ سلوووم .. حبيبي .. آسفه .. لانك بسببي صار لك اللي صار . 
سلمان ـ أنتي مالج دعوه .. .. وأنا ماشايل عليج .. 
دانه ـ عيل ليش زعلان مني وماتمرني؟ شهرين يالظالم ولاكلمة منك؟؟
سلمان ـ نسيتي أن امتحانات؟؟ وأنا مصري ؟؟ 
دانه ـ ههههههه .. بس ما يعني انك ماتمر ..
سلمان ـ استحيت ازورج بعد ماقال لي حمد اللي سوته امي فيج .. 
دانه ـ عادي . موب أول مره .. بس ماقالت شي غلط .. أنا كنت السبب . 
سلمان ـ لاء .. ماكنتي أنت.. حسن هو اللي كان السبب .. أنا ما أرضى عليج مهما يكون .. 
دانه ـ تسلم لي .. الله يحفظك ويوفقك يا سلمان ولد ناصر .. 
سلمان ـ ما أحلاها من دعوه .. 
دانه ـ من بيحج السنه انشاء الله؟؟ 
سلمان ـ سمعت من أبوي أنه خالي ..
دانه ـ بروحه؟؟ 
سلمان ـ لاء . معاه حمد .. 
دانه ـ الله يوفقهم .. ماقال لي حمد .. 
سلمان ـ يمكن نسى .. 
دانه ـ تعال معاي .. 
سلمان ـ وين؟؟ 
دانه ـ تعال بس .. 
مسكت يده لين وقف جدام غرفة حسن .. 
سلمان ـ مستحيل .. 
دانه ـ تدري .. ما انقبلت أعمالكم من اليوم اللي تهاوشتوا فيه .. شلون تبي الله يبارك لك في دراستك وأنت مخاصم أخوك ومتزاعل معاه؟؟ 
سلمان ـ يعني بتسامحينه ؟؟ 
دانه ـ ...أنا سامحته .. الباقي عليك .. 
دخلت الدانه الغرفة بدون ماتطق الباب .. كان حسن يطالع التلفزيون ومن شافها وقف .. صج أنها أصغر منه بوايد .. لكن .. دانه تحس أنهم عيالها .. ..وماتقدر تزعل منه . كل هالمده وايد عليها .. 
ـ دانه ـ يينا نستسمح منك . أنا وسلمان .. أنت الكبير وحنا غلطنا عليك .. 
سلمان ماتكلم .. 
لكن حسن باس راس عمته .. 
ـ أنا آسف .... يالدانه .. كلامي كان .. جارح .. وأنا ماكنت أقصده .. 
باس راسها مرة ثانية ..
دانه ـ أصلا أنا كنت أمزح معاك .. ونفس الشي سلمان .. ما أخذنا أي شي على طابع شخصي . .. السموحه منك..
حسن ـ لحظة .. صج أني دخلت الجامعه أربع سنوات بس كل الي فهمته مايي أربع محاضرات .. فالكلام الي تقولينه وايد كبير .. ما أفهمه .. شنو طابع وشنو شخصي ؟؟ 
ضحكت دانه ـ هههه .. كأنك ماتعرف .. يلا .. سلمان .. 
مد سلمان يده وتصافحوا . كان واضح أنهم يكابرون .. 
مستحين من بعض .. 
حسن ـ آسف . 
سلمان ـ لا .. أنا آسف أنا غلطت عليك .. ,, السموحه منك يا أخوي .. 
***************************
خورشيد ـ there is girl wait for you ..
استغرب خالد الساعه 3 الصبح من يبيه في هالحزه؟؟ طلع وكانت كاثرين واقف في البرد عند الباب .. طلب منها أنها تدخل لكنها ما رضت ..ـ marry me ,,,
كان طلب كاثرين أكبر من أن يفهمه خالد .. 
-I am sorry …what??
- marry me .. I fall in love with you ..
- I cant .Iam sorry..
-because I am not a muslim??
- may be ..may be I am not in love with you ..
- but ..
- there is no but.. I cant marry you ..because you ..you..
-fool??
- no .you are my friend..not my girl friend..yet !!
-thanks a lot for your kindness… but I don’t think that I can wait for it ..
- for what??
- being your girl friend I don’t want that ..
- you who asking me to marry you ..
- forget it too…
كان واضح أن كاثرين سكرانه .. وضوح الشمس .. لانه كانت تتمايل يمين ويار .. استغرب خالد .. لانه ولامرة لمح لها أنه يحبها .. وحتى لما كانوا يرووحون وييون كانوا بس يدرسون .. 
دخل لغرفته .. ومسك التلفون .. 
ـ ألو .. 
ـ ألو .. 
خالد ـ شيماء ؟؟ 
شيماء ـ هه . خالد ؟؟؟ 
ـ شخبارج؟؟ 
شيماء ـ اتصالك في غير وقته .. 
خالد ـ ؟؟؟ ليش؟؟؟؟
شيماء ـ أنا بترك هالشقة اليوم .. فهالرقم خلاص انساه .
خالد ـ ليش ؟؟ 
شيماء ـ لأني أنا وسامر كتبنا كتابنا .. ملجنا .لاني انتهيت منك يا خالد .. انتهيت من أنانيتك ..
انصدم خالد .. وصك التلفون في ويهه شيماء .. .. ليش الحظ معاه بدا يسوء؟؟ ليش ؟؟ ؟؟ 
********************* 
مريم ـ شيلي مايا .. البنت ماتت من التعب .. 
طالعت مريم مايا الي تعبت من اللعب .. كانت اتفقت مع مريم يطلعون مع بعض لجنغل زوون يلعبون الاطفال.. 
مريم ـ شيليها المسكينه انهد حيلها .. 
دانه ـ البنت ثقيله .. مأأقدر لها .. الحين نوصل السيارة .. 
مريم ـ ششالسالفه توج من فتره كنت تشيلينها .. متى اثقلــــــــ.....
شهقت مريم ..
طالعت دانه عيون مريم وحلجها اللي تحول من o إلى ابتسامه ..
دانه ـ مريم لاتقولين لحد الله يخليج .. 
مريم ـ بس .. 
ـ أرجوج ؟؟؟؟؟؟؟؟؟؟؟ 
مريم ـ أحاول .. 
دخلت السيارة .. ونامت مايا في حضنها .. 
شغل راجو الراديو .. 
كان عبادي الجوهر .. (ليه العطر وأنتي أنفاسك دخون؟؟ (
ادمعت دانه .. تذكرت ضاحي .. ما قدرت تمسك دموعها أكثر .. 
)ياللي كل أفراح قلبي الحزن في المسافة بين فرقاك ووصالك؟؟ .. ليه يالقلب الحنون تآخذك فيني الظنون؟؟؟ ضيعت عقلك .. هو فيه مثلك .؟؟ أنتي ماغيرك عيون .. وأنا أحبك .. أحبك .. أحبك وأنتي أنفاسك دخون .. (
ما قدرت دانه تمسك دموعها عند هالمقطع .. .. 
طبعا مريم .. رويترز 2 ما التزمت بكلمتها .. وفجاة بدت الاتصالات على الدانه .. قمر وحمد وخالد وليلى وناصر .. حتى هناء .. كأن ماصار شي بينهم دقت تبارك لها .. ناصر نايف سعود ثامر .. حتى بدور .. 
أخييرا دقت مريم .. 
ـ هذا وأنا قلت لج لاتقولين لحد ؟؟ 
ضحكت مريم ـ من فرحتي والله .. من فرحتي .. عاد ماتصدقين الكل يقول دانه حامل التعبير على وجوهم يموت من الضحك .. صراحه كان خبر الموسم ..هذا الخبر اللي صدق يصدم .. محد توقع حمالج .. الكل شافوا تغييرج الفسيلوجي .. بس محد منهم توقع أنج كنت حامل .
دانه ما علقت .. 
مريم ـ كم صار لج؟؟ 
دانه ـ تقريبا ثلاث أشهر وشي..
مريم ـ يعني من طلقج ضاحي كنتي ؟؟ 
دانه ـ كنت مشككه .. بس تحليل الدم أكد لي .. 
مريم ـ وليش ماتكلمتي؟؟ ليش ما قلتي .. 
اسكتت دانه وماقالت شي لمريم .. 
مريم ـ على العموم .. ألف مبرووك .. ألف مبرووك .. 
صكرت التلفون دانه .. 
ابتسمت .. طالعت بطنها .. طالعت له .. وهي تبتسم .. بتصير أم .. لي متى بتخبي عنهم ؟؟ .. بس لسبب تجهله.. كانت تبي سالفة الحمال سريه محد يدري عنها .. يمكن لانها ماكانت تبي حد يشفق عليها ؟؟
**********
ـ بيسافر ؟؟ الحج؟؟ 
دانه ـ اييه .. اتصلي فيه .. وادعي له بالسلامه ..
مسكت قمر التلفون .. واتصلت فيه .. 
الزقت فيها دانه .. 
قمر ـ السلام .. 
حمد ـ وعليكم .. 
قمر ـ ...................
حمد ـ قمر بغيتي شي ؟؟ 
قمر ـ تروح وترجع بالسلامه .. 
حمد ـ بس فستان العرس بيظل محتشم وماتلبسين عاري .. 
قمر عصبت ـ والله العظيم أنك .. سافاج .. 
حمد ـ زين يالمتحضره .. لا تفلسفين على راسي .. أنتي السوقيه .. 
قمر ـ الشره موب عليك الشره على الغبيه اللي داقه عليك تدعيلك بالسلامه .. 
حمد ـ صج .. والله في هذي ما جذبتي . 
قمر ـ شقصدك؟؟ أنا غبيه؟؟ 
حمد ـ أنا ماقلت شي .. أنتي اللي وصفت نفسج هالوصف الدقيق .. المهم .. فستان عرس .. يكون محتشم سمعتي ؟؟ 
قمر ـ واذا قلت لك مافي عرس ؟؟ 
حمد ـ توفرين علي المصاريف .. عادي أنتي زوجتي أخذج بثوبج اللي عليج ولافارقه معاي .. 
عصبت قمر ـ اااااااااااااااااااااي .. لاء .. ماصدقت ماتبي تسوي عرس .. في عرس .. وفي فستان عرس .. 
حمد ـ محتشم ؟؟ 
قمر ـ محتشم .. 
عصبت حيل .. 
دانه ـ هاتي ..
خذت التلفون منها وهي تضحك ..طلعت قمر برا الغرفه وهي معصبه ..
ـ ألو حمد . استح على ويهك شوي .. 
حمد ـ على بالها غبي تمشي علي سواليفها ؟؟
دانه ـ والله من درت بسفرك ويهها تغير .. واتصلت عليك بسرعه بدون تردد .. البنت شكلها تحبك .. 
حمد ـ لاتقولين.. 
دانه ـ والله .. أصلا هي من فتره بدت تسألني عن اللي تحبه واللي ماتحبه شكلها لانت .. لاترجع تقسيها .. 
حمد ـ هههههههه .. خلاص أعطيني اياها .. 
دانه ـ أنا بطلع عنكم .. بس ها .. عطها كم كلمة حلوين تذكرك فيها .. 
حمد ـ أعطيني اياها .. 
طلعت قمر وأعطت قمر التلفون . ودخلت تشوف مايا .. 
طالعت مايا وهي تبتسم .. مسحت على راسها .. 
دخلت قمر .. ويهها متورد لاول مرة والسبب مايكون المكياج .. 
دانه ـ شفيج متشققه .. 
قمر ـ ,,,,,,,,,,,,,,, حمد .. 
دانه ـ شفيه .. 
قمر ـ أحبه
ضحكت دانه ـ وناسه شسوى علشان غيرتي رايج .. 
قمر ـ حط لي الأغنية الرومانسية الاولى في الخليج العربي .. 
دانه ـ أي أغنية ؟؟ 
قمر ـ تدري أني موت أحبك ؟؟ وأن مالي غير حبك؟؟ واللي ينبض في ضلوعي .. ماهو قلبي هذا قلبك ..حطها لي .. حمد .. حط لي هالاغنية .. حمد ..حمد .. حمد .. حمد ... أأأأأأأأأأأأأأأأأأأأأأأأأأأأأ أأأأأأأأأأأأأأأأأأأأأأأه .. 
دانه لاحظت أن قمر تغيرت من أيام الملجه .. لاحظتها .. وعرفت أنها حبت حمد غصب عنها .. وأن خالد كان مجرد .. حب مراهقه تافه .. ماله أي معنى .. 
عرفت دانه أنها خلاص .. انتهت بينهم حركات اليهال .. خلاص .. ..
دانه ـ وفستان العرس ؟؟ 
قمر ـ بلبسه محتشم .. ولو طلب مني ألبس عباه بدل الفستان مابيكون عندي مانع .. 
ابتسمت دانه .. كانت قمر خلاص ذايبه في هواه .. 
**
والسبب أغنية ؟؟ 
******************
تجول في هالبلد .. هو الحين وحيد .. وحيد حتى اشعار آخر....
لانه في المستقبل بيرجع ويطلب بدور .. مستحيل بدور تنسى اللي بينهم من عشرة .. مستحيل . وان نست .. .. ما يبي يحط أي خيارات .. ان نست .. فلكل حادث حديث ..
****************** 
فتحت الباب.. التفت لها .. انصدمت بوجوده .. كان ناصر ونايف موجودين .. البست شيلتها .. ماتوقعت ضاحي يي؟؟ قالت لها قمر أربعه أشهر .. 
ناصر ـ دانه .. ضاحي يبي يردج .. 
اسكتت دانه .. 
(ضاحي يبي يردني ؟؟ زين؟؟ واللي صار ؟؟ أمحيه ؟؟ بس.. مستحيل .. كرامتي وكبريائي أكبر من ضاحي .. . بس اللي في بطني ؟؟ وحقيقة أني متشردة .. وأنا بروحي .. لكن لو صار لي هالياهل ؟؟ من بيتحملنا ؟ من ؟؟ وبعدين أنا أحب ضاحي.. أي كرامه وأي كبرياء ؟؟ وضاحي اعتذر ؟؟ ؟ظ أي كرامه وكبرياء بيظلون عندي اذا قلت لاء؟؟ أخواني وزوجاتهم مابيترددون في اذلالي .. مابيترددون في توجيه الكلام لي .. أنا بروحي ماكانوا يطيقون مسؤليتي ؟؟ ومع ياهل ؟؟ ضاحي أبو ممتاز.. والدليل علاقته ببنته مايا .. وأناأحبه .. بغلط في حق نفسي اذا رفضت الرجوع له .. في حق اللي في بطني .. أعتقد هالمده كانت كافيه لرد الاعتبار .. بس قبل كل شي .. شرط شرط .. ((
رفعت راسها .. 
ناصر ـ ها دانه ؟؟ 
دانه ـ بس بشرط .. 
ضاحي ـ أنا موافق على كل الشروط ..
ناصر ـ مابنسمع شرط الدانه أول قبل لاتوافق ؟؟ ششرطج يا دانه .. 
دانه ـ يكتب هالبيت باسمي .. 
انصدم ناصر ونايف .. 
ـ لا يالدانه .. هذا شقى عمره .. 
ضاحي ـ أنا موافق ....
انصدم ناصر ونايف .. وكان ضاحي واقف بثبات وقناعه .. 
ناصر ـ بس .. 
ضاحي ـ ماعندي مشكله .. أنا بكره انشاء الله بروح وأسجل البيت بسمج .. 
اسكتت دانه , تمت طوال الليل وهي محتارة .. ضاحي راح لفندق وين حط أغراضه .. كانت خايفه يكرهها ضاحي.. يكرهها بسبب شرطها .. مانامت .. وهي تحوس في السرير .. وشايل هم .. اتصلت في ليلى .. وقالت لها كل شي صار ..
ليلى ـ ليش شرطتي هالشرط؟؟ 
دانه ـ لانه .. ما أدري يمكن يتكرر اللي صار .. ما أبي أتشتت . أبي .. 
ليلى ـ لاتفاولين انشاء اله الامور بينكم تصطلح .. بس .. الرياييل مايحبون الحريم تتحكم فيهم .. 
دانه ـ ليلى أنا أحاتي طول الليل .. طول الليل .. ماتصدقين شقد .. تعبت .. من الضيااع .. أبي أحس أن لي أرض لي بيت ..
ليلى ـ بس أنتي رجعتي لضاحي .. 
ـ اللي افترقت عنه في المرة الاولى ..مهما صار ..كان لازم أأمن نفسي .. واللي في بطني .. 
***************** 
انفرد فيها أخييرا .. 
نزلت دانه راسها .. 
ضاحي رفع راسها . 
ـ لا تنزلين راسج أبد .. 
دانه ـ ضاحي اأنت سجلت البيت باسمي ؟؟ 
ضااحي ـ أاييه ..
دانه ـ انت تكرهني ؟؟ 
ضاحي ـ لوأكرهج أرجع لج ؟؟؟ 
دانه ـ بس ... 
حست دانه أن كل همها انزاح لما حضنها ضاحي .. ما مسكت دموعها ..وتمت تبجي في حضنه بقوة .. 
ضاحي ـ خلاص .. خلاص .. انتهت الدموع .. 
دانه ـ ليش سجلت البيت بسمي؟؟ 
ضاحي ـ لاني ما بضيعج من يدي مهما كان بعد اللي صار .. ظلمتج مرتين .. وأوعدج مابظلمج بعد اليوم.. دانه.. كانوا شهرين من العذاب بالنسبة لي .. ما أدري شلون ابتعدت عنج .. دانه .. أنتي دانه .. مابضيعج من يدي أبد أبد .. واعذريني لغيرتي العميا .. اللي .. سببت لنا هالمشاكل . 
دانه ـ ما تصورت حياتي بدونك..
ضاحي ـ ليش ما قلت لي أنج حامل ؟؟ 
دانه ـ أنت عرفت ؟؟ 
ضاحي ـ قالت لي قمر أمس .. 
دانه ـ ....... كنت محتاجه وقت .. 
ضاحي ـ دانه .. نسيت أجاوبج على سؤالج .. 
دانه ـ أي سؤال ؟؟ 
ضاحي ـ بس بجاوبج .......... أحبج ..............................
ابتسمت دانه.. اضحكت بصووت عالي .. كانت لحظات غريبه .. غريبه .. هذا ضاحي اللي يعترف لها بحبه.. ماتقدر الا تحبه أكثر.. أكثر .. وأكثر . وأخييرا .. حست بأمان .. أخييرا .. 


The End

سهر الليالي 
الخميس 
3.56AM 
21\4\2004

اهداء .. 
إلــــــــــــــــــــــــــــــــــــــــــى مــريم ...... 
))اشتقت لج .. اشتقت لج .. موووت .. يا المسافر ..((

انتهت .. اللحظات .. انتهت وهي غريبه وايد .. انتهت بحب ماله حدود .. بحب ماله نهايه .. ببداية حياة لدانه .. وضاحي ..
