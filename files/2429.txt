وليا معاه حكاية 
ل 
إسراء غنيم 
3 
وليا معاه حكاية 
جميع الحقوق محفوظة © عصير الكتب للنشر الإلكتروني 
http://book-juice.com 
ولیا معاه حكایة 
المؤلفة : إسراء غنيم 
تصميم الغلاف :  ربى ضياء الدين 
نشر في :يوليو 2015 
4 
وليا معاه حكاية 
إهداء : 
بهدي الرواية دي لكل واحد شكك في قدراتي 
وقالي والله ما هتحققي حلمك ولا هتفلحي 
وقعد يهبط في عزيمتي بقولة اهه كتبت روايتي 
هههههه لا بجد بهدي الروايه دي لكل حد في حياتي واولهم بابا وماما واخويا 
واختي اللي عمرهم مسبوني ودايما بيشجعوني من اول عمري لحد اللحظة دي 
بقولهم ربنا ما يحرمني منكم ويخليكو تاج فوق راسي طول العمر ولكل صحباتي 
اللي من غيرهم حياتي ولا حاجه وبزيد عليهم اهدائي لاغلي انسانه بحياتي لارين 
بنت اختي 
ويارب اكون عملت ولو حاجه بسيطة في حياتي تخليكو فخورين بيا 
5 

مقدمة : 
مش هزود كتير في المقدمة كل اللي عايزة اوضحة كتابتي ليها بالعامية ودا لان نفسي الرواية دي 
توصل لروح كل واحد بيقرأها ولان اللغه اللي كلنا بنتكلم بيها في كل مكان وبنكتب بيها علي 
النت هي العامية فأنا قررت اكتبها بالعاميه 
وسبب اني نفسي اوصلها لكل الناس كمية الكأبة والاحباط اللي بقت عند كل واحد نفسي اقول 
لكل الناس متوقفش حياتك عشان حاجه واضحك حتي لو زعلان وعايزة اقول لكل واحد مش بيثق 
في الحب الحلال 
ان الحب اللي ربنا بيبارك فيه حلو جدا واي بنت قررت تقفل قلبها لحد ما تحب في الحلال وبعديها 
حست ان دا اللي مكنتش مستنياة وندمت ولو للحظه اصبري والله ربنا حفظلك حاجه حلوة اوي 
وهتعيشي اسعد ايام حياتك واي حد بيقول مفيش حب بعد الجواز او الحياة بتبقي طعمها وحش 
يبقي انت اكيد اللي مستغلتش الفرصه ومدوقتش طعم الحياة اللي بجد مع نصك التاني 
مش كل حاجه بالبدايات في نهايات كتير حلوة لو اهتمينا بالنهايات زي البدايات كده هتلاقي فيها 
حجات حلوة كتير.. 
وتأكد ان بعد اي تعب او شقي شفته في حياتك اكيد ربنا هيجازيك خير وهيعوضك 
يارب الرواية تعجبكو ولو فيها اي حاجة معجبتكوش فأعذروني اكيد الغلط مني 
بتمنالكو قراءة ممتعه ^_^ 
() 
.......... إسراء عادل غنيم 
6 

انا نازله يا ماما... 
ماشي يا حبيبتي متتاخريش.. 
هخلص كليه واجي علطول سلام... 
" حبيبه " 
بنوته في اول العشرينات جسمها جميل ومتناسق 
عسوله اوي في وشها براءة مش طبيعيه بياضها عامل زي التلج وشها فيه لون احمر طبيعي مخليها زي البدر عنيها لونها بني فاتح محوطاه 
الوان كتيرة عفويه اوي بتجري في الدنيا زي العيال الصغيرة بتحب الحياة والجري والتنطيط واللعب والهزار 
بتدرس ف كلية فنون تطبيقية فنانه زي ما بيقولولها بتشوف الحياه بلون تاني بتحلم بأي حاجه وبكل حاجة مش بتأمن بحاجه اسمها 
الحب بتشوف ان كل دي اوهام بتعتبرة كدبه بيتعلق بيها اللي عايز يصدقه ويمكن يكون عدم ارتباطها لحد دلوقتي. 
السبب دا وممكن برضو بسبب عدم الامان الي بتشعر به ناحية الرجاله لانها بتقول دايما انها بنت ف مجتمع ذكوري ميعرفش للبنت 
مكان الراجل وبعدين الراجل وبعدين الراجل وبعدها مفيش ايوة مفيش 
مينفعش ترفع صوتها تقول رايها تعمل اي حاجه ببساطه لانها بنت بتكرة الرجاله لدرجه كبيرة مش عشان هي بنوته.. 
بس شيفا انهم سبب ف سلبها ارادتها أحلامها 
تبقي مهمشه 
مينفعش تعمل حاجه عشان بنت زي ما يكون المجتمع هربت منه كل الكلمات ومعدش الا كلمه واحده.. 
عيب مش حرام فلو كان توجه المجتمع ديني فهي متدينه عارفه دينها كويس محتشمه بتصلي عايزة دايما تبان بصورة كويسه ادام ربنا 
عارفه انها مش لعبه ف ايد اي واحد عايز يلعب شويا 
هي شئ غالي مصان ف مكان محدش يشوفها فيه غير جوزها مش بتحب كلمة ارتباط الكلمه دي بتعصبها جدا وبتضايقها ومفيش ف 
قموسها كلمه غير الخطوبة بيضايقوها صحابها دايما بجملة.. 
انتي معقده يبنتي لا عايزة تحبي ولا ترتبطي ولا تتجوزي ومش بتحبي تتعملي مع الرجاله اي يا عم الشويش 
..فترد بكل تلقائيه: 
مين قال اني مش عايزة اتجوز بالعكس انا عايزة اتجوز وابقي عروسه والبس فستان ابيض وابقي زي كل البنات واجيب عيال صوخنتته 
كدا 
بس دا كلو من غير راجل هههههههه لاااا لااا بجد نفسي ف كل دا ومع جوزي بس جوزي اللي يراعي ربنا فيا وبعدين يحبني 
مش اللي يحبني وبسس 
7 

لان لو راعا ربنا فيا عمرة ما هيقدر يجرحني انما لو حبني بس 
مسيرة يفوق من كدبته وسعتها انا اللي هخسر 
وبعدين تنهي جملتها بضحكه منها وتقول: وانا مش بحب اخسر 
قفلت باب البيت وراها وهي ماسكه شنطتها كانت امورة اوي وشيك شايفه كل العيون عليها بس هي بتكرة النظرات دي نظرة 
الجسد برغم ان هدومها مش شفافه وطويلة ومحترمه بس هي بتقول دايما: 
انا لو لبست اي هيفضل نظرة الرجاله هي هي الا من رحم ربي.. 
رن تليفونها ع نغمتها لدنيا سمير غانم : 
بنتمني ونحلم لو يخدنا الحب للجنه ونستني ولما الحب بيجلنا بنندم انه يوم جالنا 
وهي تقول ف كل مرة تسمعها : قوللهم والنبي يا دنيا.. 
حبيبه : ايوا يبنتي انا جايا ف الطريق اهه لا متخفيش مش هتاخر ان شاء الله نص ساعه وهتلاقيني ف وشك.. 
دي كانت اسماء صحبت حبيبه الانتيم وصحبة طفولتها 
الصديق الصدوق زي ما بيقول تيمون وبومبه 
او يمكن يكونو هما تيمون وبومبه 
حبيبه هي تيمون وأسماء هي بومبه بالرغم انها بتاكل اكتر من اللي بتكله اسماء الا انها دايما رفيعه 
ودايما أسماء تقولها : نفسي اعرف هتفضلي تكلي كدا لامته وميبنش عليكي وانا اشرب شويه ميه ابقي زي الكرومبه.. 
حبيبه : يبنتي قلتلك ميت مرة دي قودورات افهموها بقه ووالله يا سمسم انا ما باكل غير معاكي سبحان الله بتفتحي نفسي كدا ع 
الاكل.. 
اة يختي كل مرة قوليلي البؤين دول امشي يابت وانتي حلوة وموزة كدا.. 
هههههههه حبيبي يا كرومبتي.. 
كانت حبيبه تحب دايما تقعد جنب الشباك في العربيه وتبدأ هوايتها المفضله القراءة تروح في العالم بتعها تجري وتلعب وتضحك وتعيط 
مع ابطال القصة كانت هي البنت اللي اختفت جوا الكتاب كان بيمتلكها ويتحكم بيها بطريقه غير طبيعيه بتوافقه علي اي حاجه كان 
8 

بيشد اديها للخيال الي بتحلم بيه وهي فرحانه فرحة الاطفال 
بضم الكتاب ليها ضمه الأم الحنينه كان من الاشياء البسيطه الي بتفرحها 
اسماء: اي يبنتي اتاخرتي لي.. 
حبيبه: اعمل اي بس الطريق والله.. 
اسماء: طب يلا المحاضرة هتبتدي.. 
حبيبه: هي لسه مبتدتش اة يا جزمه وانا جايا اجري زي الهبله عشان الحق وتقوليلي الدكتور دخل.. 
اسماء: يا بيبه واي الجديد منتي دايما هبله يا ماما.. 
حبيبه: طب يلا ادامي بدل ما اطلع هبلي عليكي.. 
دخلو المحاضرة وف نصها.. 
اسماء: اي المحاضرة دي انا مش فاهمه حاجه .. 
اقعدي جمب اخواتك يا اوختي قالتها حبيبه وهي بترسم في كتابها رسمه لقط اللي كان بطل من ابطال قصتها الجديده التي ابتدت فيها 
الصبح سعتها 
خلص الدكتور محاضرته وقال : والجزء دا هنكمله المحاضرة الجايا ان شاء الله .. 
كلو قام من مكانه واللي كان نايم قام وخلصت حبيبه رسمتها وبدات شلتهم بالضحك والهزار وكانت حبيبه معروفه بدمها الخفيف 
وروحها الحلوة ومعرفتها بالكل وكانو كلهم بينادوها يامجنونه فضلت كل وحده تتكلم اللي عن حبيبها والتانيه تشتكي من خطيبها 
والتالته هيمانه بحب جديد وهي قاعده بينهم تضحك 
وتقول : انتو هتفضلو عبط كدا لامته حب اي وهبل اي هي مقوله قالوها زمان اتنين ملهمش امان الرجاله والشوبان الله عليكي يا بيبه 
دا انتي عليكي جمل 
قاطعتها ايمان صحبتها: بكرة تقعي ع بوزك.. 
حبيبه: ميييين انااا ? 
لا يا ماما انا عمري ما هحب وكمان انا مقعش انا اوقع بس 
.. 
9 

ضحكو كلهم وقالت اسماء :من حق يا بيبه اي اخبار الواد اللي واخد باله منك دايما دا.. 
ولا اعرف يا سمسم تلاقيه مترصدلي تحت انا مش عارفه اي الواد الاهبل دا والله اخرته هتبقي وحشه معايا.. 
اسماء: اي ياعم براحه ع معجبينك بيتفرج سببي الشعب يتفرج.. 
حبييه : يتفرج اي بس دا مش سيبني لا ف الرايحه ولا ف الجايا الحمد لله اننا مش بنترل غير عشان نصلي ونروح 
يلا من حق نترل نلحق الضهر 
اسماء: ماشي يلا.. 
وبعد ما نزلو 
اسماء: اهو ياستي يارتنا جبنا سيرة خمسه جنيه لا بس بينه واقع خالص طب متحني ع الواد حرام عليكي.. 
حبيبه: احن اي بس ان شالله يولع ال احن ال انا لو اعرف اعذب الرجاله كلهم كدا كنت عزبتهم 
يلا يلا.. 
كانت بتبصله بغيظ وف نفس الوقت انوثتها اجبرتها انها تبتسم جواها لان اي بنت هتفرح بالموقف دا وف الاخر هي بنت ماعدا 
مبادئها وعقلها وتفكيرها اللي بتختلف بيه عن البنات اللي زيها فقررت بعد الضحكه دي انها تعاقب نفسها ومتجبش غزل بنات تاني 
هههههه اصل انتو متعرفوش غزل البنات عند حبيبه زي الميه اللي بتشربها متقدرش تستغني عنه هي فاكرة قبل كدا انها جريت ورا بتاع 
غزل البنات عشان تشتري ليها ولصحبتها وفضل الشارع كله مستغرب منها لانها كانت شيله حوالي عشرين وبتاكل منهم.. 
بتفرح اوي من صوت زمارت البياع بتعها دايما تقول مش جوا كل بنت طفله لاكن جوا كل طفله بنت بتحاول تكبر بس الطفله بتعتي 
لسه مكبرتش.. 
خلصو يومهم وسلمو علي بعض.. 
اسماء: يلا سلام بقه واشوفك ع الفيس اوعي تتاخري بكرة.. 
حبيبه: خلاص ماشي خدو بالكو ع نفسكو سلام.. 
**** 
راحت حبيبه تركب فملقتش غير عربيه وحده ومفيهاش مكان فاضي غير كرسي ادام جنب راجل كبير ليه شكل وهيئة وقورة كدا 
بصتله ومعرفتش تعمل ايه أستاذن سواق العربيه الراجل عشان يركبها جنبه لان معدش في عربيات تانيه فوافق الراجل الكبير 
بصتله بقلق لانها دايما تقول ان اللي في الخمسينيات خبسهم اشد م الشباب اللي ف العشرينات لان الشاب هيخاف من كلام الناس 
10 

عشان هيبقي غلطان ادامهم لاكن اللي ف الخمسينات يلخص كلامه في : انتي زي بنتي 
وف الاغلب بتكون بنته بريئه منه ومن كلامه 
فضلت قلقانه وحطت شنطتها بينها وبينه فابتسم الراجل وقالها : حطيها كويس 
فردت عليه :هي اي دي 
الراجل: الشنطه حطيها كويس متحطهاش كدا .. 
واخد الشنطة وحطها بينهم بطريقه احسن.. 
الراجل: ف ناس بتبقي كبرت وخرفت فمتخديناش بذنبهم عندك مثلا بباكي اكيد ف نظرك هيبقي غيرهم.. 
حبيبه: مش فاهمه 
ابتسم وكمل: انتي خايفه لكون زي الرجاله الكبار اللي بتقعد جمب البنات ومش بيعملو حساب ان جمبهم بنت متخفيش الناس دي 
قليله اوي بيبقو كبرو وخرفو بقه 
وبرضو بيبقي فيهم اللي عينه زيغه وانتي شطرة انك بتعملي حساب لدا ولدا الاحتياط واجب برضو لو بنتي عملت كدا هفرح بيها 
اوي.. 
حبيبه: ربنا يخليها لحضرتك.. 
بصلها بزعل وقال: يارب.. 
انا عارفه يا عمو ان زي مافي الحلو في الوحش وكل الرجاله الي ف سن بابا انا بحترمهم لانهم بجد يستحقو الاحترام واولهم بابا بس 
يعني حضرتك اكيد فاهم ان دا مش شخصي.. 
فهز راسه وقال: ربنا يبعد عنك الوحش ويقربلك الحلو.. 
كان راجل ف الخمسينات شيك ووقور باين عليه العقل والشدة كدا شكله شديد وحنين في نفس الوقت ودا اللي لاحظته حبيبه.. 
حبيبه وهي بتكلم السواق: ايوا هنا بعد ازنك 
مع السلامه ياعمو.. 
سلام يبنتي.. 
فضلت طول طريقها للبيت تفكر ف الرجل دا وازاي حرجته بس برضو قالت : وانا ايه اللي هيعرفني الحلو من الوحش غير لما اتعامل 
معاهم وزي ماقالي الاحتياط واجب.. 
اتقطعت بلارينتها وهي ماشيه وفضلت تلعن حظها اللي بيجري وراها ف كل وقت 
11 

دايما بتقول أن حظها وحش لان مش عادي ابدا تكون مذكرة لامتحان بالكامل وتتعب وتسيب درس واحد وتقوم تلاقي الامتحان 
كله جاي منه تروح محل هدوم وتلاقي فستان يشد انتباهها وتجري عشان تشوفه وقبل ما تمسكه تلاقي وحده تانيه خدته ويكون اخر 
قطعه 
تفضل واقفه بالساعات ادام اي مصلحه حكوميه ولما يجي دورها يقولو انه وقت الغدا ويقفلو في وشها 
تقرر ف يوم تخرج مع صحابها يتفسحو في يوم جميل مشمس وتخرج 
ينقلب الجو لامطار وسواعق وغيرة 
تكوي حجاب جديد وهي فرحانه وفجأة وحده يتحرق ومتعرقش ازاي والمكوا ع اقل درجه 
بس بتلخص كل دا ف ان ربنا عايز كدا ..دا نصيب وربنا كاتب ان دا يحصل الله اعلم كان اي ممكن يحصل بدل كدا 
كانت بتؤمن بالنصيب ومتقبلاه باللي يجيبه ليها بصدر رحب 
فالدنيا زي ما بتقول قصيرة فلي اخصص وقت للبكا والحزن.. 
**** 
انتي جيتي يا حبيبه.. 
ايوا يا ماما.. 
طيب يلا يا حبيبتي غيري وصلي عشان نتغدي.. 
حبييه: اي الاكل الحلو دا تسلم ايدك يا ماما والله الواحد كان جعان.. 
اة افضلي اتكلمي وخلاص انما ساعت الاكل ولا بنشوفك بتكلي ولا بتجوعي.. 
حبييه وهي بتاكل خيارة: انا نفسي اقعدك انتي واسماء مع بعض يا ماما عشان انتي تقنعيها اني مش باكل وهي تقنعك اني مببطلش اكل 
وانتو الاتنين تتصافو مع بعض بقه.. 
طب يلا يا غلبويه نادي بابا عشان الاكل ميبردش.. 
ابااابااا باباااا يا باااابا.. 
محمد والدها: دا انا احسنلي مكولش بدل الفضايح اللي انتي عملهلنا ف الشارع دي اي يبنتي فضحتينا.. 
12 

اي يا بابا مش بناديلك عشان نتغدي الله يعني الشارع مبيتغداش مهم بيتغدو... 
اة بيتغدو بس مش بيعملو فضايح زينا كدا.. 
بنادي ع ببتي حبيبتي هما مالهم بقه.. 
ماشي يا بكاشه ها عملتي اي النهارده ف الجامعه بقه.. 
فضلت تحكلهم يومها بضحكاته ومضايقاته زي اللي بيقلد فيلم كوميدي كانو بيسمعوها بنظرة فرح وحب كانت حبيبه بنتهم الوحيده 
هي كل اللي ليهم ف الحياه وهما كل حاجه بالنسبالها بنت لأب ف اول الستينات طيار حربي متقاعد 
وام ف الاربيعينات بتشتغل ف مصلخه حكوميه 
كانت دلوعتهم حياتهم وكل اللي ليهم 
خلصت حبيبه حكايتها وقالت: وبس هو دا كل اللي حصل النهاردة وانت يابابا احكيلي عملت اي.. 
مفيش يبنتي واحنا بعد ما بطلنا طيران بقينا بنعمل حاجه.. 
حضتنته وقالتله: معلش يابابا بكرة تعمل ان شاء الله.. 
ان شاء الله وانتي بكرة ربنا يرزقك بابن الحلال اللي يصونك وتجبيلي عيل صغير يشغلني شويا بقه.. 
انا قلتلك قبل كدا يا بابا مش هتجوز الا طيار زيك عشان نطير مع بعض زي ما كنت بطيرني زمان.. 
طب ما يمكن ربنا يرزقك بدكتور ولا مهندس ولا يمكن ظابط... 
ظااابط !! لا ياعم انا مبحبش الظباط انا مش عايزة غير طيار ولو ظابط ف الجيش معنديش مانع 
هو حد يقول للنعمه لا.. 
ضحكو كلهم وفضلت مبتسمه وهي بتبصلهم وقالت : انا هروح اوضتي بقه 
برضو هتقعدي ع الفيس بوك .. 
يعني انا ورايا غيرة يا ماما.. 
13 

كان الفيس بوك حاجه تانيه من الحجات اللي بتفرح حبيبه بتحس بالدنيا فيه بتبقي ع طبيعتها مش بتحس لا بكسوف ولا زعل دايما 
سعيده مع صحباتها .. 
ليها اصدقاء من كل البلاد مقربه من الكل ومحبوبه م الكل بتحب وقتها معاهم ..ومعاهم بس مش بتحس بالملل او بالوقت هم اللي 
بيشاركوها فرحتها حزنها احلامها.. 
قالت وهي قعده ادام اللاب : اي دا ؟ كل دي طلبات صداقه !! اكيد كلهم ولاد انا عارفه 
يلا كنسل كنسل شرفتونا .. 
فضلت تكلم اصحابها وتضحك معاهم بالساعات تكتب منشورات وتشوفهم معلقنلها بهههههههههههههههه كتير كانت بتحس معاهم 
بفرحة عشان بتضحكهم بس. 
كانت قرأت قبل كدا ان اللي عنده القدرة يضحك غيرة هو اكتر واحد ذكي .. 
قفلت الجهاز وريحت عينيها شويا ومسكت كتاب فضلت تذاكر فيه لحد ما نامت.. 
**** 
تاني يوم.. 
ماما انا احتمال اتاخر شويا النهارده عندي كورس متقلقوش بقه.. 
ماشي يا حبيبتي ربنا يعينك .. 
مشيت ف الطريق تدور علي تاكسي ملقتش بصت ف شنطتها وافتكرت كشكول محاضراتها اللي سبته في البيت واللي طلبته منها 
اسماء فقررت ترجع ولما لفت خبطت شخص ووقعت حجتها ع الارض.. 
متاسفه معلش قالتها وهي بتلم حجاتها اللي وقعت.. 
اي دا انتي مبتشوفيش مش تفتحي.. 
انا اللي مش بشوف !! يعني اتاسفت ومش عاجبك ولو انا مش بشوف يبقي حضرتك اي اعمي.. !! 
14 

اي اللي انتي بتقوليه دا انتي بتتكلمي كدا ازاي وبتتكلمي معايا انا كدا ؟.. 
انت شايف حد وراك يمكن أكون بكلمه يعني ولا اي 
اة بتكلم معاك انت وياريت حضرتك تعرف تتكلم باحترام مع بنات الناس.. 
هما فين بنات الناس دول.. 
انت انسان مش محترم وقليل الأدب.. 
هو مين اللي قليل الادب يابت انتي.. 
بت !! لو سمحت انا مسمحلكش انا مش عارفه اي موقفني اتكلم معاك اصلا 
قالتها وهي بتوقف تاكسي وفجأه مسك اديها بكل قوته بصت لاديه ولاديها وفتحت بوقها من الخضة 
ورفعت اديها وضربته ع وشه 
وقف مزهول من الموقف مش مصدق 
ركبت هي التاكسي وقالت للسواق : الموقف لو سمحت.. 
بصتله من شباك العربيه باسحتقار وهو لسه مصدوم من قلمها.. 
وبعد مستوعب: دا انتي سنتك سودة دا انا هوريكي النجوم ف عز الضهر انا تضربيني بالقلممم ؟؟ !!ان ما ربيتك مبقاش انا حسام 
ركب عربيته بسرعه ورا التاكسي بصوت فرامل عالي وبعد ما مشي جاله اتصال.. 
ايوا يا بابا متأخرتش متقلقش انا جاي علطول.. لا لسه هروح البيت البس. 
طيب نص ساعه بس هخلص حاجه واجي.. طيب يا بابا انا جاي علطول.. 
كمل بعد ما قفل التليفون : حظك حلو اني ورايا شغل بس عليا النعمه ما هسيبك والقلم دا هيتردلك مليون... 
كانت حبيبه قلقانه بتبص من العربيه وهي مرعوبه متعرفش هي عملت كدا ازاي ولا اي وصلها انها ترفع اديها وتضربه كل اللي 
فكراه خوفها ونظرته ليها كانت خايفه مش اكتر ودا اللي خلاها تعمل اللي عملته كانت هتعيط بس افتكرت انها في العربيه ومسحت 
عنيها... 
15 

وبعد ما راحت الجامعه 
اسماء: اي يبنتي نحن هنا مالك ؟... 
حبيبه: هاا.. 
اسماء: هو اي اللي ها ؟ مالك يبنتي ف اي... 
مفيش يا سمسم انا تمام اهه .. 
هو اي اللي تمام يعني انا معرفكيش لما بتبقي زعلانه 
اي احكيلي ف حاجه ف البيت ؟.. 
فهزت برأسها بلا.. 
اسماء: امال ف حاجه حصلت وانتي جايا ... ? 
حبيبه: اة.. 
اسماء: اي طيب قولي 
اي دا يابت مالك بتعيطي لي حصل اي يخربيت سنينك قلقتيني.. 
حكتلها حبيبه اللي حصل.. 
اسماء: طب ودا تعيطي عشانه برضو.. يبنتي هو اللي انسان مش محترم ازاي يمسك ايدك كدا دا انتي شطرة انك مسكتلوش الحمد لله 
انها جت ع اد كدا وحياتي ما عنتي تعيطي يلا بقه عشان تترلي تغسلي وشك قبل المحاضرة ما تبدا الا من حق يابت هو فين كشكول 
المحاضرات اللي قلتلك هاتيه.. 
والنبي متجبيلي سيرته دا هو دا اس المصايب لولا اني نسيته وقلت اروح اجييه ماكنتش اتخبط ف الزفت دا الله بخربيتك يا اسماء لبيت 
مطالبك 
..هههههههه خلاص يا ستي هديكي فرصه اخيرة تجبهولي بكرة.. 
بكرة ؟ ولا بكرة ولا بعده يلا يابت من هنا ولا هتشوفي ورقه منه انا قررت اولع فيه ... 
ههههه ايوا بقه هي دي بيبه حبيبتي المهم قوليلي كان شكله اي.. 
هو مين دا ؟.. 
الزفت يابت.. 
16 

تصدقي بالله انتي رخمه كل ما انسي تفكريني انا ملحقتش اشوفه اصلا كل اللي فكراة عنيه ليه نظرة كدا تخوف واللي مستغربالو يا 
اوختي حظي حته ف دي مش سيبني ف حالي كل الناس ف الافلام يتخبطو ف بعض تقوم البنت موقعه كتبها يقوم الولد لاممهم ليها 
ويعملو اعلان معجون الاسنان ويحبو بعض الا انا مختلفه عن الجميع كالعاده.. 
وانتي لما تكوني مختلفه عن الناس دي حاجه وحشه ؟ وبعدين دا يبنتي يعملك صاصبينص ف حياتك صاصبينس 
..صاصبينس ؟ طب يلا يا بتاعت الصاصبينس 
بقولك هو كورس النهارده الساعه كام ؟.. 
لا بيقولو أستاذ احمد لغاه.. 
يلا احسن الواحد ملوش مزاج يعمل حاجه والله .. 
خلصت حبيبه يومها وركبت عشان تروح وشافو حمله وهما ماشين بالعربية وسال واحد من اللي راكبين: 
اي دا دي حمله ؟ 
فرد السواق : اة بينها كدا .. 
ووقفت العربيه وجه ظابط وقالهم :البطايق لو سمحتو يا حضرات.. 
حبيبه وهي بتكلم نفسها: انا عارفه انه يوم مش فايت من اوله يخربيت اللي اصطبحت بوشه.. 
الظابط: البطاقه لو سمحتي يا انسه.. 
حبيبه : احم البطاقه.. ? 
الظابط: اة البطاقه .. 
حبيبه: والله انا بجبها كل يوم بس نستها النهارده 
انا ممكن اكلم بابا يجبهالي علطول.. 
الظابط: بابا ؟ لا يا اختي انزلي.. 
حبيبه: انزل ؟ انزل فين ؟.. 
17 

الظابط: هو اي اللي تترلي فين انزلي م العربيه طبعا.. 
سعتها جه ظابط اكبر في السن بس تقريبا نفس رتبتة او اقل وقال : ف اي يا حمدي باشا.. 
فرد الاولاني بضيق : مفيش يا احمد بيه ممعهاش بطاقه.. 
طيب يا سيدي معلش باين عليها بنت ناس اكيد نستها خليها عليك المرادي.. 
هو اي اللي خليها عليك يا احمد بيه هو انا شغال ف التكيه بتاعتي دي أوامر والأوامر تمشي ع الست قبل الراجل ولا عشانها بنت 
يعني يبقي ع دماغها ريشه ! يلا يا انسه انزلي.. 
مينفعش كدا يا حمدي بيه دي مش وش مرمطه خليها تكلم حد من اهلها يجبهلها.. 
لا يجبهلها ولا ميجبلهاش لو حد عايز يجبلها حاجه يبقي يجبهلها ف القسم 
..فردت حبيبه بخوف.. قسم ؟؟؟.. !! 
اة قسم اتفضلي يلا.. 
فمسكت تلفونها عشان تتصل بوالدها شده من اديها :انا سمحتلك تتصلي بحد؟.. 
لا حضرتك بس انا قانوني اكلم اي حد ع الاقل يعرفو انا رايحه فين.. 
هو انتي هتعلميني القانون ولا اي.. 
انا مقصدش بس.. 
قاطع كلامها وسألها :اسمك اي.. ? 
حبيبه.. 
اة بتدرسي ف اي بقه يا ست حبيبه.. 
فنون تطبيقيه.. 
18 

طب اتفضلي اقعدي ف البوكس لحد ما نخلص الحمله ونشوف هنعمل فيكي اي.. 
بوكس ؟ بوكس ايه حضرتك هو انا قتلت قتيل دي بطاقه.. !! 
اة ومش عايزين كتر كلام خدها يبني حطها ف البوكس.. 
كان راجل في اول الخمسين علي وشه كأبه مشفتهاش قبل كدا وشعرة مفيهوش ولا شعرة بيضه.. 
جالها الظابط التاني وقالها : معلش حمدي بيه متعصب النهارده شويا متخفيش هاتي تلفون بباكي وانا اكلمهولك واقوله عشان يجبلك 
بطاقتك 
..ياريت والله يا عمو متشكرة 0100 ..وفجأة سمعو صوت عربيه جايا بسرعه وخبطت واحد من العساكر.. 
خليكي هنا اوعي تتحركي.. 
جري بسرعه وهو رافع مسدسه كانت حبيبه بتقفل ودنها من الصوت ومش مصدقه اللي بيحصل ازاي اليوم دا يبقي اسوأ من كدا.. 
جري الظابط بسرعه وركب عربيه من عربيات الشرطه وقال: وراه يبني اوعي يزوغ منك .. 
هدي الجو وبصت حبيبه حوليها براحة وهي بتحاول تتنفس شوية الهوا اللي لسالها وحطه اديها علي قلبها من الخوف 
..شافت الظابط حمدي بيجري ناحية العربيه اللي هي فيها : خد يبني العربيه دي ع القسم وانا هلحق احمد بيه.. 
ركب واحد من العساكر العربيه واتحرك بيها.. 
وحبيبه بتفكر جواها لي مجتش رصاصة في راس الظابط دا؟ مش كانت استريحت منه! 
بعد كل دا ومش عايز يسبها ف حالها ! 
وقالت بصوت واطي .. يعني معرفتش تمسك اللي كان ف العربيه يا عبيط وجاي تتشطر عليا انا 
امال لو كنت قتلت قتيل كان عمل فيا اي جاتك نيله .. 
بدأت بعدها تعيط ازاي ممكن كل دا يحصل ليها في يوم واحد !؟ 
يا ربي اعمل اي.. 
19 

العسكري: اتفضلي يا انسه.. 
نزلت من العربيه وهي خايفه ازاي تدخل قسم شرطه وازاي تبقي في موقف زي دا شافت تلفونها ف ايد العسكري .. 
حبييه: معلش والنبي ممكن بس اعمل مكالمه والله بسرعه خالص.. 
لا حضرتك مينفعش حمدي بيه قالي اسلم التلفون للظابط المسؤل.. 
والله بسرعه مكالمه وحده اطمن بابا بس.. 
العسكري: مينفعش يا هانم انا مش اد حمدي بيه.. 
بصت علي المكان وفضلت تركز في كل زاويه الحيطان السقف والبوابه الحديد والاوراق الكتيرة والعسكري اللي بيبصلها دا 
شافت مناظر ناس عمرها ما شفتها قعدت تدعي علي الظابط اللي جبها الف مرة ازاي تقف في مكان واحد مع الناس دي ومع 
مسجلين الخطر وهي معملتش حاجه تتحاسب عليها اصلا ازاي تتساوي مع اللي قتل ونهب وسرق بتتمني الارض تنشق بيها او تفوق 
من كابوسها دا.. 
العسكري: اتفضلي اقعدي هنا لحد ما الظابط المسؤل يجي.. 
قعدت وهي حضنا شنطتها ولسه بتبص للمكان بخوف .. 
**** 
محمد: هي حبيبه اتاخرت لي.. ? 
امال: قالتلي ان عندها كورس النهارده بعد الكليه وهتتاخر.. 
طيب ماشي .. 
20 

اتصل بيها كمان شويا بقه اطمن عليها.. 
حاضر.. 
**** 
اتفضل يا باشا قالها العسكري وهو ماشي ادام الظابط.. 
القسم نور يا بيه اتفضل.. 
الظابط: خلاص يبني شكرا انت لسه قيلي البوقين دول الصبح.. 
سمعت حبيبه الصوت بتمعن كدا وهي متاكده انها تعرف الصوت دا.. بس مش فاكرة امته سمعته او مين.. ! 
سعتها دخل الظابط ببدلته لابس نضارته الشمس ريبان تحديدا 
كانت بدلته كامله متكامله زي المانيكان بالظبط 
مبينه جسمة الرياضي وعضلاته البارزة وجسمه المشدود وطوله وشعرة اللي بيلمع وبشرته القمحية 
بصت لجزمته لقتها بتنور زي ما تكون عمرها ملمست الارض قبل كدا والساعه اللي ف ايده مكملة اناقته وشكله.. 
علي كتفه نجمتين 
فاقت من دا كله وبصت للساعه تاني :الساعه !! انا شفت الساعه دي فين قبل كدا.. 
قلع الظابط نضارته واتسمرت حبيبه مكانها وفتحت بوقها علي الاخر نفس العيون اللي شفتها الصبح 
العيون اللي خوفتها هو الولد اللي ضربته بالقلم الصبح .. 
يا مصيبه.. قالتها وهي بتحط اديها علي بوقها وبتلف عشان ميشفهاش.. 
اتفضل يا حسام بيه دي الملفات الجديده وف ناس لسه جيالنا دلوقتي ودا تليفون وحده مسكناها ف الحمله وحمدي بيه قالي اسلمه 
لحضرتك.. 
فقالت حبيبه بصوت مس مسموع : مسكنها يا متخلف ? اللهي ما يمسكك غير قرد اهبل تايه من جبلايته ويطلع عليك الجديد 
والقديم شيفني كنتي هربانه يا زفت 
21 

ياربي دي مكنتش بطاقه اللي يتعمل عليها دا كلو اي المصايب اللي نازله ع دماغي النهارده دي بس 
اروح فين يا ناس.. 
حسام: طيب هاتلي الناس اللي جاين جداد وهاتلي صحبت التليفون.. 
نزلت الجمله علي حبيبه زي البرق تعمل ايه وتروح فين.. 
العسكري: قومي.. 
حبيبه: هاا ؟.. 
العسكري : هو اي اللي ها بقولك قومي كلمي البيه.. 
قامت حبيبه وهي بتستخبي ورا الناس اللي وقفين ادمها وفجأة سمعت صوته بيعلي اترعشت وحضنت شنطتها جامد 
حسام: انت جاي تستظرف هنا ياروح امك خدو يا امين وارميه لحد ما نشوفله صرفه.. 
كان باين علي وشه كميه كبيرة م الغيظ قعد تاني مكانه وبص ف الملفات اللي ادامه وقال للعسكري :شوف يبني اللي بعده.. 
سعتها قلب حبيبه كان هيجري منها ويسبها لوحدها في الموقف دا.. 
حضنت شنطتها اكتر ومشيت ف رعب لحد ما بقت ادامه كان بيبص للملفات دعت ربنا ميرفعش راسه عشان ميشوفهاش وفجأة 
قفل الملف بس القفله دي مكننش علي الملف دي كانت علي قلبها رفع راسه وهي واقفه ادامه زي التمثال بصلها ووقف 
ايوا هي. 
هي البنت اللي ضربته بالقلم الصبح اللي تمني يشوفها حته ولو دقيقه وحده يعرفها يلاقيها 
هي بجد ؟ 
وادامه بالسهوله دي ؟.. 
**** 
لا انا مش مصدق نفسي بالسهوله دي الاقيكي وقفه ادامي.. 
قعد ع كرسيه ورفع رجليه ع مكتبه وولع سجارة :طلعتي سوابق اهه.. 
22 

اتغاظت ووشها احمر : لو سمحت عيب كدا انا عمري ما دخلت قسم قبل كدا ودي اول مرة كل الحكايه اني.. 
بصلها بغيظ وقطع كلامها ونزل رجله وضرب بايده ع مكتبه وقال بصوت عالي 
:انتي هتعلميني العيب يابت 
انتي نسيتي نفسك ولا اي انتي تقفي زيك زي الجزمه ومتنطقيش.. 
رجعت حبيبه لورا م الخوف .. 
رجع تاني لكرسيه ورفع رجليه: انتي اكيد مسجله خطر لالا ممكن م العيال اللي بتهرب الهدوم شكلك يدي عليهم ولا تكوني من اياهم 
يابت.. 
عيطت وبصت في الارض.. 
لما كلمك تبصيلي هناااا.. 
والله حضرتك كل الحكايه اني نسيت بطاقتي مش اكتر واول مرة تحصل.. 
عارفه لي ? عشان تقعي تحت ايدي انا لازم اشكر البطاقه دي والله.. 
لو سمحت انا ممكن اكلم بابا وهو هيجبهالي علطول مش هياخد وقت.. 
تكلمي مين يا ماما ؟ انتي شايفا نفسك ف سنترال هنا ولا اي.. 
لا بس انا المفروض ليا مكالمه وحده ع الاقل... 
شوفي مين بقه اللي هينولك المكالمه دي.. 
رن تليفونها وظهر علي الشاشه )بابا) : اي دا شكل بابا قلقان عليكي تخدي تكلميه..? 
مد ايده بالتليفون ليها واول ملقاها بترفع اديها والابتسامة علي وشها عشان تخده سحب الموبايل وهو بيضحك ورفض المكالمه تمنت 
ف اللحظه دي تيجي ساعقه من السما ومتجيش في حد غيرة 
انتي مفكرانا هنفرط فيكي بالسرعه دي لا انتي لسه مشرفانا شويا.. 
23 

وكمل كلامة مع العسكري :بص يبني شوفلي مين هنا ملوش لزمه ومشهولي عايزك تفضيلي القسم كدا وتخليهولي تراوة وخد دي 
حطها ف الحبس دا وعايزك تتربسلي عليها البوابه جامد.. 
فضل يضحك ضحكه خلت حبييه تتمني لو تنط عليه وتجيب رقبته.. 
بصت علي المكان لقت كل اللي كانو حواليها مشيو ومعدش غيرها هي والملازم وكذا عسكري بصلته وهو قاعد ورافع رجليه ف 
وشها وبيلعب لعبه الاسهم علي الحيطه اللي ادامه.. 
**** 
محمد: مش معقوله كدا حبيبه اتاخرت اوي دا مش كورس دا ومش عوايدها تكنسل عليا 
ومتتصلش تاني انا قلقت .. 
امال :متقلقش ان شاء الله خير يمكن جايا ف الطريق.. 
محمد: وبدل هي ف الطريق بتكنسل لي هاتيلي رقم اسماء اكلمها.. 
ايوا يا اسماء ازيك 
الحمد لله ازيك يا عمو اخبارك اي واخبار طنط 
الحمد لله يبنتي هي حبيبه معاكي ؟.. 
.حبيبه ?لا يا عمو مش معايا هي مرجعتش البيت ؟ 
لا يبنتي مرجعتش وبتصل بيها من سعتها بتكنسل عليا ومش عوايدها تتاخر كدا هو انتو اتاخرتو ف الكورس النهارده 
? ..
لا يا عمو النهارده الكورس اتلغي . 
.انتفض والد حبيبه من مكانه .. 
24 

اتلغي ؟ امال حبيبه فيييين ؟ 
.. 
طب ياعمو انا هجرب عليها يمكن راحت مشوار ولا حاجه 
..
مشوار اي يبنتي اللي يقعدها كل دا برة .. 
.متقلقش يا عمو ان شاء الله هترد انا هتصل بيها علطول اهه سلام.. 
اتصلت اسماء ع حبيبه وهي قلقانه : ردي يا حبيبه بالله عليكي بصت لتلفونها وقالت: لا دا مش طبيعي دا.. دي عمرها ما كنسلت 
عليا يارب جيب العواقب سليمه 
**** 
حسام: دا انتي طلع عندك حبايب كتير اهو.. كل دول بيتصلو بيكي.. لا وصورتك انتي واسماء حلوة 
مش اسماء برضو؟ وخدين بعض عن حب بقه ولا اي 
بصتله بأرف وهي مضيقه: ع فكرة اللي انت بتعمله دا مش قانوني وانا مش هسكت 
انتي بتهدديني ولا اي 
خدها زي ما تخدها بس انا مش هفضل هنا طول العمر ومسيري هخرج وهعرف اجيب حقي كويس اوي 
ومين قالك انك هتخرجي اصلااا 
شرب بوء م القهوة اللي كان بياكل جمبها بسكوته 
وقال: شكلك مكلتيش م الصبح تاخدي حته ؟ 
مش عايزة منك حاجه.. 
25 

يعني شيفاني هديكي اوي 
رن تلفونه فرد : الو ايوا معلش علي صوتك مش سامع الشبكة هنا وحشه طب استني اطلع برة 
حبيبه بعد ما طلع: جاتك داهيه الاهي ياربي ماترجع ياربي اعمل اي بس والنبي يارب سهلهالي وخده 
سمعت نغمت موبايلها واتمنت لو كانت ارفع من كدا كان زمنها عدت من وسط الحديد دا وجابته.. 
يااارب يارب مش عايزة حاجه غير اني ارد ع التليفون بس.. 
جه راجل كبير ف السن وخد التليفون وادهولها: خدي يبنتي بس ردي بسرعه قبل ما حسام بيه يجي.. 
ربنا يكرمك يا عمو يااارب 
ايوا يا اسماء اتصلي ببابا بسرعة وقوليلو اني ف القسم 
اة ف القسم هبقي احكيلك بعدين وخليه يجيب بطاقتي معاه متخليهوش يتاخر عليا والنبي يا اسماء سلام.. 
مسكت التليفون ومسحت المكالمه وادته للراجل وحطه زي ماكان.. 
متشكرة اوي يا عمو ربنا يكرمك يارب بجد مش عارفه اقول لحضرتك اي 
متقوليش حاجه انتي زي بنتي .. 
بعد الكلمه دي عرفت هي ازاي كانت غلطانه بخوفها من الكلمه دي بالذات وان بجد لسه في ناس كويسه.. 
الراجل الكبير : انا كنت شيفك من اول ما دخلتي وشكلك مش وش بهدله ودخول اقسام من كتر قعدتي هنا يبنتي بقيت اعرف الحلو 
م الوحش من اول ما يدخل وانتي شكلك بنت ناس.. حرام اهلك يقلقو عليكي أكتر من كدا انا همشي بقه قبل ما حسام بيه يجي.. 
انا مش هنسي لحضرتك الموقف دا ابدا.. 
مشي الراجل وقعدت حبيبه علي الكرسي زي ما تكون رجعتلها الحياه مرة تانيه وكل اللي كانت بتفكر فيه ازاي تنتقم من البني ادم 
المغرور دا وهتعمل فيه اي بعد ما تخرج من هنا.. 
دخل م الباب وقعد مرة تاني ع كرسيه : اتمني تكون القعده عجباكي.. 
فضلت تضغط علي اديها من غيظها فبصلها وسألها : اخبار ايدك الحلوة اي.. ? 
26 

بتسلم عليك وبتقولك الخد التاني اخبارة اي.. 
وقف والنار هتطلع من عنيه زي اللي وقع عليه ميه سخنه : انا هوريها بقه صاحب الخد دا بيعمل اي.. 
**** 
اسماء: ايوا يا عمو زي ما بقول لحضرتك هي ف القسم واكدت عليا اقولك متنساش البطاقه بس بسرعه ياعمو اصل شكل صوتها 
قلقان اوي.. 
محمد: ماشي يبنتي خمس دقايق واكون عندها.. 
**** 
نده حسام علي واحد من العساكر : 
يا عسكررري انت يا عسكري الزفت تعالا افتح البوابه دي ع بال ماروح واجي.. 
.رجعت حبيبه لحد ما لزقت في الحيطه ومش عارفه هو ناوي علي ايه.. 
كان بباها برة قلقان ركن عربيته في مكان مش خاص بالركن بس دا كان اخر همه لان قلقه علي حبيبه اكبر بكتير كان بيستحلف للي 
قفل الخط ف وشه.. 
محمد: عديني يبني عايز ادخل.. 
العسكري: ممنوع يا حضرة.. 
هو اي اللي ممنوع يابني ادم بنتي جوا وعايز ادخلها.. 
ممنوع حضرتك.. 
صوته علا وسمعته حبيبه حست كأنه منادي بينادي وبيقولها اخرجي فرحت اوي واستريحت وحست بالامان اللي محستوش في الكام 
ساعه الاخيرة .. 
جه واحد وحط ايده علي كتف والد حبيبه فبصله كان راجل في رتبة لوا ولابس بدلته.. 
27 

اقدر اسعدك بحاجه يا حج ؟.. 
قالها الرجل دا فبصله والد حبيبه.. 
لا حضرتك بنتي جوا وعايز ادخلها.. 
بص الاتنين لبعض زي ما يكونو عرفو بعض.. 
اااي دا اللوا محمد..? 
بصله والد حبيبه وقال: مجدي بيه ؟ ازيك اخبارك اي.. 
انا الحمد لله ف اي مالك اي خدمه اقدمهالك 
مفيش بنتي جوا مسكوها عشان مش معاها بطاقه والنبي دا كلام 
لا لا ولا تشيل هم اتفضل حاسب يبني 
دخل محمد من الباب اول ما شافته حبيبه جريت ومسكت حديد الزنزانه : بابا 
جري والدها عليها ومسك اديها: متخفيش يا حبيبتي هنخرجك اهه 
اللوا مجدي: افتح يبني الباب .. 
فتحه وخرجت حبيبه وحضنت بباها وهي بتعيط.. 
خلاص يا حبيبتي متعيطيش انا جمبك اهه.. 
مكنوش رضين يخلوني اكلمك يا بابا وخدو مني تليفوني.. 
هو مين دا يا حبيبه اللي خد منك تلفونك.. 
الظابط اللي هنا وهو اللي كان بيكنسل عليك.. 
28 

والله ماسكتله ولكون مقلعه البدله اللي هو لبسها دي 
مبيعرفش ف القانون بيلبس الميري لي.. 
فسال اللوا مجدي العسكري اللي ادامه :هو فين يبني الظباط اللي هنا.. 
العسكري: كلهم ف مؤموريات يا فندم ومفيش غير ظابط واحد.. 
مجدي: طيب ندهولي 
متقلقش يا محمد بيه انا هتصرف واعرف مين اللي عمل كدا وجزاءة هيبقي معايا انا شخصيا 
دخل عليهم الملازم اول 
بصله اللوا بأستغراب : حساااام ! هو انت الظابط اللي هنا ؟ 
الظابط : ايوا يا فندم 
اتنرفز والد حبييه وقال بصوت عالي : انت ازاي يا حضرة الظابط تمنع بنتي انها تكلمني وازاي تمسك موبايلها 
مين اداك الحق انك ترد او تقفل ع مكالمتها انا بعملتك دي ممكن اشلك النجوم اللي ع كتافك 
بصله حسام وهو مضايق : لولا انك راجل كبير انا كنت رديت عليك 
مجدي بعصبية : حسااااام 
حسام : تمام يا فندم 
مجدي: معلش يا محمد بيه امسحها فيا المرادي شكل كدا حصل سوء تفاهم وانا هصلح الوضع 
محمد: وضع اي بس يا مجدي بيه انت مش شايف البنت عامله ازي .. 
بصلها مجدي وهي بتعيط وبتبص في الارض وماسكه في ايد بباها .. 
مجدي: اي دا ازيك ؟ 
فرفعت حبيبه راسها وبصتله وافتكرت ملامحه 
هو الراجل اللي كان قاعد جنبها في العربيه 
29 

ابتسمت وقالت : : ازي حضرتك يا عمو.. 
محمد: اي دا انتو تعرفو بعض ؟ .. 
مجدي: امال 
اتقابلنا مرة قبل كدا ف المواصلات عربيتي كانت عطلانه والعسكري بتاعي كان ف اجازة وانت عرفني بحب اركب مواصلات كدا 
عشان اقعد مع نفسي 
ماشاء الله ربنا يبركلك فيها 
محمد: ربنا يخليك دي حبيبه بنتي في رابعه فنون تطبيقيه 
مجدي: ماشاء الله ربنا يبارك.. انا عايزك يا حبيبه متزعليش من اللي حصل النهارده وكانه محصلش ولو حسام زعلك امسحيها فيا انا 
.. 
حبييه: لا العفو يا عمو وحضرتك ذنبك اي بصت لحسام وكملت : كل واحد يتحمل خطأه 
مجدي: لا يبنتي ذنبي .. وشدة من ايده : اقدملك يا محمد بيه حسام ابني ملازم اول ولسه منقول هنا النهارده الصبح.. 
بصتله حبييه وبباها وقالو في وقت واحد : ابنك ؟ . 
رد وهو بيضحك : اة للاسف واكيد اللي حصل دا مكنش يقصده ولا اي يا حسام . 
ابتسم حسام نص ابتسامه كدا عشان يمشي الجو. 
مجدي: عمك محمد يا حسام معرفه قديمه اوي كنا بندرس مع بعض واحنا صغيرين ما كناش بتفارق بعض 
لولا بس الايام شغلتنا لما كبرنا .. 
لوا طيار. 
بصله باحترام ومد ايده وسلم عليه: 
اهلا بحضرتك يا سياده اللوا انا اسف لو كنت كلمت حضرتك بطريقه مش كويسه . 
محمد: لا يبني حصل خير انا بس كنت قلقان ع حبيبه اصلها مش وش بهدله وبتتعب بسرعه . 
30 

ضغطت حبيبه ع ايدة فبصلها: يلا يابابا عايزة امشي. 
محمد: ماشي يا حبيبتي 
يلا بعد اذنك يا مجدي بيه 
فرد عليه مجدي: لا ازاي تمشي كدا 
من غير حتي ما نشرب حاجه مع بعض والله ابدا.. 
محمد: معلش انت شايفها تعبانه ازاي مرة تانيه.. 
مجدي: خلاص يبقي نتغدي كلنا مع بعض بكرة وحسام هو اللي يدفع الحساب عشان يحرم يعمل كدا تاني ونضمن انه اتعلم من غلطته 
فضحكو هما الاتنين وفضلت حبيبه وحسام يبصو لبعضهم بأرف .. 
حبيبه: معلش يا عمو مينفعش بكرة عندي كليه. 
مجدي: اي يا حبيبه هتكسفيني ولا اي. 
لا يا عمو بس بجد والله عندي كليه بكرة . 
فرد والدها: كليه اي يا حبيبتي انتي مش شيفا انتي تعبانه ازاي مش هتفرق لما تغيبي بكرة يعني . 
بصتله وكانت نفسها تقولو اسكت والنبي يا بابا 
وبصت لحسام بغيظ وسكتت 
.خلاص يا حضرة اللوا متتغطش عليها اكتر من كدا اكيد عندها حجات مهمه ف الكليهفقال حسام وهو بيحاوليغيظها: 
بصتله بتحدي : خلاص يا عمو انا موافقه ان شاء الله نقابل حضرتك بكرة . 
مجدي: ع خيرة الله اشوفك بكرة بقه يا محمد بيه . 
وهما بيسلمو علي بعض: 
محمد: مسرور اوي بشوفتك والله يا مجدي 
مشيت حبييه وبباها وبصت وراها وهي بتستحلف لحسام وهو بادلها نفس النظرة. 
31 

مجدي: اي يا حسام اللي انت عملته دا انت متعرفش ان ممكن حاجه زي دي تحولك للتحقيق ؟ يبني دا اول يوم ليك هنا ومن اولها 
عايز تعمل مشاكل 
يابابا انا معملتش حاجه وجدي بيه هو اللي كان واخد منها الموبايل مش انا ..يعني اكيد ديقته ف حاجه هي شكلها اصلا وش مشاكل 
حسام عيب كدا حبيبه محترمه وانا عارف كدا كويس ومكنش ينفع ولا يليق بمركزك تعمل كدا مع وحده زيها الموضوع دا لو كان 
حد عرفه غيري كان زمانك ف مشكله كبيرة ولولا اني ادخلت محمد بيه مكنش هيسكت فياريت متتكرش تاني 
حسام: يا بابا 
مجدي: لا يابابا ولا مش يابابا هي كلمه الموضوع دا ميتكررش تاني يا حسام لان مشاكلك بدأت تزيد اوي 
حاضر يا سيات اللوا 
وبكرة تفضي نفسك عشان هتتغدي معانا ومفيش كلام تاني 
قالهاله وهو ماشي بصله حسام زي اللي بيتعاقب علي حاجه ومش عايز ينفذ العقاب دا 
وقال بصوت واطي : ان ما كرهتك ف حياتك ياست حبيبه مبقاش انا 
**** 
ان ما كرهتك ف حياتك ياسي زفت مبقاش انا.. 
بتقولي حاجه يا حبيبه.. 
لا يابابا ابدا سلمتك.. 
امال: حمد الله ع السلامه يا حبيبتي احكيلي اي حصل 
مفيش يا ماما متقلقيش انا كويسه.. 
لا يا حبيبتي وشك مش بيقول كدا هحضرلك الغدا ع بال ما تغيري وتبقي تحكيلي بعدها انتي مكلتيش م الصبح 
لا يا ماما مليش نفس انا هصلي وانااام 
32 

تنامي اي بس يا حبيبه انتي م الصبح متبهدله طب طبق واحد 
والله يا ماما ماقدرة تعبانه بجد ونفسي انام 
محمد: خلاص يا امال سبيها تدخل تستريح شويا 
حبيبة : تصبحو ع خير.. 
وانتي من اهله يا روحي.. 
دخلت حبيبه اوضتها وفتحت ف العياط ومكنتش شايفه ادمها غير الشخص دا واللي عمله فيها النهارده 
قعدت تستحلفله وفضلت تفكر تعمل اي عشان ترجع كرامتها اللي بعزقلها دي.. 
فرن تليفونها: الو ايوا يا اسماء.. 
اسماء: ايوا يا حبيبه طمنيني عليكي.. 
لا يا حبيبتي تمام متقلقيش انا كويسه.. 
امال اي حصل احكيلي.. 
مفيش يا ستي اصلي شفت الزفت تاني الله يخربيت الصاصبينس للي جابو الصاصبينص.. 
بتهززززري وبعدين.. 
حكت ليها حبيبه اللي حصل بنهم وازاي معاملتة معاها كانت وحشه: انا دمي محروق اوي يا اسماء مش قدرة.. انا لازم اجيب حقي 
منه 
متقلقش يا كبير هنجبلك حقك والله وهنفكرله ف فوكيرة توديه ورا الشمس انتي بس استريحي وبكرة نشوف هنعمل اي.. 
لا مش هقدر اجي بكرة باباه ياختي عزمنا ع الغدا.. 
يعني هتشوفي الزفت تاااني ؟ الله يعينك يبنتي.. 
33 

يارب يموت قبل ما اشوفه 
انا مش عارفه هبص ف وشه ازاي دا انا كل لما اسمع صوته دمي يتحرق وابقي مش قدرة.. 
خلاص بس هدي نفسك ونامي وبكرة ابقي اكلمك اطمن عليكي.. 
ماشي يا سمسم متحرمش منك تصبحي ع خير.. 
وانتي من اهله يا بيبتي موووة نامي كويس بقه سلام.. 
قفلت حبيبه نور اوضتها ونامت علي السرير وقعدت تفكر لحد ما نامت .. 
اهو انت هتفضل ف القفص دا لحد ما تموت وتعفن.. 
قالتها حبيبه لحسام اللي كان محبوس في زنزانه ادمها 
حسام: والنبي يا ست حبيبه تخرجيني معنتش هعمل كدا تاني.. 
حبيبه: ست؟ دلوقتي بقيت ست واللي انت عملته فيا امبارح دا كان اي بقه ان شاء الله دا انا هطلع عليك البلا الازرق انا تحطني ف 
الحبس يا زباله.. 
اي دا انت خرجت ازاي قالتها حبيبه وهي مستعجبه لما لقت حسام خرج م القفص وبقه قدمها.. 
مش عايزة تخرجيني لي يابت مش بتحايل عليكي من ساعتها عسكرررريحسام: 
قامت حبيبه من نومها مفزوعه : يعني لا عايز تسبني ف الحقيقه ولا ف الحلم كمان 
ربنا يخدك يا شيخ.. 
محمد وهو بينادي عليها : يلا يا بيبه اجهزي اتاخرنا.. 
حبيبه: يعني اتاخرنا ع البرم ديله.. 
محمد: بتقولي حاجه يا حبيبتي.. 
لا يا بابا بقول حاضر هجهز اهه 
****
34 

مجدي: اتفضل يا حج محمد 
نورتي يا هانم 
ازيك يا حبيبه اخبارك اي النهارده 
الحمد لله يا عمو احسن.. 
سلمت 
الامهات ع بعض ودخل مجدي ومحمد مع بعض ومشيت حبيبه وراهم بتبص للبيت 
كان بيت فخم زي بيتهم بيطل علي جنينة كبيرة وفيه تحف قيمه في كل مكان قعدت جمبهم وهي مبتسمه 
فسال محمد عن حسام : امال حسام فين.. 
مجدي: حسام جاي حالا.. يا حسام.. 
حبيبه بصوت واطي: لي يا بابا تساله بس لييي منشالله عنه ما جه يابااي.. 
نزل حسام كان لابس بنطلون جيتر ازرق غامق عليه جاكت اسود وتحته قميص ابيض فيه خطوط زرقا كان شيك اوي 
سلم ع والد حبيبه ووالدتها ورحب بيهم 
مجدي: اي يا حسام مش هتسلم ع حبيبه ولا اي.. 
راح عشان يسلم عليها وهي متحركتش وبصت للجهة التانيه مد ايده.. 
حبيبه: معلش يا عمو مش بسلم ع رجاله.. 
..سحب حسام ايده مرة تانيه وهو بيبصلها بغيظ 
مجدي: عين العقل يبنتي انا من يوم ما شوفتك وانا محترمك يا زين ما ربيت يا حج محمد 
نجلاء والدة حسام : يلا اتفضلو الاكل جاهز 
بعد ما خلصو اكل.. 
35 

محمد : تسلم ايدك يا مدام بجد الاكل كان جميل 
نجلاء: اي يا حبيبه مكلتيش لي 
لا والله يا طنط انا كلت كتير اوي الحمد لله تسلم ايد حضرتك.. 
امال: اصل حبيبه اكلتها خفيفه شويا 
بعد ماخلصو قعدو كلهم ف الريسبشن.. 
مجدي: قولي بقه اخبارك اي يا حج محمد 
الحمد لله يا حج اهو عايشين.. 
بتعمل اي دلوقتي بعد ما اخدت اجازتك.. 
ولا حاجه ادينا قعدين لا شغله ولا مشغله.. 
طب ما تفتح اي مشروع يسليك.. 
والله يا حج مجدي الواحد بعد ماساب الطيران وهو ماليه نفس يعمل اي حاجه.. 
طب اي رايك انا وانت نتشارك ف اي مشروع وانت عارف انا قربت اطلع معاش اهه.. 
ايدي ع ايدك.. 
بيقولو ف اجانس عربيات معروض للبيع اهو نشوفه.. 
خلاص ع بركه الله اي حاجه بدل القعده دي.. 
كانت والدت حسام ووالدت حبيبه قاعدين بيتكلمو مع بعض : نورتي يا مدام امال.. 
البيت منور بصحابه يا نجلاء هانم .. 
الله يخليكي انا سعيده خالص اني اتعرفت ع ناس محترمه زيكو كدا.. 
36 

الشرف لينا احنا 
ربنا يديم المحبه.. 
بنتك ما شاء الله عليها زي القمر وتتحب علطول.. 
حسام برضو ربنا يباركلكو فيه 
ان شاء الله العزومة الجايا تبقي عندنا.. 
ان شاء الله قريب.. 
حبيبه وحسام بقه كانو قاعدين ومحدش بيبص للتاني.. 
حسام: غريبه اوي الدنيا دي مين يصدق ان امبارح بس كنتي محبوسه عندي ف القسم والنهارده ف بيتي 
اة انا برضو مستغرباها ازاي كنت لسه امبارح ضرباك بالقلللم والنهارده قعده معاكو وبنتغدي كمان يا سبحان الله.. 
حد قالك قبل كدا انك رفعه مناخيرك ف السما ع الفاضي.. 
وحد قلك قبل كدا انك منفوخ ع مفيش ؟. .. 
لا وبتعرفي تردي كمان ماشاء الله.. 
وبعرف امد ايدي كمان اوعي تنسي دي لولا عمو وبابا كانو هيزعلو اني مجتش انا مكنتش هوبت ناحيه هنا ولا كنت عايزة اشوف 
خلقتك اساسا.. 
يعني انا الي واقع ف دباديبك لولا بس بابا انا مكنتش سبت شغلي عشان حاجه متستهلش.. 
انت قليل الزوق.. 
لما انا ابقي قليل الزوق انتي هتبقي اي.. 
قامت حبيبه من مكانها وقالت بصوت عالي: باباااا بابا يلا عشان نمشي.. 
محمد: اي يا حبيبه مالك 
37 

مفيش بس تعبانه وعايزة امشي.. 
محمد: ماشي يا حبيبتي يلا يا حج مجدي نستأذن احنا ومستنينكو ان شاء الله يوم الجمعه ع الغدا اوعي متجيش يا حسام.. 
سمعو هما الاتنين الكلمه وبصو لبعض بغيظ اكتر 
ازاي كل واحد فيهم هيتحمل يشوف التاني مرة تانيه.. 
مجدي: ان شاء الله يا حج محمد ف رعايه الله شرفتونا وانستونا نورتينا يا حبيبه.. 
حبيبه: ميرسي يا عمو مع السلامه.. 
وقفو هما الاتنين قدام بعض وقالو في وقت واحد: متشرفناش 
مشيت حبيبه جنب بباها وهي قالبه وشها لحد ما ركبو عربيتهم ومشيو.. 
******** 
اسماء: وحشتيني يا جزمه كدا متجيش امبارح وتسبيني لوحدي .. 
معلش والله يا سمسم مكنش بأيدي اعمل اي حكم القوي.. 
ها احكيلي اي حصل.. 
مفيش انسان قليل الزوق وغبي وان مات يبقي انا اللي قتلته.. 
عمل حاجه تاني.. 
يبنتي هو وراة حاجه يعملها غير انه يحرق ف دمي ربنا يغيظه مطرح ماهو قاعد 
نفسي احط مناخيرة ف الارض يا اسماء.. 
مالك يابنتي مدياله اكتر من وضعه لي.. 
يا اسماء مش كدا بس دا مفكر نفسه الشاطر حسن وانا محدش يعمل معايا كدا انا هعرفه مقامه كويس.. 
38 

يا حبيبه سيبك منه 
النوع دا من الرجاله مش عايز غير التطنيش.. 
يعني انا معبراة ؟ 
منا مش مدياله اي اهتمام 
بس هو اللي اسلوبه يضايق ويغيظ اي حد لو شوفتيه هتعذريني.. 
خلاص روقي اي رايك نخرج نتغدي احنا والبنات النهارده واهو تفكي شويا.. 
خلاص ماشي.. 
**** 
اسماء: المطعم دا شكلو جااامد احنا مجناش هنا قبل كدا ازاي 
خدي صوريني يا حبيبه.. 
حبيبه اي يبنتي خدي صوريني 
كانت حبيبه سرحانه فردت عليها : ماشي يا اسماء.. 
اسماء: انت هتفضلي ساكته كدا كتير يعني احنا خارجين عشان نضحك وانتي تكشري كدا ع فكرة جبتيلك معايا حاجه بتحبيها.. 
بصتلها حبيبه بفرح : اييي اوعي يكوت االي ف بالي.. 
اسماء: اةة هو 
غزل بناااااات جيبالك واحد ااي جاي من بلاد برة وابن ناس كدا.. 
حبيبه: يعني اللي بيتباع مع عمو في الشارع وحش يا سمسم ماهو حلو برضو .. 
اسماء: لااا بس دا غير 
هدوقي وهتعرفي.. 
خرجت اسماء العلبه من شنطتها وحبيبه بصلها بفرحه رهيبه :اتفضلي يا ستي.. 
39 

سعتها افتكرت حبيبه العقاب اللي قالت هتنفذة علي نفسها انها متكلش غزل بنات 
بس قالت برضو كفايا العقوبات اللي شفتها الايام اللي فاتت : حبيبي يا سمسم ربنا ما يحرمني منك انتي احلي صحبه ف الدنيا.. 
أخذت حبيبه العلبه وفضلت تاكل وهي فرحانه وسعيده زي العيال الصغيرة انتهزت اسماء الفرصه وصورتها كذا صورة كانت في كل 
الصور فرحانه وبتضحك زي ما تكون عمرها مزعلت ابداا 
**** 
في يوم تاني وخصوصا الجمعه 
امال: يلا يا حبيبه اصحي.. 
اي يا ماما.. والنبي شويا بس. النهاردة اجازة 
يبنتي انتي نسيتي ان سيات اللوا جيلنا النهارده.. 
اة دا النهارده الجمعه لي بس كدا لييي: قامت من نومها وبرئت عنيها وهي ومصدومه وقالت بزعل 
يلا يا بنتي اتاخرنا مش هنلحق نطبخ حاجه 
منشاله ماكل يا ماما هو احنا اتبنناه 
محمد: حبييييييبه 
حاضر يا بابا قمت اهو.. 
**** 
مجدي: حسام الراجل عزمنا وعزمك انت كمان مينفعش متروحلوش.. 
يابابا بس انا مش عايز اروح وكمان انا عندي مشوار مهم النهارده وحضرتك قولتلي المرة اللي فاتت اقابلهم وقبلتهم عشان خطرك 
سبني بقه المرة دي. 
40 

معلش يا حسام تعالا المرة دي كمان ع نفسك عشان احراجنا 
لو مجتش هيبقي شكلنا وحش معلش. 
**** 
محمد: البيت نور يا حج مجدي.. 
مجدي: منور بصحابه 
محمد: ازيك يا حسام يبني 
حسام: الحمد لله يا عمو تمام 
محمد: اتفضلو انتو هتفضلو واقفين ولا ايه 
دخلت امال عليهم : اهلا اهلا نورتونا اهلا بحضرتك نورت 
ازيك يا مدام نجلاء شرفتينا والله ازيك يا حسام اتفضلو استريحو .. 
محمد: ها يا حج مجدي طمني عليك 
مجدي: الحمد لله بخير طول محنا شيفنكو 
محمد: واخبار الحجات اللي كنت كلمتني عليها اي 
مجدي: كلو تمام وخلاص ف ظرف يومين الاوراق كلها هتبقي عندي وهوريهالك انا مستبشر خير بالمشروع دا.. 
محمد: انت اصلا كلك خير يا راجل طيب.. 
مجدي: الله يكرمك 
امال حبيبه فين.. 
محمد: نازله علطول اهه 
متشوفيها يا أمال.. 
41 

حاضر هي تلاقيها بتلبس انتو عارفين البنات بقه 
قال حسام بصوت واطي تلاقيها كلت سم فران وماتت 
يلا ريحت.. 
نزلت حبيبه ع السلم كانت جميله زي القمر لبسه درل احمر وفيه رسومات سودا وحجاب اسود وبلارينا نفس اللون مع لمسة روج 
احمر خفيفه كان اللون الاسود مبيضها اكتر ومخليها امورة بصولها كلهم بأعجاب كان مظهرها يلفت النظر فخدودها اللي زاد لونهم في 
الدقايق اللي نزلت فيهم السلم مش طبيعي ابدا تجبر أي شخص يبصلها وميرفعش عينه من عليها 
حتي حسام نفسه بصلها بتعجب كدا 
هي احلوت كدا امته اكيد مش دي اللي كل ما تيجي تتكلم معاه يحس ان فيه بركان جاي ناحيته واكيد مش دي برضو اللي كل ما 
تتكلم معاه تغلط فيه 
نجلاء: ازيك يا حبيبه ما شاء الله عليكي زي القمر.. 
ميرسي يا طنط دي عيون حضرتك.. 
مجدي: اي يا حبيبه الجمال دا لا انا كدا هتجوز ع طنط نجلاء 
ههههه ربنا يخليك يا عمو دا زوق حضرتك.. 
قعدت حبيبه قدام حسام كانو هما الاتنين مش عاطين لبعض اهتمام ومش معتبرين التاني قاعد معاهم اصلا لحد ما خلصو غدا 
فقال حسام : معلش هستاذن انا بقه اصل عندي مشوار مهم شكرا جدا ع العزومه الحلوة دي يا محمد بيه.. 
محمد: ما بدري يبني انت لسه قعدت 
معلش مرة تانيه أن شاء الله.. 
مجدي: طب خد ماما معاك بقه يا حسام انا هقعد شويا مع عمك محمد.. 
والدت حبيبه : لا سبها شويا يا مجدي بيه احنا لسه مقعدناش مع بعض 
نجلاء: معلش احنا اخرناكو اوي كفايا تعبك النهارده ع الاكل دا كلو.. اسيبك تستريحي شويا بقه 
42 

امال: تعب اي بس دا 
مجيتكو دي ع عنينا 
نجلاء: تسلمي يا حبيبتي يلا مع السلامه وان شاء الله لازم اشوفك تاني.. 
امال: ان شاء الله نورتينا 
نورت يا حسام.. 
قالتها وكان حسام بيجري زي اللي هربان من كمين وحبيبه مختلفتش عنه مصدقت هي كمان ارتاحت وحست ان حمل اتشال من علي 
قلبها.. 
محمد: قولي بقه ياعم الحج هنبدا امته نظبط موضوع الاجانس دا وياتري هكون انا وانت بس ولا ف شريك تاني معانا.. 
بداو بقه يتكلمو في الشغل والاعمال والتكاليف وقامت امال وحبيبه وفضلو هما مع بعض لحد ما قال مجدي : الا من حق يا حج محمد 
هي حبيبه مخطوبه.. 
لا لسه والله مجلهاش ابن الحلال.. 
لي بس دا ولاد الحلال كتير.. 
هنعمل اي بقه نصيب.. 
ما شاء الله عليها حبيبه زي القمر وبميت راجل ومتربيه.. 
الله يحفظك دا من زوقك.. 
الصراحه يا حج محمد انا كنت عايز افاتحك ف موضوع.. 
اتفضل .. 
لو جيت للحق انا بدور لحسام ع عروسه من زمان تبقي بنت حلال ومن عيله ومش هلاقي انسب من حبيبه لحسام ابني.. 
ابتسم والد حبيبه : وانا مش هلاقي نسب احسن منك يا حج مجدي انت راجل طيب 
وعشرة عمر.. 
43 

افهم من كدا انك معندكش مانع.. 
لو من ناحيتي انا معنديش مانع بس الرأي رأي حبيبه برضو.. 
خلاص ع خيرة الله وانا هستني ردك.. 
باذن الله نورتنا وانستنا 
مع السلامه.. 
**** 
يا امال تعالي عايزك ف موضوع.. 
دخلت امال ومحمد الاوضة وفضلو يتكلمو حوالي ساعه 
لحد ما نداها والدها: حبيبه تعالي يا ماما عايزينك ف موضوع 
خير يابابا ف اي.. 
رد عليها وهو مبتسم : مفيش يا حبيبتي خير انا كنت عايز اقولك بس ان ف عريس متقدملك 
بصتله وهي مستغربه : عريس ؟ عريس مين يا بابا 
بصو لبعض شويا وهما بيضحكو: الحج مجدي طلبك لحسام ابنه النهارده .. 
قامت من مكانها وسابت ايد بباها ف تعابير مقدرتش تخبيها.. 
مالك يبنتي اتكهربتي لي كدا في ايمحمد : 
حبيبه: لا 
هو اي اللي لا؟ 
لا مش موافقه. 
هو انتي لسه فكرتي يبنتي طب خدي فرصتك وفكري 
44 

يابابا مش محتاجه تفكير انا عارفه قراري ومش هغيرة.. 
طب لي يبنتي هو الراجل ولا ابنه يتعيبو.. 
يابابا دا واحد قليل الزوق وانا ف حياتي ما كرهت اده مفكر نفسه حاجه كدا وبيعملني بمنتهي قله الادب.. 
طب ما يمكن عشان الظروف اللي حصلت بينكم هي اللي ادتك الفكرة دي 
اديله فرصه واقعدي معاه واعرفي شخصيته.. 
شخصيته باينه من اول يوم انه انسان مش بيعمل حساب ان اللي ادامه بنت ولا ولد حضرتك مشفتوش عمل فيا اي يوم القسم 
ولا كلامه كله 
لا يابابا الا دا لو اخر واحد ف الدنيا 
لا يمكن اوافق عليه .. 
استهدي بالله بس كدا يا حبيبتي واقعدي مع نفسك متعرفيش عمك مجدي بيعزك اد اي ودا عشرة عمر وحاسس اني هبقي مطمن 
عليكي معاهم لو حصلي حاجه.. 
بعد الشر عليك يابا ازاي تقول كدا.. 
انا كبرت يا حبيبه وخايف اروح واسيبك انتي وماما لوحدكو انتو ملكوش حد 
لا اخ يحميكو 
ولا حد 
نفسي اطمن عليكي واشوف عيالك قبل ما موت.. 
لا يا بابا وحياتي ما تقول كدا تاني ربنا يخليك لينا ولا يحرمنا منك.. 
دي الحقيقه يا حبيبتي ومن اول ما حج مجدي شافك وهو بيعتبرك زي بنته والولد محترم وميتعيبش ولو ع اللي حصل دا 
كان سوء تفاهم وراح لحال سبيله 
فكري ومتتسرعيش وصلي صلاة استخارة وقوليلي رايك.. 
ماشي يا بابا بس وحياتي 
متزعل انت نفسك انا اي حاجه تفرحك انا مستعده اعملها حتي لو كانت غصب عني.. 
45 

لا يا حبيبه اوعي تقولي كدا انا عمري مرضى اغصبك ع حاجه انا بس عايزك تخدي فرصتك ف التفكير.. 
حاضر يابابا متقلقش.. 
**** 
مجدي: اتاخرت لي يا حسام ؟ 
معلش يا بابا كنت مع ناس صحابي سهرانين شويا.. 
طب تعالي اقعد عايزك 
دلوقتي ينفع اللي انت عملته عند محمد بيه النهارده ؟ 
هو اي اللي انا عملته يا بابا.. 
مشيت كدا مرة وحده حتي ملحقتش تقعد معاهم ولا تتكلم مع الراجل.. 
يابابا حضرتك عارف ان كان عندي مشوار وكنت مستعجل وانا قايلك كدا من هنا.. 
ماشي يبني بس برضو 
الناس كان ناقص يشيلونا فوق دماغهم ومكنوش عايزينك تمشي 
عارف يا حسام انا اعرف عمك محمد دا من امته ؟ 
من ايام المدرسه اه والله كنا مع بعض دايما وعمرنا ما سبنا بعض بس الايام بقه هي اللي بتلهي 
ولا حبيبه بنته.. 
قال حسام بغيظ :مالها؟؟.. 
مملهاش بس بنت محترمه بميت راجل وما شاء الله عليها بدر منور زي القمر ربنا يحفظها.. 
وانا مالي يابابا هو انا هتجوزها؟.. 
ضحك والده وكمل :النهارده كدا وانا قاعد مع الحج محمد سالته هي مخطوبه ولا لا صدق قال اي 
46 

بصله حسام وهو مخنوق : قال اي .. 
قال مش مخطوبه تصدق بنت زي القمر كدا ولسه متخطبتش مش معقوله.. 
وطي حسام صوته وقال : مهي اللي زي دي عمرها ما تتخطب 
دا مين اللي هتبقي امه دعيا عليه اللي هيخدها 
دا كفايا لسانها اللي عايز قطعه.. 
مجدي: انت.. 
حسام: هو اي اللي انا ؟.. 
بقولك يبني انت مثلا برضو ابن ناس وما شاء الله عليك ولسه ملقتش بنت الحلال اللي تصونك.. 
ولا عايز الاقي يابابا وحضرتك عارف اني مبحبش اتكلم ف الموضوع دا.. 
لحد امته يا حسام هتفضل تضيع ف عمرك كدا انا جبتلك ميت عروسه وانت برضو مش بترضي.. 
ولا هرضي يا بابا ولا عايز اتجوز م الاساس.. 
متخدش كل البنات بذنب وحده يبني مش عشان لقيت وحده وحشه وسط مليون يبقي الكل زيها.. 
كلهم وحشين يابابا وكلهم ميتأملهمش الصبح تبقي معاك والعصر مع غيرك.. 
انسي منار يا حسام واعرف انها م الاول مكنتش من توبك وانت اللي صممت عليها وعارف انك انت اللي سبتها واتعلمت بس زي 
ما طلعت انا صح قبل كدا ف نصيحتي اسمع مني المرة دي هتكسب.. 
انا قلتلك يابابا 
لو سمحت مش عايز اتكلم ف المواضيع دي ومش عايز اسمع الاسم دا تاني.. 
طب اهدي بس واستهدي بالله انت عارف يا حسام انا مليش غيرك ف الدنيا دي وانت اللي شايل اسمي وولادك ان شاء الله هيشيلو 
اسمي 
لي عايز تحرمني من حاجه زي دي لي عايز تحرمني من ان ربنا يعوضني ويفرحني واشوف ولادك.. 
47 

انا مقصدتش كدا يابابا بس بجد انا مش عايز دلوقتي سبني شويا ع الاقل عشان ابقي كويس مع اللي هخدها ومظلمهاش.. 
طب انت مش اعتراضك ع كل البنات الخوف 
خايف تكون زي اللي قبلها اي رايك بقه ف اللي تصونك وتشيل اسمك وترعاك وانا بنفسي اضمنهالك وابصملك بالعشرة عليها 
بنت بميت راجل ومحترمه ومفيش زيها اتنين والنهارده كلمت بباها كمان.. 
هي مين دي ؟.. 
مجدي: حبيبه.. 
وقف حسام من ع الكرسي وبص لبباه وهو مش مصدق :مييييييييييين ؟ .. 
حبيبه يبني بنت ماشاء الله عليها بنت اصول وهي اللي تصونك وترعاك اسمع مني دي بنت متتعوضش.. 
دي بالزات لا لو كانت اخر بنت ع وجه الكرة الارضيه انا مش هرضي بيها.. 
اي يا حسام اللي انت بتقوله دا 
اشمعنه هي بالذات.. 
كدا وخلاص انسانه مشفتش ولا هشوف زيها عمرها ما كلمتني باحترام وحاسس ان عمرها ما شافت تربيه.. 
حسام عيب كدا انت بتحسسني انك بتتكلم ع وحده انا مشفتهاش 
حبيبه من اول ما شفتها وباين عليها انها محترمه ومن اول مرة وانا حاسس انها زي بنتي.. 
سعتها بص في الارض بحزن وقال : مش عايز تعوضني بهند تانيه يا حسام ؟.. 
قعد حسام جنبه وحط ايده ع ايد والده : انا مش قصدي والله يابابا كل الحكايه.. 
فقاطعه والده : كل الحكايه اني عايزك تفكر متتسرعش خد فرصتك ومتدنيش رايك دلوقتي انا من اول مرة شفت حبيبه فيها وانا 
حاسس اني شايف 
48 

هند اختك الله يرحمها كل ما اشوفها احس انها هي اللي بتتكلم 
وعمري ما اتمنالك عروسه احسن منها عشان خطري يا حسام متحرمنيش منها تاني.. 
باس حسام ايد بباه وهز راسه : حاضر يابابا هقعد مع نفسي وافكر.. 
**** 
نجلاء: اي يا مجدي كلمته.. 
اة يا نجلاء.. 
ها وقال اي.. 
قال هيفكر 
حاسس انه هيوافق بس قالي اديني فرصة افكر.. 
ربنا يهديه حبيبه بنت ما تتعيبش ودخلت قلبي من اول مرة.. 
ومين سمعك يا نجلاء انا زيك بالظبط كفايا ابوها راجل محترم لو اتجوزها يبقي ربنا بيحبه.. 
ربنا يقدمله اللي فيه الخير .. 
يارب اللهم امين.. 
**** 
كانت حبيبه ف اوضتها بتعيط بحرقه ومش عارفه تعمل اي تزعل بباها وترفض ولا تقبل بالبني ادم اللي حتى مش بتطيق تسمع اسمه 
كانت اوضتها بتطل علي حديقتهم خرجت البلكونه وقعدت تفكر وبعدين دخلت تاني 
وقعدت علي سريرها اللي كان وسط الاوضه ومسكت اللاب توب وبدأت تتكلم مع اسماء في الدردشة.. 
اسماء انتي هنا ؟.. 
اسماء: ايوا يا بيبه ازيك.. 
49 

حبيبه: الحمد لله يا حبيبتي اخبارك اي.. 
اسماء: انا تمام ها احكيلي ف جديد ؟.. 
حبيبه :ف بلاوي.. 
اسماء: ف اي قولي .. 
حبيبه: ابو الزفت.. 
اسماء: مالو ؟؟؟ 
يابت قولي مالو.. 
حبيبه: طلب ايدي للزفت النهارده.. 
اسماء: ؟؟؟؟؟؟؟.. 
حبيبه: لا انتي هتفضلي تبعتيلي كدا ف علامات استفهام قوليلي اعمل اي يا اسماء.. 
اسماء: الصراحه يا حبيبه انا مصدومه الموضوع جه بسرعه اووي اووي هو الراجل لحق يشوفك حته.. 
حبيبه: ماانا طلعت اتقابلت انا وبباه قبل كدا مش عارفه يا اسماء اعمل اي دماغي هتنفجر م التفكير.. 
اسماء: طب مترفضي يبنتي.. 
رفضت بس بابا قعد يقولي انا كبرت وخايف عليكي وانا مش عارف هعشلكو لامته.. 
لا ربنا يخليه ليكو بعد الشر عنه.. 
يارب يا سمسم وبعدين بقه حط الكورة ف ملعبي وقالي انا مش هغصبك ع حاجه انا مبطلتش عياط من سعتها يا اسماء يعني ف الاخر 
اخد داااا من الرجاله كلهم.. 
والله يا حبيبه ماعارفه اقولك اي طب مش انتي بتقولي ان الزفت دا هو كمان مش طيقك.. 
اة احنا الاتنين نطيق العمي ولا نطيق بعض.. 
50 

طيب تمام ميمكن هو اللي ميوفقش.. 
بس ازاي وبباه بنفسه اتكلم وطلب 
اكيد بباه مش هيعمل حركه زي دي الا ما يكون مالي ايده منه وعارف انه موافق.. 
طيب شوفي الاول الامور هتمشي ازاي ويمكن تيجي من عندهم ومترفضيش انتي عشان ميبقاش الغلط من عندك وبباكي يزعل منك 
خلي الغلط يجي منه هو.. 
طب افرضي بابا كلمني تاني ف الموضوع دا.. 
ابقي قوليلو انك موافقه وخلاص مشي الجو يعني.. 
انا خايفه يا اسماء اكون بدبس نفسي.. 
لاا لا متحمليش هم بكرة تقولي اسماء قالتلي.. 
اما نشوف.. 
**** 
دخل حسام اوضته وهو مضايق كانت اوضته واسعه حطانها باللون الرمادي فيها مكتبه كبيرة وسرير ف نص الاوضه حاطط صور ليه 
ع الحيطة وشهاداته ووسماته التي اخدها من كليه الشرطه وصورة تخرجه بالبدله الرسميه مع اصحابه 
قعد ع سريرة وافتكر كلمات بباه ومنار البنت اللي سبته قبل كدا اول حب ليه واخر حب كان بيحبها جدا وهي كمان 
او دا اللي كانت بتقنعه بيه فضلو يحبو بعض تلت سنين خلال دراسته بالكليه خرج مرة من كليته وقرر يفاجئها فشفها مع واحد من 
اصحابه ماسكه ايده 
قالت انها كانت حسا بالوحدة فتصلت بمصطفي صحبة عشان يجي يقعد معاها شويا ويكلمها وقالت انها كانت هتتصل بيه عشان تقوله 
وتعرفه حسام مصدقش طبعا بس اقنع نفسه لانه عارف انه ميقدرش يعيش من غيرها وكان مصطفي دا عدو طفولته هما الاتنين ممكن 
يطيقو اي حاجه 
اي حاجه 
ولا يطيقو بعض فضل شكة وقلقه يزيد يوم بعد يوم لحد مجاله واحد من صحابه : ازيك يا عم حسام.. 
51 

ازيك يا محمود اخبارك اي.. 
انا تمام يا برنس مالك كدا متغير الايام دي.. 
مفيش بس مخنوق شويا.. 
لي كدا بس.. 
مفيش مشاكل كدا ف البيت وبرة البيت.. 
اي منار..? 
يعني.. 
طيب يا صاحبي انا هقولك ع حاجه بس مش عايزك تتعصب انا بقولك دا عشان انت صحبي وحبيبي وانا مردلكش العيبه.. 
ف اي يا محمود.. 
مفيش بس انا لما عرفت قلت اقولك لاني شايفك اخد الموضوع ع اعصابك وف ناس تانيه ف السحاب.. 
اي يبني ما تقول ف اي.. 
منار.. 
مالها.. 
مصطفي عزمها النهارده عنده ف شقته اللي هو قاعد فيها.. 
اي اللي انت بتقوله دا 
انت اتهبلت.. 
اهدي بس يا حسام انا عارف ان الموضوع صعب.. 
هو اي اللي صعب انت اكيد بتخرف.. 
52 

ياعم لو انا كذاب روح اتاكد بنفسك 
هي ريحاله النهارده الساعه 7 وهو بنفسه اللي قيلي.. 
خرج حسام بسرعه بص للساعه لقاها سته ونص عدت عليه النص ساعه دي كأنها سنه فضل قاعد في عربيته تحت شقة مصطفي لحد 
مشاف منار جايا من بعيد وهي بتبص حوليها شفها وهي طالعه السلم استني حوالي خمس دقايق وبعدين طلع وراها وقف ادام شقه 
مصطفي 
وخبط علي الباب ففتحله مصطفي فسأله: هي فين.. 
مصطفي: هي مين دي يا حسام.. 
انت هتستعبط يا حيلتها فين منار.. 
واي اللي هيجيب منار عندي هنا بس.. 
عدي كدا 
مناااار انا شيفك وانتي طالعه وعارف انك هنا اطلعي احسنلك.. 
خرجت منار من الاوضه وقالت : نعم يا حسام عايز اي.. 
هو اي اللي عايز اي انتي اي اللي جابك هنا.. 
وانت مالك.. 
هو اي اللي انا مالي .. 
ايوا وانت مالك دي حياتي وانا حرة فيها ياعم معنتش عايزاك ولا عايزة اشوفك انت هتفضل لزقلي كدا كتير ارميك م الباب تجيلي م 
الشباك اوف .. 
فضل حسام متسمر مكانه لحد ما اتكلم مصطفي وهو ماسك باب الشقه : نورتنا يا حسام معلش مفيش ساقع كنت اعزم عليك بيه.. 
مرة وحده نزل عليه حسام ضرب 
ابكاس ومنار تشد فيه ..سيبه يا حسام هتموته.. 
53 

مسك شعرها بايده : انتي بقه يا زباله حسابك معايا هيبقي كبير اوي.. 
وزقها جامد لحد ما اتخبطت في الحيطه.. 
فضل حسام متأسر بالموضوع دا كتير مش بيثق في اي بنت ومش بيسمح لاي بنت تدخل حياته باين ع وشه الغيظ وبيرفض يتكلم مع 
والده في الموضوع دا او اللي يشبهه.. 
قعد يفكر ازاي هيتهرب من بباه او هيقولة اي.. 
**** 
محمد : اي يا حبيبه عامله اي.. 
الحمد لله يا بابا.. 
اي فكرتي ف اللي انا قلتهولك.. 
اه يابابا.. 
وصليتي استخارة ؟.. 
ايوة.. 
طيب يبنتي طمنيني.. 
خلاص انا موافقه.. 
بصلها بفرحه رهيبه: 
بجد يبنتي.. ? 
اة يابابا انا عمري ماقدر ازعلك ابدا.. 
ربنا يخليكي ليا يا حبيبه انتي احلي بنت ف الدنيا دي كلها.. 
54 

وانت احلي بابا ربنا ما يحرمني منك.. 
طب استني بقه اتصل بعمك مجدي افرحه.. 
كانت حبيبه بتبصله وهي بتتمني 
تكمل خطتها اللي رسمتها هي واسماء ع خير مستنيه يجي الرفض منه مش منها.. 
محمد: ايوا يا حج مجدي 
خير ان شاء الله انا بتصل بيك عشان اقولك ان حبيبه موفقه 
اة احنا هنلاقي زي نسبكو دا فين يا حج 
ربنا يديم المحبه 
خلاص ماشي نتقابل ان شاء الله ونتفق ف رعايه الله مع السلامه.. 
حبيبه: ها يابابا قالك اي.. 
مفيش يبنتي بيقولي هنتقابل 
ونتفق نعمل اي 
وكلام الكبار دا يعني.. 
يعني حسام موافق ؟.. 
وهو بباه هيتقدم من وراة يعني يبنتي اكيد طبعا موافق. 
كانت حبيبه قلقانه خايفه تنقلب الخطه عليها مش ليها.. 
قفل والد حسام الخط فرحان ومشي لحد اوضة ابنه وخبط ع الباب.. 
ايوا.. 
ايوا يا حسام انا بباك.. 
اتفضل يا بابا.. 
55 

اي دا انت لبست.. 
ايوة يا بابا حضرتك عايز حاجه.. 
لا بس كنت بطمن وبشوفك فكرت ف اللي قلتهولك ولا لا.. 
اة يا بابا فكرت.. 
وبعدين يبني.. 
انا موافق ع اللي عايزني اعمله .. 
بجد يبني ؟ ربنا يهديك ويصلح حالك انت متعرفيش انت فرحتني ازاي دا حته لسه عمك محمد مكلمني ومفرحني وقالي ان حبيه موفقه 
هي كمان.. 
نزلت الكلمات دي ع حسام زي الضربه لانه هو كمان كان مفكر ان الرفض هيجي منها لانه عارف انها مش بتحبه وهو كمان 
بيبادلها نفس الشعور.. 
فسأله: متاكد يا بابا انها موافقه؟.. 
اة يبني 
بقولك الراجل لسه قافل معايا 
وقالي انه خد رايها وانها وافقت 
هقابله بقه النهارده ولا بكرة بالكتير ونتفق ع كل حاجه 
ومعاد الخطوبه وبرضو لازم تقعد انت وهي مع بعض وتتكلمو كدا .. 
طب ب ب طب لي بس مستعجل يابابا يعني نتعرف الاول انا وهي يمكن مثلا معجبهاش نديها فرصتها برضو.. 
يبني هو انا بقولك هجوزكو بكرة منتو ادمكو فترة الخطوبه اتعرفو ع بعض زي مانتو عايزين اما اروح افرح ممتك بقه.. 
كان حسام حاسس ان كل حاجة حصلت بسرعه لا عارف يعمل اي 
ولا عارف ازاي حط نفسه في الورطه دي 
ازاي البت الرخمه دي وفقت مستحيل تكون فكرت هي كمان في اللي هو فكر فيه 
56 

ممكن ..!! 
**** 
اسماء: ها طمنيني خطتنا ماشيه تمام ولا.. ? 
شكلها ولا يختي 
انا عارفه هروح ف داهيه من ورا خططك دي.. 
لي بس اي حصل.. 
بباه بيتكلم عادي 
واتفق مع بابا انهم يتقبلو 
عشان يتفقو 
وسالت بابا إذا كان الزفت موافق هو كمان ولا لا 
قالي اكيد موافق 
بباه مش هيتكلم كدا والسلام.. 
مممم طب وبعدين.. 
هو اي اللي وبعدين مش انتي اللي شورتي عليا الشورة دي قوليلي انتي وبعدين يا فالحه.. 
**** 
مجدي: اتنين قهوة فرنساوي لو سمحت.. ها يا حج محمد قولي بقه طلباتك.. 
طلبات اي بس يا مجدي بيه احنا بنشتري راجل وحسام بقا ابني خلاص.. 
الله يكرمك 
وحبيبه ف معزت بنتي واكتر 
وربنا عالم 
57 

بص بقه انا مش عايزهم يطولو ف فترة الخطوبه انت عارف المشاكل اللي بتحصل دي 
احنا ف غنا عنها.. 
بس حبيبه لسه ادامها سنة.. 
طب وفيها اي مهي هتقضيها معانا معززة مكرمه 
يجلها دكاترة الجامعه بنفسهم يدولها كورسات 
مش المعيدين بس 
هو احنا لينا كام حبيبه 
وشقه حسام جهزة ومتشطبه ومقفوله بالمفتاح 
مستنيه بس حبيبه تنورها 
ولو ع الجهاز متشلش هم انا متكفل بكل اللوازم.. 
جهاز حبيبه كلو معيونلها يا حج مجدي دي بنتي الوحيده 
انا لو مجبتلهاش حته م السما هبقي كدا مقصر ف حقها 
انا بس شايل هم دراستها 
ازاي هتعرف تتصرف ف بيتها 
وجمعتها مع بعض دي مسؤلية كبيرة عليها اوي.. 
ولا كبيرة ولا حاجه حبيبه ادها وادود وكمان احنا هنبقي معاها مش هنخليها تشيل قشايه ولا تعمل اي حاجه 
هي بس تشد حيلها ف درستها وكتر الف خيرها.. 
اقولك اي بس يا حج مجدي انا مقدرش ارفضلك طلب.. 
متقولش حاجه احنا نقرأ الفاتحه وبعدين ربك يسهلها بسم الله الرحمن الرحيم الرحمن الرحيم مالك يوم الدين اياك نعبد واياك نستعين 
اهدنا الصراط المستقيم صرات الذين انعمت عليهم غير المغضوب عليهم ولا الضاااالين اميييين .. 
مجدي: اي رايك الخطوبه تبقي الجمعه اللي بعد الجايا.. 
خلاص انا معنديش مانع.. 
مجدي: طب ومعاد الفرح؟.. 
58 

اللي تقول عليه يا حج مجدي انا معاك فيه 
وبرضو بعد ما اخد رأي حبيبه والحجه.. 
مجدي: طبعا طبعا عداك العيب اي رايك بعد ما تخلص امتحاناتها اجازتها الجايا يعني.. 
خلاص ع بركه الله والراي رايهم ف الاخر برضو.. 
مجدي: طبعا اكيد.. 
محمد: طيب عايزنهم يقعدو مع بعض شويا كدا عشان هما لسه معرفوش بعض كويس.. 
والله خدت الكلمه من علي لساني كنت لسه هقولك نحدد معاد.. 
محمد: خلاص اي رايك يوم الخميس.. 
وهو كذلك هعرف حسام وأكد عليك برضو.. 
**** 
بصي انا ممكن احطله سم ف العصير .. 
اسماء: لا يا بيبه ممكن تتلخبطي ف الكوبايه وتيجي ف حد تاني لا حل مش مضمون.. 
اة عندك حق 
طب ما ممكن اعمل زي سعاد حسني ف فيلم الجواز ع الطريقه الحديثه 
اة بس هما اصلا شيفني قبل كدا مش هينفع دا برضو 
اعمل اي بس 
اة عندي فكرة.. 
اسماء: ها قولي.. 
59 

ممكن اعمل اي حاجه تنرفزة وتخليه يتعصب قدام بابا وعمو مجدي 
فيبان ادمهم وحش 
وانا ابقي غلبانه وسعتها لو قلت لبابا يفركش الموضوع هيفركشه ولا اااي... 
يابنت العفريته حلوة الفكرة دي بس هتقدري تنرفزيه.. 
وانرفز عشرة زيه كمان دا مش بيطقني يبنتي.. 
خلاص يبقي هي دي الخطه الجديده . 
اتفقناااا 
**** 
محمد: اتفقت انا والحج مجدي نعمل الخطوبه الجمعه اللي بعد الجايا اي رايك.. 
حبيبه: ايه؟ الجمعه اللي بعد الجايا ؟ بسرعه كدا 
لي يابابا 
للدرجادي عايز تخلص مني قوام قوام.. 
اخلص منك اي يا حبيبتي ربنا عالم انتي بالنسبالي حياتي كلها بس انا بقول نفرح بيكي 
ولا اي يا امال 
امال : انا انا شيفا رأي بباكي صح 
محمد: واتفقنا كمان ان انتي وحسام تقعدو مع بعض يوم الخميس.. 
حبيبه: وهو وافق ؟.. 
هو مين.. 
حسام يا بابا.. 
60 

بباه قالي هياكد عليا المعاد يمكن يكون وراة شغل ولا حاجه 
شغلنته دي مش بأيده برضو.. 
ماشي يا بابا.. 
كانت جواها بيتمني ميجيش اليوم دا 
لان دا اخر امل بالنسبالها.. 
لو جه المفروض تنرفزة عشان ييان ادام بباها انه مش مناسب 
كانت دي اخر كروت تقدر تلعب بيهم لانها متعرفش ايه اللي هيحصل لو كل تخطيطها دا مجبش نتيجه .. 
**** 
جه يوم الخميس وراحو يتقبلو... 
مجدي: تشربي اي يا حبيبه.. 
لا يا عمو متشكرة.. 
لا ازاي لازم تشربي حاجه اجبلك عصير مانجه ولا فراوله.. 
خلاص يا عمو مانجه.. 
كانت حبيبه قعده زعلانه لان مجدي اتصل الصبح وأكد علي بباها المعاد 
وبكدا يكون كارت من كروتها انحرق 
ان حسام يعتذر وتيجي منه هو 
شافت انها متورطه ف كل دا 
اتحايلو عليها تلبس هدوم احسن بس هي مرضتش 
كانت كل اللي عايزاة تخلص م الكابوس دا وخلاص.. 
هاتلي قهوة اسبرسو لو سمحت قالها حسام وهو بيبص للجارسون.. 
61 

كان حسام ميختلفش عن حبيبه كتير 
هو كمان فضل يتهرب م المعاد قعد يتحجج بشغله 
بس الحجه دي هي كمان منفعتش فأخدله بباه اجازة وقال انه تعبان وميقدرش يروح.. حس انه ورط نفسه في شئ ميستحقش 
كان ممكن يرفض من اول الموضوع 
اي بس اللي خلاة يفكر ف الفكرة دي وازاي يرفض الموضوع بعد ما وافق عليه... 
محمد: اي يا حج مجدي تعالي احنا نقعد ف التربيزة اللي هناك دي نتكلم ف شغلنا شويا ونسبهم ع رحتهم.. 
ماشي يا حج محمد اتفضل.. 
قعدو حوالي ربع ساعه هما الاتنين ساكتين ومبيتكلموش فضلت حبيبه تبص حواليها شويا وتمسك موبايلها شويا 
وحسام برضو شرب قهوته وقعد يبص حواليه 
كانو هما الاتنين مش عاطين لبعض اهتمام كأن كل واحد قاعد لوحده 
فشاور مجدي لحسام عشان يتكلم مع حبيبه بصله بضيق وحس انه مجبور علي الكلام.. 
حسام: انتي هتفضلي ساكته كدا كتير.. 
عايزني اقول اي.. 
لا والله مش عايزك تقولي حاجه ببايا وبباكي هما اللي عايزين لو عليا مش عايز الموضوع دا خالص.. 
ولو عليا انا كمان انا مش عايزة حتي اسمع اسمك دا اصلا.. 
امال وفقتي لي.. 
عشان ارضي بابا 
مش هخسرة عشان واحد زيك 
وانت ان شاء الله وفقت لي.. 
برضو عشان ارضي والدي 
وبرضو مش هخسرة عشان حد زيك وكنت مفكر ان سيادتك هترفضي معرفش انك غبيه اوي كدا.. 
62 

انا غبيه! والله مافي حد غبي ادك وكمان عايز تطلع انت الكويس وانا اللي وحشه ادام ببايا وعمو ؟ 
يااخي دا بعدك.. 
يعني انا اللي هطلع ادامهم غلطان ؟ والله لو شوفتي حلمة ودنك واللي نفسه طويل بقه يكسب.. 
قصدك اي.. 
قصدي انك تقومي زي الشاطرة وتقوللهم انك مش موافقه احسنلك.. 
هو اي اللي احسنلي.. 
احسنلك لاني مش هجيب الغلط من عندي والله لو اتعلقتي حتي.. 
انت عارف انك بارد.. 
وانتي مستفزة.. 
عارفه وهفضل استفزك لحد ما يبنلك صاحب.. 
هاها اعلي مافخيلك اركبيه.. 
ياباي دا انت كميه برود ماشيه ع وجه الارض انت ازاي مستحملينك كدا يا تلااجه....... 
يا رخم يا تلم يا سقعان لا دا انت معندكش دم.. 
حسام: ها بتقولي حاجه اصلي حاطط الهاند فري ف وداني.. 
بقولك أخبار خدك اي 
لو أيدي وحشته ممكن اضربه تاني منتا شكلك واخد ع كدا.. 
بصلها حسام واتغيرت ملامحه 
وحبيبه حست بكدا 
واخيرا خطتها هتنجح اتكلم حسام بصوت واطي : اهدي يا حسام هي عايزة كدا متخليهاش تكسب.. 
وبعدين رفع صوته : مسيري اردهولك.. 
63 

دا اللي هو ازاي ان شاء الله.. 
لما نتجوز منتي هتبقي مراتي واعمل فيكي اللي انا عايزة بقه.. 
حست بالخوف من كلامة دا 
ازاي هي اللي كانت مسيطرة وازاي انقلب الكلام عليها.. 
فقالت بخوف : يعني انت هتضربني لو اتجوزنا.. 
لو عايزة تنفدي بجلدك قومي قوللهم انك مش موافقه.. 
فضلت تفكر وحست انها اتغلبت 
تعمل اي كانت هي اللي بتحاول تضايقه لاكن هو اللي عمل كدا 
تروح وتحرج بباها وترفض ويجي الخطأ من عندها 
ويكون هو الكسبان 
ويبقي ادام بباه المضحي المناضل اللي ضحي بسعادته عشانه 
لا مش هيفوز عليها 
وازاي اصلا يكسبها راجل بعد ما كانت هي اللي بتسحرهم 
وبتفوز عليهم 
هي مخسرتش قبل كدا ادام راجل ومش هتخسر 
ولا هتسيبه يكسب ادمها ابدا.. 
حسام: ها رايك اي.. 
رأي هقوله لبابا.. 
حسام بقه حس ان اللي قاله جاب نتيجه فبعد تخويفه دا اكيد مش هتوافق وهيبان هو ادام بباه بصورة كويسه.. 
محمد: ها يا ولاد ان شالله خير.. 
حبيبه : ان شاء الله يا بابا مش يلا بينا بقه.. 
ماشي يا حبيبه لو عايزين تفضلو كمان احنا معندناش مانع.. 
64 

لا يا بابا خلاص الكلام خلص 
قصدي خلصنا كلام يعني.. 
بصت لحسام نظرت تحدي 
وبصلها هو بكل ثقه وسلمت ع بباه واستؤذنو عشان يمشو.. 
مجدي: ان شاء الله هستني تلفونك يا حج محمد عشان نشوف هنترل نجيب الشبكه ولوازم الخطوبه امته.. 
**** 
مجدي: اي يا حسام عملت اي.. 
مفيش يا بابا اتكلمنا شويا.. 
طب واي استريحت.. 
لو من ناحيتي اة 
انما انا حاسس كدا انها مقلقه مش عارف لي.. 
ازاي يبني اي حصل.. 
مش عارف كلامها كدا 
تحسها مغصوبه.. 
لا يبني ازاي 
دا بباها بيقولي انها موافقه لو كانت مغصوبه عمر ما كان الحج محمد وافق دي حبيبه بنته الوحيده.. 
65 

مش عارف يا بابا بس اهو من ناحيتي عملت اللي عليا 
هي بقه رفضتني دا رايها برضو 
احنا مش هنغصبها ع حاجه.. 
لا ييني ان شاء الله مفيش حاجه من دي ويا خبر دلوقتي بفلوس شويا هيبقي ببلاش اهو هيكلمني ويعرفني رايها.. 
**** 
امال: طمنيني يا حبيبتي عملتو اي.. 
اتكلمنا كدا شويا يا ماما.. 
وقالك اي وسالتيه ف اي.. 
يعني سالته بتحب اي بتكرة اي بس حساه كدا بيكرة كل حاجه.. 
امال بأستغراب : لي.. 
كل اما اساله ع حاجه يقولي مبحبههاش.. 
ازاي دا.. 
تصدقي يا ماما بقوله بتجب الاطفال ولا لأ.؟ 
يقولي ولا بطقهم 
طب اي رايك ف اللي احنا فيه دا 
ولا يرد 
تفتكري يا ماما بباه غاصب عليه المشوار دا.. 
اي اللي بتقولي دا يا عبيطه 
هو عيل صغير عشان بباه يغصب عليه دا ملازم اول 
هما الظباط دول كدا. تلاقيهم نشفين ف معملتهم شويا .. 
66 

حبيبه بقلق: يعني ممكن يعمل فيا حاجه يا ماما.. 
لا يا حبيبتي ازاي 
ومين هيسكتله اصلا 
ربنا يخليلك بابا 
اذا كان نصيبك حسام او غيرة بباكي عمرة ما هيسيبك ولا هيسمحله في يوم انه يجي عليكي 
ها اقول لبابا انك موافقه.. 
انا من ناحيتي عادي يا ماما 
انما هو اللي حاساة مش موافق 
وانا سعتها يبقي عملت اللي عليا يوافق يرفض دا نصيب.. 
طبعا يا حبيبتي كلامك عين العقل .. 
**** 
محمد: حبيبه موافقه.. 
وحسام كمان مستريح للموضوع اوي.. 
ع بركه الله يا حج مجدي عقبال الفرح.. 
ياارب 
بكرة نترل نجيب الشبكه ولوازم الخطوبه.. 
خلاص ان شاء الله.. 
**** 
كانت حبيبه قعده مع اسماء وهي زعلانه .. 
اي يا حبيبه مالك.. 
67 

كل حاجه اتطربقت فوق دماغي يا اسماء خلاص معدش الا يومين ع الخطوبه ونزلنا جبنا كل حاجه وكل شويا بحس اننا دخلنا ف 
الغويط وانا مش عارفه اعمل اي والزفت التاني دا مش طيقني بس اخدها معايا عند مش عارفه اعمل اي.. 
سكتت حبيبه شويا وبصت لاسماء وقامت وهي حاسه ان كل اللي حواليها بيتحرك حولت تمسك الكرسي اللي جنبها بس حاسا انه 
بيبعد او هي اللي بتبعد مش عارفه هي اللي بتتحرك ولا هو كل حاجه حواليها كانت مشوشة ومسمعتش اي حاجه 
كل اللي شفته اسماء وهي بتكلمها بس مش سمعه هي بتقول اي 
سعتها محستش بأي حاجه غير وقعتها علي الارض مغمي عليها.. 
اسماء: حبيبه حبيبه فوقي يا حبيبه 
مالك 
ايماااان الحقيني.. 
**** 
رن موبايل والد حبيبه وسعتها كان قاعد مع مجدي : اي دا دي اسماء صحبت حبيبه 
يمكن حبيبه رصيدها خلص وبتتكلم من عندها 
ايوا سلامو عليكم ازيك يا اسماء عامله اي 
مالها حبيبه اي حصل 
طب انتو فين دلوقتي 
طب انا جي علطول اهه.. 
مجدي: ف اي يا حج محمد.. 
حبيبه اغمي عليها ف الكليه.. 
لا اله الا الله 
متقلقش ان شاء الله خير 
تعالي انا راكن عربيتي قريب من هنا.. 
****
68 

دخل محمد المستشفي وسأل ف الريسبشن :لو سمحتي عايز اعرف حبيبه محمد فين.. 
لقي حد بيشاورله : عمو محمد تعالا حبيبه هنا.. 
محمد: اسماء طمنيني اي حصل.. 
والله ماعرف ياعمو انا لقتها فجاه وحده اغمي عليها.. 
طب فين الدكتور اللي دخلها.. 
اسماء: مش عارفه كان هنا دلوقتي.. 
طب هدخل اشوفها.. 
كانت حبيبه نايمة ع السرير وقناع التنفس ع بوقها 
واسلاك الاجهزة اللي متوصله بيها ومحلول متعلق ف اديها الشمال.. 
محمد: حبيبه حبيبه سمعاني يا حبيبتي انا بابا.. 
فتحت عنيها : ازيك يا بابا.. 
اي يا حبيبتي مالك.. 
معرفش يا بابا دخت شويا متقلقش.. 
دخل مجدي من باب الاوضه : اي يا حبيبه سلمتك قلقتينا عليكي.. 
لا يا عمو انا تمام الحمد لله.. 
انتي تلاقيكي اجهدتي نفسك الايام اللي فاتت عشان توضيبات الخطوبه وكدا 
متقلقبش نفسك انتي احنا هنتكفل بكل حاجه وانا عارف اي اللي هيفرحك 
اننا نعمل الخطوبه سريع سريع وبدل التعب دا يبقي حاجه تفرحنا كلنا.. 
بصلها بباها وقال : استريحي انتي دلوقتي يا حبيبتي نامي شويا.. 
69 

وخرجو وسبوها 
محمد: بص يا حج مجدي انا عايزك ف موضوع.. 
اتفضل يا محمد.. 
لا مش هينفع نتكلم هنا تعالا ف الكافاتريا بتاعت المستشفي 
اسماء ادخلي انتي اقعدي مع حبيبه.. 
**** 
محمد: دلوقتي يا حج مجدي انا كنت 
هقولك الموضوع دا م الاول بس كنت مستني الوقت المناسب 
حقك يبقي عندك علم.. 
اي يا حج محمد قلقتني.. 
لا ولا قلق ولا حاجه كل الموضوع... 
**** 
اسماء: اي يا حبيبه اخبارك اي دلوقتي.. 
الحمد لله يا سمسم معلش تعباكي معايا روحي انتي اتاخرتي خالص.. 
يابت بطلي هبل 
تعباني ف اي يا عبيطه 
انتي بس هدي نفسك وسيبي الأمور ع ربنا.. 
ونعم بالله.. 
****
70 

محمد: هو دا اللي كنت عايز اقولهولك انا عارف 
انك لازم تعرف 
وانت شوف برضو لو عايز يكون كل شئ قسمه ونصيب انا عذرك ودا حقك.. 
اي اللي انت بتقوله دا بس يا محمد 
احنا اخوات قبل كل حاجه وحبيبه دي بنتي.. 
محمد: يعني حسام مهيبقاش عنده مانع ؟.. 
وهيبقي عنده مانع لي .. 
طب بس عايز اطلب منك طلب لو شايف ان حسام مش هيبقي عنده مانع 
مش عايزة يعرف حاجه 
حبيبه لو عرفت ان حد عنده علم هتزعل اوي.. 
مجدي: ولا يكون عندك فكرة يلا بقه نقوم نطمن عليها... 
**** 
دخلو لقي الدكتور عند حبيبه.. 
الدكتور: ها طمنيني حسا باي دلوقتي.. 
حبيبه: لا الحمد لله حسا اني احسن.. 
محمد: لو سمحتي يا دكتور انا والد حبيبه ممكن بس تطمني.. 
الكتور: لا مفيش حاجه دا شكلهم شويه ارهاق هي شكلها ارهقت نفسها جامد الفترة اللي فاتت 
تستريح شويا وهتبقي تمام .. 
محمد: طب انا هخرج مع الدكتور وجاي علطول يا حج مجدي.. 
اتكلم مجدي مع اسماء بعدها : ازيك يا حبيبتي انا والد حسام خطيب حبيبه.. 
71 

اسماء : ازي حضرتك ياعمو 
حبيبه كلمتني كتير عنك 
بتحبك اوي.. 
مجدي: وانا كمان والله 
حبيبه ف معزة بنتي بالظبط.. 
دخل محمد الاوضه : يلا يا بيبه انا سالت الدكتور وقال ممكن نروح بس اهم حاجه تستريحي.. 
حبيبه: ماشي يا بابا.. 
**** 
يوم الخطوبه 
حبيبه قعده في اوضتها.. 
امال: هو ف حد يعيط يوم خطوبته برضو يا بنتي.. 
لا يا ماما انا مش بعيط دي دموع الفرح.. 
يا حبيبتي ربنا يسعدك ويارب عقبال يوم فرحك ما شاء الله زي القمر.. 
كانت حبيبه قعده بفستان الخطوبه كان وردي مبينها انثي بمعني الكلمه 
بسيط ودا اللي حلاه اكتر 
حجابها مزودها جمال او هي اللي ضيفه عليه جمالها 
كانت الكوافيرة بتحطلها الميك اب 
وكل حاجه بتحطها بتحليها 
لانها مش متعودة تحط ميك اب ودا كان بيميزها كان الميك اب اضافه علي وشها زي اللي بيرسم لوحه رسم جميله.. 
لولولولولولولييييييييي لولولولولولولييييييييي العريس وصل.. 
72 

حبست حبيبه دموعها واطمنت ع شكلها كان فستانها منفوش من تحت 
قامت وقفت 
وبصت في المرايه كانت عسوله جدا .. 
دخل حسام من باب البيت كان لابس بدله سودا ليها لمعه بسيطه 
وقميص ابيض 
وجرافته سودة رفيعه 
وعضلات ايده بارزة وظاهرة 
حتي من ورا البدله لابس ساعه شيك كان هو كمان شكله جميل 
علا صوت الموسيقي والفرح في المكان وقعد هو وبباه وممته 
وقرايبه وبدأت صوت الزغاريط بتهئ نزول العروسه 
نزلت حبيبه ووقف الكل حتي حسام كانت ماسكه بوكية ورد 
ووراها اسماء ماسكه سله فيها ورد وبترميه عليها كان كسوفها مزودها جمال ومديلها ريحه مميزة 
ابتسم كل اللي ف الحفله للاميرة دي وقف حسام بس مبصش للي كان كل الناس مشغوله بيه 
اللي هي حبيبه 
بس كان بيفكر في وضعه واللي عمله في نفسه مش مهتم بقه حبيبه نزلت مترلتش 
شكلها حلو ولا لا 
دا كان اخر همه 
قعدت حبيبه جنبه ومحدش بص للتاني كان كل الناس فرحانه بيهم 
ماعادا هما 
مصطنعين بسمه ادام الكل وخلاص سمعو اغنية يا دبلة الخطوبه فقامت نجلاء وفتحت علبة الدهب ونولت حسام خاتم الماظ كبير 
فمدت حبيبه اديها وهي باصة ف الجهه التانيه بعد ما لبسته خدت دبلة حسام الفضه ولبستهاله فضلت مركزة شويا ف خاتمها 
ازاي خاتم صغير زي دا يبقي سبب ف دمار حياتها 
قامو المعازيم عشان يفتتحو البوفيه كان لازم هما الاتنين يقطعو التورتايه بتاعتهم 
مسك حسام السكينه وحطت حبيبه اديها فوق ايده بعد تردد طويل سعتها بس بصلها 
حس بأديها بتلمس ايدة بصلها وهي بتبص في الارض بكسوف 
كانت مميزة جميله اوي في وشها برائه مش طبيعيه هي البت دي كل يوم بتحلو كدا ازاي وشها كان حلو اوي بالميك اب عنيها اللي 
ظهر لونها 
وشفايفها الوردي 
73 

وبشرتها الصافيه حجات بسيطه بس محلياها جدا نزلت عينه علي فستانها وعلي شكل جسمها بيه ولونه اللي مشافوش عليها قبل كدا 
افتكر تقطيع الكيك فكمل اللي كان بيعمله.. 
سلم اهل العريس علي اهل العروسه وتمنلهم خطوبه سعيده 
وربنا يديم عليهم السعاده ومشيو 
فضلت اسماء جنبها لاخر الحفله لحد ماجه بباها يخدها فضطرت تسلم عليها وتمشي 
وكالعاده حبيبه وحسام كل واحد فيهم بيبص في جهه وساكتين 
لحد ما جه بباهم وممتهم : اي يا عرسان هتفضلو سكتين كدا كتير اي اتكلمو انتو دلوقتي مخطوبين معدش ف إحراج .. 
ابتسمو بمجاملة.. 
حسام: حضرتك هتفضلي ساكته كتير.... 
مردتش عليه طبعا.. 
حسام: انا مش بكلمك.. لو سمحتي وانا بكلمك تردي عليا.. . 
حبييه: عايزني اقول اي يعني.. 
لا والله مش انا اللي عايز 
اللي ادامك دول هما اللي عايزين.. 
انا كل اللي اعرفه اني مش عايزاك مش طيقاك.. 
يعني انا اللي طايقك والله يبنتي انا حاسس اني اخدك خلاصه حق.. 
امال اي اللي مصبرك متقولهم.. 
لا انا مش هقول حاجه انتي اللي هتقولي.. 
74 

وانا قلتهالك قبل كدا مش هقول حاجه ومش هطلع خسرانه ف اللعبه البايخه دي 
وكمان ادام مين 
ادامك انت دا اللي ناقص.. 
انا قلتهالك قبل كدا 
اللي نفسه اطول هو اللي يفوز وانا معايا بطولات ف السباحه.. 
جت مامتها: اي يا حبيبه مش هتدي لخطيبك رقمك ولا اي.. 
حبيبه: رقم مين يا ماما ؟.. 
امال: رقمك يا حبيبتي عشان خطيبك يكلمك عليه.. 
حبيبه: اةة رقمي!! 
دا دا الموبايل شكله معلق من امبارح هبقي اوديه يتصلح الأول بقه.. 
رن تليفونها ضربت راسها بأديها وعملت انها بتضحك : ااي دا شكلو اتصلح يلا الحمد لله مش هنتضطر نروح نصلحة.. 
امال: شكل حبيبه محروجه طب ادلها بتاعك أنت يا حسام.. 
حسام: رقمي اتوقف امبارح يا طنط للاسف 
قرريب 
قرريب ان شاء الله هجيب خط وابقي اديهولها.. 
امال: اي يا ولاد انتو هتفضلو محروجين من بعض كدا كتير 
هات يا حسام انا هكتبلك الرقم وهسجلهولك كمان 
اهه بيرن عند حبيبه ابقي سجليه بقه يا بيبه 
هسبكو تتكلمو مع بعض شويا.. 
حبيبه: انت عارف لو مخلصتناش م الورطه اللي انت حطتنا فيها دي انا هعملك مصيبه.. 
75 

حسام: الورطه اللي انا حطيتك فيهااا ؟ مين يا ماما اللي حطنا ف الورطه دي م الاول مش انتي 
ع الاقل انتي هتعرفي تقولي اة ولا لا انما انا لو قلت لا يبقي بحرج والدي 
لانه كان اتقدم باسمي خلاص 
انما انتي بنت ممكن تقولي مستريحتش انما هي شكلها تلاكيك.. 
حبييه: نعممم؟ تلا اي 
تلاكيك ع مين بقه ان شاء الله 
عليك انت ياعم روح.. 
حسام: يبنتي احلي منك مليوووون مرة مكنوش يتخيلو حتي انهم يقعدو قعدتك دي.. 
حبيبه: دا لو ادولي عليك فلوس والله ما هقبل بيك.. 
حسام: انا بقه لو خيروني بينك وبين كيلو جوافه والله لاخد كيلو الجوافه 
ولا معبرك.. 
حبييه: جوافه هي حصلت للجوافه انا من يومي وانا بقول عليك قليل الزوق.. 
حسام: بلاش بقه اقولك انا بقول عليكي اي من اول يوم 
وقصري عشان انا مش طايقك ولا طايق اسمع صوتك.. 
حبييه: طب متقوم تمشي بدل القعده مش مريحه سيادتك 
ع الاقل ارتاح من وشك واقوم اكل بدل صدت النفس اللي انت عملاهالي دي.. 
حسام: هو دا بالظبط اللي كنت هعمله سبحان من صبرني ع القعده معاكي الشويه اللي فاتو دول.. 
حبيبه: غيرك 
و اللي احسن منك كتيير 
بيتمنو بس يشوفو ضوفر من صوباعي ويتمنو اشورلهم اشارة ويجو ركعين.. 
حسام: اة اكيد عمي.. 
حبيبه: مش انت كنت ماشي متقوم تهوينا.. 
76 

حسام: مش هقوم غير بمزاجي لما احب اقوم هقوم.. 
حبيبه: طيب خليك مرزوع كدا وكلم الكنبه اللي جمبك انا قايمه.. 
امال: اي دا يا حبيبه انتي سيبه عريسك ورايحه فين.. 
جعانه يا ماما قايمه اكل.. 
طب وخطيبك.. 
يعني انا مسكاه ميقوم ياكل.. 
لا يا حبيبتي مينفعش روحي اقعدي وانا هحضرلكو العشا.. 
يا ماما.. 
روحي بس.. 
حسام: اي مروحتيش كلتي الاطباق لي.. 
حبيبه: ظريف اوي 
لا انا مش هاكل الاطباق انا هاكل حاجه تانيه .. 
جت ممتها وهي ماسكه اطباق العشي : اتفضلو يا ولاد بالهنا والشفا.. 
مسكت حبيبه الاكل وبدات تاكل.. 
حسام: هما كانو مجوعينك الايام اللي فاتت ولا اي يبنتي.. 
حبيبه: ملكش فيه.. 
فقام حسام عشان يمشي.. 
وقفته امال : اي يا حسام رايح فين ما لسه بدري.. 
77 

معلش يا طنط 
اروح انا بقه عشان الوقت اتاخر ياريت حضرتك تنادي لبابا وماما.. 
امال: طب قومي يا حبيبه وصلي حسام.. 
كانت حبيبه ماسكة الاطباق ولسه مخلصتش 
اتكلمت وهي بتشاور ع الباب : 
عندك الباب اهه 
وهتلاقي السلالم بعدها علطوول انزلها هتلاقيك ع ارض الواقع 
اي هتعرف تفتح الباب ولا اجي افتحهولك يا جميله .. 
حسام: دا انا اعلمك واعلم عشرة زيك يا جاهله.. 
سلمت نجلاء علي امال 
ومحمد علي مجدي.. 
نورتونا وانستونا بجد كان يوم جمييل ربنا يتمم بخير 
مع السلامه يا حسام.. 
ماصدقت حبيبه وطلعت السلم تروح اوضتها.. 
محمد: اي يا حبيبه رايحه فين 
تعالي اقفي للناس لحد ما يمشو.. 
تعباانه يا بابا 
ونفسي اناام 
اقعدو شورلهم 
وحيوهم انتو بس 
تصبحووو ع خير... 
.......
78 

اهلااا بال عروسه نورتي الكليه يا احلي بيبه.. 
ربنا يخليكي يا ايمان تسلميلي.. 
ايمان : كدا تتخطبي ومتقوللناش.. 
والله يا ايمان الموضوع جه بسرعه خالص معلش ف الفرح ان شاء الله 
وانتو مش محتاجين عزومة انتو اخواتي.. 
ايمان : ربنا يتمملك بخير يا حبيبتي ويسعدك.. 
وجت مني صحبتها : ايوا بقه وسع لاحلييي عروسه.. 
حبيبه: هههههه افضحوني بقه.. 
يابت فرحانين بيكي الله.. 
الف مبروك يا حبيبه سمعت انك وقعتي ع ظابط 
ايوا بقه ياعم.. 
عقبالك يا مني لما تقعي ع وكيل نيابه قولي يارب ههههههههه.. 
ياااااااارب يسمع منك ربنا يا اوختي.. 
فضل كل صحبتها يهنوها علي خطوبتها وهي مبتسمه وبتحاول متبينش حزنها ولا ضيقتها 
لحد ما جت اسماء.. 
اسماء: كنتي زي القمر امبارح يا حبيبه.. 
ربنا يخليكي ليا يا اسماء لولا وجودك مكنتش هقدر استحمل.. 
اي هتفضلي زعلانه كدا كتير.. 
لا انا بقيت تمام الحمد لله.. 
79 

ع سمسم برضو. . 
هقول اي بس يا اسماء منا لازم اعمل فرحانه عشان تعدي.. 
يبنتي طب متعديها وخلاص 
انتي كان نفسك تتجوزي جواز صالونات ورفضه موضوع الحب اهه جالك جواز الصالونات فقشطه يعني.. 
يا أسماء ماشي 
بس دا انا مش بطيقه ولا بطيق اشوفه.. 
طب متقعدي كدا مع بباكي وتقوليلو.. 
بابا عايز الموضوع جامد ومتمسك بيه عشان عمو مجدي ومش عارفه ازعله انتي عارفه تعب معايا اد اي ونفسي بجد افرحه هو وماما 
وهعمل كدا حتي لو ع حسابي وع حساب سعدتي.. 
طيب خلاص ارضي بقه بالامر الواقع انا شايفه حسام مش وحش اوي يعني مشوفتش منه حاجه وحشه 
الصراحه دا مزز يابت حولي تحبيه.. 
احب اي بس يا اسماء 
ودا يتحب من انهي اتجاه دا انسان مولود ومكتوب ع وشه قله زوق 
انا كل اللي كنت عايزاة واحد يراعي ربنا فيا وخلاص.. 
طب وحسام يعني مش هيراعي ربنا فيكي ؟.. 
معتقدش.. 
ادي لنفسك فرصه وانسي كل اللي حصل قبل الخطوبه 
وابداي كدا صفحه جديده من بعدها وهتحبيه صدقيني.. 
انا لو قعدت عشر سنين اقنع نفسي اني احبه مش هعرف انا عارفه 
انا اخري لو حصل نصيب واتجوزنا اعمل زي اي اتنين متجوزين كشكل ادام الناس انما بيني وبينه ابدا .. 
ربنا يعدلهالك مش عارفه اقولك اي اسكتي بقه عايزة احكيلك ع حجاات.. 
80 

اي اي قووولي كلي اذانا صاغيه.. 
احمد كلم بابا امبااارح.. 
أحمد مين! 
احمد بتاعنا هنا؟.. 
اسماء وهي فرحانه : اةة.. 
طب وبعدييين قوليلي 
بباكي قالو اي.. 
مش عارفه لسه 
هقعد معاه واخليه يحكيلي ع اللي بابا قالهولو بس انا فرحانه وحسا ان بابا موافق.. 
ايوااا بقه يا سمسمتي 
ياااارب يا اسماء يتمهالك 
وتتجوزو واخلص منكو بقه 
كنتو قوليلي ان انا اللي وقفه ف ظوركو 
انا لو اعرف ان عقدتكم هتتحل من بعدي كنت جيت ع نفسي واتخطبت للزفت من زمان 
اة من حق يا موءة ماما رنتلي من عنده امبارح عشان أسجل رقمه 
والله منا معبراه وهمسح الرقم كمان 
ولا اقولك هعمل حاجه احسن.. 
اسماء : بتعملي اي يا مجنونه هههههههه يخربيت وربنا لو شاف الاسم اللي انتي مسجلاه بيه ليعلقك ع باب القسم عنده.. 
هاها ع نفسه يا ماما مش عليا دا احنا جامدين اوي وبعدين يعني انا جبت حاجه من عندي ماهو زفت وانا مسجلاه زفت فين المشكله 
بقه.. 
طب يلا يا مرات الزفت.. 
لااا لو سمحتي انا لسه خطيبت الزفت ربنا ما يحعلها التانيه دي قولي امين. 
81 

امين يختي امين .. 
**** 
في مكان تاني حسام كان قاعد في شغله.. 
حسام: انا مش قلت عايز قهوة ساده جيبهالي زفت زياده لي.. 
العسكري: معلش يا حسام بيه علطول هجبلك الساده اهه.. 
محمود صحبه في الشغل : مالك يا حسام ف اي.. 
مفيش يا محمود مضايق شويا.. 
مضايق من اي بس ياعم حد يبقي لسه خاطب ويضايق كدا برضو.. 
وطي حسام صوته وقال : يخربيت ام دي سيرة.. 
بتقول اي.. ? 
لا متخدش ف بالك 
انا تمام متشغلش بالك انت 
قولي هنسهر النهارده فين كدا .. 
الواد حاتم عملنا قعده عندو انما اي بيحلفلي بيها.. 
طب كويس اهو ع الاقل الواحد يغير جو شويا.. 
قشطه يا زميلي.. 
**** 
82 

حاتم: منور يا احلي عريس وباشا ف الدنيا.. 
حسام: بنورك يا حاتم بيه.. 
حاتم: دا انا عامل السهرة النهارده مخصوص ع شرف خطوبتك.. 
حسام: تسلم عقبال خطوبتك كدا واعملك احلي سهرة.. 
فضل صحابه يضحكو ويتكلمو وعملين من الدخان سحابات ولا الرعد والبرق.. 
محمود: مسا مسا اصديقي.. 
حسام: لا يا محمود شكرا 
مش عايز.. 
ف اي ياعم مالك بقالك يومين مش عجبني ف اي.. 
مفيش يا كبير 
مضايق شويا بس.. 
لي طيب 
اي يبني دا انت لسه خاطب امبارح تكونش بتعمل كدا عشان مقولتلناش ع الخطوبه 
ياعم احنا مسمحينك ولا يهزك.. 
والنبي يا محمود متجبلي السيرة دي.. 
ف اي يبني 
هي الخطوبه مش ع هواك ولا اي.. 
لا ع هوايا ولا ع زفت.. 
اي البت مغشوشه ولا اي.. 
ف اي ياض متلم نفسك.. 
83 

ياعم مش قصدي 
انا بس مش عارف اي سبب الضيقه دي كلها 
طب لو الخطوبه مش ع هواك اي غصبك عليها.. 
حسام بتكشيرة : ابويا.. 
اي جو الافلام القديم دا 
وانت مش عارف تقوله لا 
هو لسه ف حد بيتجوز ع مزاج ابوة الايام دي ولا اي.. 
ياعم مينفعش.. 
هو اي اللي مينفعش يبني 
الناس بقو بيحبو بعضهم ع النت 
وانت بتقولي ابوك غاصب عليك 
اي يا حسام بيه 
امال سبنا اي للبنات.. 
اي يا زفت 
انت هتلبخ ولا اي مش ناقصين امك ع الصبح.. 
خلاص ياعم متزعلش 
والله ما قصدي 
بس مستغربك دا انت صاحب ميري يعني كلمتك بالف راجل.. 
كلمتي ادام مين يبني 
ادام ابويا انت هتخرف.. 
يبني انا مش بقولك اقف ادامه 
بس ع الاقل قوله انك مش عايز الموضوع 
انت بتحسسني اننا ف العصر الحجري.. 
84 

ياعم انت مش فاهم حاجه قلتلك مينفعش اقوله حاجه زي دي 
اسكت بقه 
انا كل اللي اقدر عليه اطهق النيله اللي دبسوني فيها دي لحد ما تفشكل هي الخطوبه 
ويبقي انا كدا ف السليم وادام ابويا عملت اللي عليا 
بس المصيبه اني مدبس ف تلاجه وهي واخداها تحدي وشكلها مش ناويه تستسلم بسهوله.. 
طب افرض ادبست ف الجواز زي ما اتدبست ف الخطوبه.. 
واي يعني 
هفضل برضو اطلع عنيها لحد ما تطلب الطلاق واطلقها 
وكدا ولا كدا انا مش خسران حاجه هي الخسرانه الناس مش هتقول دا مطلق بس هيقولو مطلقه 
انا ولد ميعبنيش حاجه 
انما هي طلعت ولا نزلت م الصنف الزباله اللي اسمه بنات.. 
طب متحاول تحبها يا حسام.. 
ياعم بقولك بنت 
دا صنف عايز ضرب النار وانا عمري ما أمن لبنت تاني ابدا 
انا قايم امشي بقه عشان فصلت.. 
طيب يا كبير بس روق كدا .. 
ان شاء الله سلام.. 
**** 
امال: اي يا حبييتي اخبار المزكرة اي.. 
حبيبه: الحمد لله يا ماما ادعيلي بس.. 
امال: ربنا يوفقك ويعديلك امتحاناتك ع خير.. 
85 

حبيبه: ياارب يا ماما.. 
اي يا حبييه هو انتي وحسام مبتتكلموش ولا اي.. 
هاا !! 
لاا لاا بنتكلم.. 
فين دا يبنتي 
دا عدي اسبوعين ع خطوبتكو ولا مرة شفتكو بتتكلمو 
حتي مجاش من بعد الخطوبه.. 
اة يا ماما بكلمه كتيير 
كتيير بس دايما يقفل معايا ويقولي ورايا شغل 
ورايا شغل.. 
الله يكون ف عونه 
برضو شغلانته دي مش سهله.. 
دا انا حته قعدت اتحايل عليه واقوله تعالي يوم الجمعه 
مرديش وقالي مش قلتلك قبل كدا ورايا شغل 
وانا قلت عليا انا برضو الاستحمال اعمل اي بس.. 
عين العقل يا روحي 
ربنا يكملك بعقلك ايوا كدا لازم تستحمليه وهو مشغول 
وهو زعلان.. 
اة يا ماما طبعا مش خطيبي.. 
وجوزك يا حبيبتي قريب إن شاء الله 
يارب افرح بيكي كدا يا حبيبه واشوف عيالك انا وبابا قبل ما نموت.. 
بعد الشر عنكو يا ماما اوعي تقولي كدا ان شاء الله تشوفي ولاد ولادي كمان.. 
86 

ربنا ما يحرمني منك يا حبيبه 
**** 
كان حسام قاعد ف اوضته سمع حد بيخبط ع الباب.. 
حسام: اتفضل.. 
نجلاء: ازيك يا حسام عامل اي.. 
الحمد لله يا ماما تمام.. 
عارف انا كنت بكلم مين من شويا.. 
مين؟.. 
حماتك.. 
حماتي ؟.. 
اة يا حبيبي مدام امال مامت حبيبه.. 
اةةةة.. 
فضلنا نتكلم شويا كدا 
الا قولي اخبارك انت وحبيبه اي.. 
تمام يا ماما.. 
بتكلمو بعض يعني ؟.. 
اة اة طبعا.. 
87 

طب الحمد لله 
ربنا يعدلها امتحاناتها ع خير بقه.. 
هي بتمتحن ؟ 
اة صح بتمتحن.. 
اي يا حسام هو انت متعرفش انها بتمتحن.. 
لا يا ماما ازاي 
عارف طبعا دا انا كمان قلتلها معدناش نتكلم الايام دي عشان امتحاناتها.. 
طب يبني مش هتروحلهم تقعد معاهم شويا دا انت من بعد الخطوبه مرحتلهمش ولا مرة.. 
اهو دا اللي انا طلبته منها يا ماما 
وهي اللي قالتلي لا 
انا ورايا امتحانات 
انت عايز تشغلني ولا اي 
فانا برضو قلت لازم استحملها الايام دي لحد ما تخلص 
كليتهم مش سهله برضو.. 
اة يا حبيبي عندك حق 
خلاص ان شاء الله هي تخلص وترحلهم وتقعدو مع بعض زي مانتو عايزين .. 
ان شاء الله يا ماما.. 
طب هتتغدي.. 
هو بابا جه ؟ .. 
لا لسه.. 
خلاص انا هستناه عشان ناكل مع بعض.... 
88 

ماشي يا حبيبي.. 
..... 
حبيبه: هييييح اخيرااا خلصنا انا مش مصدقه نفسي.. 
اسماء: ياااة حمل وانزاح من علي قلبي.. 
طب شوفي هنصيع فين بقه يا بطتي.. 
لا يختي انا ناويه اصيع مع احمد... 
اسمااااء انتي بتهزري صح؟.. 
هههههه يابت والله عايزين نززل نشوف القاعه ونظبط شوية أمور.. 
وهي الامور دي محبكتش الا دلوقتي اعتبرينا لسه مخلصناش امتحانات ياستي .. 
اعمللل فيكي اي بس حااضر وبعدين مش انتي كمان عندك خطيبك هتخرجي من غير ما تقوليلو يا هبله.. 
نعم واقوله لي ان شاء الله مدام بابا موافق هو ماله.. 
والله شكلك هتودي نفسك ف داهيه.. 
داهيه مع مين يبنتي ؟ 
مع دا ؟ 
هو انتي كمان هتصدقي انه خطيبي يا اسماء منتي عارفه ان كلها تمثيليات.. 
عارفه يختي عارفه خلاص انا هكلم احمد واقوله نأجل مشوارنا لبليل.. 
ايوا كدا هي خطوبتخكو هتيجي ع دماغي ولا اي.. 
وانتي ف حاجه بتيحي ع دماغك برضو دا انتي مش ادامك الا ربنا.. 
احبني وانا مسيطر كدا نيااهااهااي.. 
89 

طب يلا يا مسيطر ادامي .. 
مسكت حبيبه تليفونها واتصلت بوالدها.. 
حبيبه: ايوا يا بابا.. 
محمد: ايوا يا حبيبتي طمنيني عملتي اي.. 
الحمد لله كلو تمام متخفش امتياز ان شاء الله.. 
يارب يا حبيبتي واشوفك كدا معيده اد الدنيا.. 
تسلملي يا ببتي بقولك انا هخرج بقه مع البنات.. 
طب وخطييك يا حبيبه.. 
ماله.. 
مش المفروض انه جاي النهارده.. 
جاي فين ؟.. 
هيكون فين يعني يا بنتي هنا ف البيت هو مقلكيش ولا اي.. 
لا يابابا مقليش.. 
ازاي دا الحج مجدي لسه مكلمني وقيلي.. 
طيب يا بابا ان شاء الله مش هتاخر وهاجي بدري.. 
طب كلميه قوليلو برضو انك خارجه عشان يبقي عنده فكرة.. 
ماشي يا بابا حاضر.. 
خدي بالك ع نفسك ومتتاخريش.. 
90 

ماشي يلا سلام بقه.. 
اسماء: ها عمو قالك اي.. 
قالي ماشي بس 
متاخرش عشان زفت جاي.. 
ايواا بقه ادبست يا معلم.. 
لا ادبست ولا حاجه انا اصلا هخليه يكرة اليوم اللي يفكر يجلنا فيه.. 
الله يخربيت جنانك اللي هيضيعك دا.. 
دا جناني دا اللي ممشيني لحد دلوقتي ربنا ما يحرمني منه.. 
امين يختي امين.. 
هيا بنا نذهب لنصيع.. 
هيا يا ريس .. 
**** 
كانت حبيبه واصحبها قاعدين ف المطعم رن تليفون حبيبه.. 
حبيبه: ايوا يا بابا حاضر احنا مروحين اصلا اهه ماشي سلام.. 
اسماء: اي هتمشي .. 
اة يا سمسم ببستعجلوني.. 
هتوحشيني يابت.. 
91 

وانتي كمان هتوحشيني خالص مالص بس هو اسبوع وهنشوف بقه احلي عروسه 
والله متعرفي فرحتي بيكي اد اي يا سمسمتي. . 
ربنا ما يحرمني منك يا بيبتي ويخليكي ليا 
واة يابت متنسيش تجيبي الزفت معاكي.. 
حرام عليكي انتي مش عايزاني افرح ولا اي ال اجيبه معايا ال.. 
يابت امال هتيجي لوحدك.. ? 
يعني هو بابا فين ربنا يخليهولي ومتخفيش هرقص معاه سلو برضو واقطع عليكي.. 
هههههه المهم متتاخريش يومها.. 
لا يا حبيبتي متقلقيش دا انا هستناكي ع الكوشه ويمكن ازحلق احمد واقعد انا مكانه.. 
حضنو بعض.. 
حبيبه: الف مبروك يا اغلي وحده عندي بالدنيا.. 
اسماء: الله يبارك فيكي يا احلي اخت بالدنيا.. 
حبيبه وعنيها مدمعه : اي جو الافلام اللي احنا فيه دا 
يلا يابت امشي من هنا هتأخريني ع الموكوس.. 
سلاام وابقي طمنيني لما تروحي.. 
حبيبه وهي بتسلم عليهم : حاضر ان شاء الله 
سلاام يا بنااات هتوحشوني كتييير.. 
بستهم كلهم ومشيت.. 
****
92 

وصلت حبيبه للبيت 
وفتحت الباب.. 
حبيبه: باابا ماما انا جيت.. 
امال: اي يا حبييه اتاخرتي لي.. 
متاخرتش ولا حاجه اهه 
مش لسه مجاش خمس دقايق واكون لابسه ان شاء الله.. 
طلعت اوضتها وفضلت تدور علي حاجه تلبسها.. 
فضلت تدور وقالت : البس اي بس عشان الزفت دا يكرة يجيلي تاني 
كملت بضحك : ياربي معنديش حاجه اطلع فيها وحشه خالص 
انا حلوة اة بس مش كدا هههههههه دا انا خسارة ف الزفت دا وربنا.. 
لبست بنطلون اسود فوقيه فيست بطيخي وحجاب اسود وكونفرس بطيخي .. 
امال: اي دا يا حبيبه.. 
حبيبه: اي يا ماما.. 
هتقابلي خطييك كدا.. 
اة يا ماما مالو.. 
مالو اي 
انتي خارجه رايحه النادي !! دا خطييك يبنتي.. 
يا ماما ماهو حلو اهه وانا زي العسل فيه 
للاسف.. 
هو اي اللي للاسف.. 
93 

لا دا انا بهزر.. 
طب روحي غيري والبسي حاجة بنانيتي شويا.. 
اغير اي بس يا ماما 
هو زمانه جاي 
وكمان انا هفضل طول اليوم البس واغير حلو حلو هيعجبه متقلقيش.. 
اعمل اي بس ف دماغك دي ماشي.. 
**** 
كان حسام قاعد ع سريرة دخل مجدي.. 
مجدي : اي دا يا حسام انت لسه هنا.. وملبستش كمان؟ 
اتاخرت يبني ع الناس 
دا انا قايلهم المغرب بكتيرة تبقي عندهم.. 
حسام : معلش يابابا اعتزرلهم انا مش هقدر اروح.. 
لي ييني اي حصل.. 
محصلش حاجه 
بس حاسس اني تعبان 
النهارده الشغل كان كتير اوي عليا ولو رحت هيبان عليا اني تعبان فخليها يوم تاني معلش.. 
طب وعمك محمد 
دا انا قيله وماكد عليه.. 
الايام جايا كتير يا بابا 
وانا استنتها الامتحانات كلها مش هيحصل حاجه لو مرحتش النهارده يعني.. 
94 

خلاص يبني ع راحتك 
انا هتصل بعمك محمد واعتزرله وانت متنساش تعتذر لحبيبه.. 
ماشي حاضر.. 
خرج مجدي م الاوضه وفضل حسام يضحك لانه قدر يقنع والده انه ميرحش.. 
**** 
حبييه: اهه انا لبسه من سعتها ومجاش منبنيش من دا كلو الا اني سبت البنات وجيت .. 
امال: زمانه جاي يا حبيبه.. 
قالت حبيبه بصوت واطي : ان شالله عنه ماجه.. 
رن تلفون والدها فرد : وعليكم السلام ازيك يا حج مجدي 
اةة 
لا ولا يهمك 
وسلمته الف سلامه 
الله يعينه ع شغله 
وسلملي عليه كتير 
اة هي قعده اهي 
يوصل حاضر 
ف رعاية الله مع السلامه.. 
حبيبه: اي يابابا ف اي.. 
محمد: الحج مجدي بيعتذر بيقول حسام تعبان ومش هيقدر يجي النهارده.. 
حبيبه بفرحه : هييييه.. 
محمد: هو اي اللي هييه يا بنت.. 
95 

لا يابابا دا انا بقول هييه عشان هقوم اغير بقه اصل الهدوم مضيقاني اوي.. 
طيب قومي اتصلي بحسام بقه واطمني عليه.. 
حاضر يا بابا من عنيا.. 
جرت حبيبه ع اوضتها وهي فرحانه : ياااة شكرا يارب انك استجبت لدعايا ومخلتنيش اشوفه 
يارب مشفوش تاني خااالص.. 
**** 
عدت الايام وجه يوم خطوبه اسماء.. 
كان والد حسام وحبيبه قاعدين ف جنينة بيت محمد.. 
محمد: نورتني يا حج.. 
مجدي: دا نورك والله.. 
ها طمني اي الاخبار 
واخبار الشغل.. 
الحمد لله 
كلو تمام انا جيلك عشان نروح نخلص الاوراق والحجات اللي كلمتك عليها عشان محتاجنها ف المعرض ضروري.. 
خلاص ان شاء الله نروح انا وانت دلوقتي طمني اخبار حسام والمدام اي.. 
الحمد لله كلهم كويسين وموصيني اسلم عليكم.. 
الله يسلمهم يارب سلملي عليهم كتير.. 
يوصل واحنا مشين كدا عايزين نبقي نتكلم ف موضوع الفرح بقه.. 
خلاص ع بركه الله اقوم البس بقه.. 
96 

دخلت حبيبه عليهم : ازي حضرتك يا عمو .. 
مجدي: حبيبه ازيك يبنتي وحشاني.. 
وحضرتك اكتر والله.. 
تعرفي انا جاي مخصوص النهارده عشان اشوفك.. 
يا سلام يا عمو 
عشاني برضو ولا عشان الشغل.. 
هههههه الاتنين بس عشانك اكتر هو انا عندي كام حبيبه.. 
ربنا يخلي حضرتك يا عمو.. 
بصت حبيبه لوالدها : اي يابابا هو انت 
رايح ف حته.. 
محمد: اة قايم البس عشان رايح مشوار مع عمك مجدي.. 
طب يابابا فاكر معادنا ولا لا.. 
معاد اي ؟.. 
اي يا بابا امال لو مكنتش مأكده عليك قبلها باسبوع 
خطوبه اسمااااء... 
اوباا تصدقي والله نسيت خااالص.. 
بصتله بموفجأة: هاا اوعي تقول يا بابا.. ااي مش هتوديني.. 
والله يبنتي اسالي عمك مجدي لسه قايلي دلوقتي ع الشغل.. 
طب وصلني علطول والله ما هاخرك.. 
97 

منا لازم ابقي معاكي يا حبيبه كدا مش هبقي مطمن عليكي 
وكمان هتبقي لوحدك ازاي هناك.. 
لوحدي لي بس ماصحابي كلهم هناك.. 
لا برضو مش هبقي مطمن عليكي.. 
طب بالله عليك تاجلو المشوار النهارده دي اسماااء يا بابا اسماء.. 
يبنتي عارف انها اسماء وانتي عارفه غلاوتها عندي.. 
طب وبعدين مش هروح يعني؟ ..!! 
فقال مجدي: طب متروحي انتي وحسام.. 
بصتله حبيبه بدهشه : حسام؟ .. 
مجدي: اة يبنتي حسام 
مش خطيبك خليه يوديكي وخليكو مع بعض هناك شويا وتعالو.. 
فرد والدها : ايوا روحي انتي وحسام يا حبيبه ويبقي كدا حلناها وانا هبقي مطمن عليكي.. 
حبيبه: مينفعش يا بابا.. 
محمد: هو اي اللي مينفعش.. 
اصل الخطوبه بناتي كدا مينفعش حسام يجي.. 
امال انا كنت هاجي ازاي.. 
اصل حضرتك كبير يعني فعادي 
انما هو شاب.. 
خلاص يستناكي برة لحد ما تخلصي بسيطه.. 
98 

فقال مجدي : كلميه وقوليلو يلا عشان متتاخريش ع حفلتك.. 
كانت حبيبه لسه متفجأة مش عارفه تقبل تروح معاه ولا متقبلش 
راحت اوضتها : نوقيتي فيها يا اسماء ادعي عليكي باي بس 
ف الاخر هروح مع دااا وكمان هتصل بيه اهئ اهئ.. 
مسكت تليفونها بتردد مرة ترميه بعيد ومرة تمسكه 
جابت قايمة التليفون علي رقم حسام : اعمل اي بس.. ع اخر الزمن هتحوج لدااا.. 
فقررت تتصل بيه.. 
حسام بقه كان قاعد مع اصحابه رن تلفونه مسكه وقال وهو مستغرب : حبيبه ؟ 
حبيبه مين.. 
محمد صحبه : ف اي يا حسام.. 
حسام: مش عارف 
انا مش فاكر ان عندي حد اسمه كدا.. 
سعتها افتكر حبيبه واستغرب اتصالها فرد بضيق : ارغي.. 
حبيبه: هو اي اللي ارغي يا بني ادم انت.. 
الله مش انتي متصله بيا اتزفتي قولي عايزة اي.. 
جاتك زفته ع دماغك يا بارد.. 
انت هتلبخي والله هقفل السكه ف وشك.. 
انت هتهددني ولا اي ع فكرة انا مش طايقه اكلمك 
بس هما اللي غصبني لولا كدا مكنتش اتشرف اني اكلمك اصلا.. 
هما مين حضرتك.. 
99 

بابا وعمو مجدي.. 
ها يعني عايزين اي .. 
النهارده خطوبت صحبتي.. 
الف الف مبروك 
والمطلوب يعني اروح انقطها يعني ولا اي.. 
انت هتسمع ولا اروح اقولهم انك موفقتش واريح نفسي.. 
حسام وهو جايب اخرة : هاا.. 
بابا كان قيلي انه هيوصلني 
فجه عمو مجدي 
وطلع وراهم شغل فبباك قالي اقولك توصلني وتتنيل تستناني برة لحد ما اخلص.. 
حد قالك اني بشتغل سواق بعد الضهر ؟.. 
اة هما قالولي كدا 
اي انت سبت الشغلانه ولا اي.. 
طب شوفي بقه مين هيوديكي.. 
يعني اي يعني انت مش موافق ؟.. 
ايون.. 
انا اصلا غلطانه اني اتصلت بواحد زيك بس انا مش مستغربه لان دا العادي بتاعك قلة الزوق.. 
قفلت حبيبه التليفون ف وشه وخرجت من الاوضه.. 
100 

حسام: بتقفلي السكه ف وشي يا بنت ال*** 
ان ماعرفتك 
والله انا لو اتجوزتك يبقي هتجوزك مخصوص عشان اربيكي.. 
محمد: ف اي يبني مالك.. 
حسام : مفيش ياعم حرقه دم ع المسا.. 
راحت علطول لبباها : بابا.. 
محمد: ايوا يا حبيبتي.. 
حسام مش موافق 
وانا مينفعش مروحش الخطوبه 
اسماء لو انا مرحتلهاش هتزعل مني زعل كبير ويمكن معدتش تكلمني كمان وانا بصراحه مش هقدر اقعد كدا من غير ما اروحلها 
خطوبتها دي صحبتي الوحيده.. 
فقال مجدي : لي يبنتي قالك اي.. 
-مقلش يا عمو كل اللي قالو انه مش فاضي ومش هيوديني وزعقلي كمان.. 
مجدي: زعقلك ؟ 
لاا والله ما ساكت ع كدا انا هوريه استني بس.. 
مسك تليفونه واتصل بحسام : ايوا يا حسام.. 
ايوا يابابا.. 
انت زعقت لحبيبه ؟.. 
اناا ؟ 
لا يابابا مزعقتلهاش ولا حاجه.. 
101 

امال مش راضي توديها لي.. 
لا يابابا دا هي اللي مش راضيه اني اوديها دا انا حته قعدت اتحايل عليها اني اوديها وقالتلي لا بابا هيوديني 
فانا قلت خلاص مش هغصب عليها.. 
الله امال هي بتقولي انك مش راضي توديها.. 
لا يا بابا طبعا لو هي عايزاني اوديها هوديها طبعا.. 
طيب يا حسام ساعه كدا وتعالا خد حبيبه م البيت.. 
ماشي يابابا سلام.. 
بعد ما قفل معاه : خلاص يا حبيبه ساعه كدا وهو ان شاء الله هيجيلك.. 
حبيبه: هو وافق ؟ .. 
اة يينتي بيقول 
انا معنديش مانع اصلا يلا بطلو لعب انتو الاتنين وروحي عشان تجهزي 
ومتتاخريش.. 
حاضر يا عمو شكرا.. 
**** 
حسام كان قاعد هيموت م الغيظ ازاي الزفته دي تروح لوالده وتشتكي منه ازاي جتلها جرئه تعمل كدا 
بس قرر ميطلعش ادامهم غلطان برضو 
حبيبه بقه كانت بتجهز نفسها في اوضتها 
جه حسام بعد ساعه بالظبط فضل يزمر جامد بعربيته 
حبيبه : خليك كدا ملطوع والله ولا معبراك زمر برحتك برضو مش نزله الا لما افرسك.. 
رن تليفونها وظهر اسمه كنسلت عليه 
102 

كان حسام شايط م الغيظ : والله الغظيم امشي 
وابقي شوفي مين هيعبرك.. 
نزلت حبيبه ع السلم كان حسام باصص الجهه التانيه 
حس بحاجه بتشده يبص لجهة حبيبه كانت لابسه فستان اسود وع وسطه شريطه حمرا معقوده من ورا ع شكل فيونكا 
لابسه حجاب ناعم لونه احمر وحطا عليه تاج صغير اسود وماسكة في اديها شنطة صغيرة مخصصه للحفلات لونها احمر لامع كانت 
ماسكه الشنطه بأيد 
والايد التانيه ماسكه بيها الفستان كانت بتعشق الاسود 
وافضل رواياتها 
الاسود يليق بك 
نزلت وركبت العربيه وحسام لسه مركز معاها وسارح فيها 
مسكت باب العربيه وشدته جامد وقفلته انتبه حسام بعد كدا 
حسام: اي يا هانم براحه ع الباب.. 
فتحت الباب وقفلته مرة تانيه.. 
حبيبه: سوري كان مقفول ع الفستان.. 
دا انتي مستفزة بجد.. 
ع نادي المهندسين.. 
انتي ركبه تكسي هو اي اللي ع نادي المهندسين.. 
الله بعرفك المكان 
امال هتمشي كدا زي الاهبل.. 
احترمي نفسك بدل مالطشك قلم اطيرك.. 
خاف يا عيد يامي يامي يامي 
بسرعه يبني عشان كدا هتاخر.. 
103 

الست هانم مش عايزة طريق معين نروح منه.. 
لا لا مبشغلش نفسي بالحجات دي 
المهم أوصل.. 
يارب ما تلحقي توصلي ويبقي قداء وقدر.. 
بعد الشر عني ان شالله اللي يكرهوني يارب 
وشورت عليه مشي حسام ف طريقه وفضلو ساكتين لحد ما وصلو 
حبيبه : خليك قاعد مرزوع 
قصدي مستني هنا لحد ما اخلص وابقي اجيلك.. 
هو اي اللي خليك؟ 
هفضل قاعد هنا ومدخلش؟ 
لي ان شاء الله.. 
اصلها خطوبه بناتي.. 
هو ف حاحه اسمها خطوبه بناتي ؟ 
امال الشباب اللي دخله مع البنات دي اي.. 
لا تلاقيهم بيوصلوهم بس.. 
طب انجزي عشان انا بتخنق بسرعه.. 
لا متقلقش علطووول .. 
نزلت حبييه وهي بتضحك وكملت كلام : خليك مرزوع كدا وابقي شوف مين اللي هيجيلك يا عبيط.. 
104 

دخلت القاعه كانت العروسة لسه مجتش شورولها صحابها فجريت عليهم 
وفضلو يبوسو بعض 
وقعدو يستنو العروسه سمعو صوت العربيات بوصول العروسه فقامو يستقبلوها وجريت حبيبه وقعدت مكان العريس 
اسماء : اي دا انتي هتقعدي مكاني ولا اي.. 
حبيبه: لا يختي انا قلتلك هقعد مكان احمد.. 
اة لو كان كدا ماشي.. 
فقال احمد : انا لو مضايقكو يا جماعه ممكن امشي.. 
حبيبه: لا لا انا هسبكو النهارده سماح انما ف الفرح تعملو حساب كرسي تالت وسطيكو 
اة انا بقولكو اهه.. 
ضحكو كلهم وقامت حبيبه 
وقعدت اسماء 
وفضلت وقفه جنبها 
كانت اسماء مش عايزة تسيب اديها ولا حبيبه كمان بدأت الحفله 
قعدو يرقصو ويهيصو 
حسام كان قاعد ف عربيته وبيشوف اللي داخل 
لقي كل الناس بتدخل 
وكان خلاص صبرة نفذ فقرر يطلع.. 
حبيبه واقفه بترقص مع اسماء وصحبتها وفجاة لقت ايد بتشدها جامد.. 
حسام: حضرتك سيباني ملطوع تحت وقعدة تتمسخريلي هنا.. 
حبيبه وهي بتبص حواليها: ف اي ييني سيب ايدي.. 
مش سايب حاجه ويلا ادامي.. 
بصولها صحابها فكملت : حسام سيب ايدي الناس بتتفرج علينا 
105 

واي يعني خايفه ع شكلك ادمهم تحبي اخليكي نجمة الحفله النهارده.. 
لاحظت اسماء اللي بيحصل بنهم فقررت تهدي الوضع 
اسماء : اي دا نورت يا حسام 
انت مش عارف جيتكو دي بالنسبالي اي عقبال فرحك انت وحبيبه 
اي هتفضلو وقفين كدا 
يلا احنا عايزين نفرح.. 
شدت حبيبه من اديها وبعدتها عنه 
وخلت احمد يرقص مع حسام فضل حسام واقف دقايق وبعدين ساب احمد وراح يقعد.. 
اسماء: هو اي اللي جابه مش انتي قلتيلي مش هتجبيه.. 
غصبا عني يبنتي بابا جاله شغل 
ومكنش ينفع مجيش 
فكان هو الحاجه الوحيده اللي ادامي شوفتي قله ادبه وقلة زوقة.. 
خلاص خلاص حصل خير 
انا عايزاكي دلوقتي تروحيلو.. بس اتكلمو براحه ومتتشكلوش 
ولو عايزك تمشي اسمعي كلامه 
انا كفايا اني شفتك 
المهم ميعملكيش مشاكل.. 
امشي اي يا اسماء بس! 
والله دا لو مات هنا 
منا معبراة.. 
طيب خلاص روحيلو وكلميه عشان خطري.. 
حاضر.. 
106 

سابت حبيبه اسماء ومشيت ف اتجاه حسام 
حبيبه: تعرف تقولي اي مشكلتك.. 
مش انتي بتقولي بناتي 
امال فين دا ان شاء الله.. 
يا سيدي بناتي ولادي 
انت مالك 
انا وحده مش عايزاك تيجي معايا ولا تحضر معايا انا حرة.. 
لا حرة دي لما مكنش معاكي او لو مكنش ملطوع مستنيكي تحت.. 
خلاص لو مضيقك اتفضل وانا هتصل ببابا يجي يخدني.. 
يعني انا قاعد عشان خاطر عيونك انا قاعد عشان ببايا وبباكي طلبو مني اني اتزفت اوديكي واجيبك وانا مبحبش اطلع مش اد كلمتي 
.. 
اشمعنه معايا بتطلع كدا.. 
انتي مين اصلا عشان اطلع معاكي كدا ولا مش كدا انتي صدقتي انك بني ادمه ولا اي.. 
عارف اي اللي بيخليني عادي لما اسمع كلامك دا 
اني عارفه انك اصلا قليل الزوق فاي حاجه هتتقال منك عادي .. 
طب قصري عشان موركيش قلة الزوق ادام صحابك ويلا عشان انا مش هقعد اكتر من كدا.. 
هو اي اللي يلا دي خطوبة صحبتي الوحيده يبقي امشي والحفله لسه مبداتش ! 
انا هقوم اقف معاها وابقي ارجعلك لما اخلص.. 
مش انتي عايزة تقعدي ؟.. 
اة.. 
107 

يبقي مفيش قيام واقعدي زي منا قاعد كدا.. 
ازاي يعني.. 
يعني تفضلي قعده كدا زيك زي الكرسي.. 
هو اي دا 
لا طبعا انتي بتحنسني يعني ولا اي.. 
شوفيها زي ما تشوفيها بس قوم مفيش ولو عايزة فضايح انا معنديش مانع.. 
بصتله بغيظ وهي مش عارفه تعمل اي لانها عارفه انه يقدر يعمل اي حاجه وهي مش عايزة تظهر ادام صحبتها بمظهر وحش 
قعدت جانبه طوال الحفلة واصحابها بيشاورولها من بعيد ويضحكولها 
لحد ما جت رقصة السلو الاخيرة ركزت معاهم وبصتلهم بحب 
وهي بتتمايل مع الموسيقي وحسا بيها ومتخيله نفسها ف المكان دا 
بس مع مين مش عارفه 
بصلها حسام وهي سرحانه ف ملكوتها نظرتها دافيه كدا 
لحد ما جة الشخص اللي كان معجب بحبيبه ومعاها في الكليه ووقف ادمها 
..حبيبه ازيك.. 
بصتلة باستغراب وبصت لحسام : نعم ؟.. 
بقولك ازيك.. 
الحمد لله كويسه.. 
انا كنت عايز اكلمك ف موضوع كدا ممكن اكلمك دلوقتي لوحدنا؟ 
او لو تحبي نرقص مع بعض.. 
فتحت بوقها وهي مش مصدقه وقالت بصوت عالي : انت بتستهبل.. ? 
108 

وبعدين بصت لحسام وافتكرت انها ناويه تخليه يشيط م الغيظ 
حسام مكنش عارف مين دا 
ولا سامع بيقول اي من صوت الموسيقي 
وبص لحبيبه وسالها: مين دا وعايز منك اي.. 
دا زميلي ف الكليه وعايز يرقص معايا.. 
يأي يا روح طنط؟.. ! 
يرقص معايا سلو.. 
بصت حبيبه لزميلها وقالتله : يلا انا موافقه.. 
كان جواها شوية حجات بتتشاكل لانها مش هتعمل كدا ومش عايزة ترقص معاه وفي نفس الوقت 
عايزاة يتغاظ اول ما قامت وقفت 
قام حسام ومسك اديها وقعدها مرة تانيه وضرب زميلها بالبوكس وقعه علي الارض 
حسام: شايفها قاعده مع سوسن يا روح امك.. 
بص الناس اللي كانو جانبهم عليهم ولحسن حظ حبيبه 
كان بقيه المعازيم مشغولين مع اسماء قام حسام وشدها من اديها وساب الحفلة 
زقها جوا العربيه واتحرك.. 
حبيبه: انتي باي حق تعمل اللي انت عملته دا انت انسان همجي وانا لا شفت ولا هشوف زيك عجبك منظري ادام صحابي دلوقتي 
ولا ادام الناس 
ولا اسماء اللي مشيت من غير معبرها حتي.. 
كان حسام ماشي بعربيته بسرعه جدا 
قعدت حبيبه تبصله وتبص للطريق ومسكت في ايد الباب : لو سمحت براحه شويا احنا كدا هنعمل حادثه.. 
109 

كان حسام مغيب ولا كأنه سامع حاجه وحبببه خايفه فضلت تتكلم ومش لاقيه اي رد فعلا 
فقالت : وقف العربيه يا حيوااان.. 
سمع حسام الكلمه دي ضغط ع الفرامل مرة وحدة 
كانت حبيبه هتتخبط بس مسكت في العربيه علي اخر لحظه.. 
قالها حسام وهو بيبص إدامة : انزلي.. 
حبيبه : هو اي اللي انزلي.. 
انزلي وبقلهالك وانا ماسك نفسي بالعافيه انزززلي.. 
بصت حواليها كان المكان ضالمه مفهوش اي بني ادم او حته مبني 
مش شايفه غير الأشجار في كل مكان وشكلها يخوف.. 
فتح حسام بابه ونزل 
راح ناحيه حبيبه وفتح الباب وشدها وخرجها برة العربيه.. 
انت بتعمل اي.. 
قالتها وهي بتبصله مردش عليها وركب عربيته ومشي 
مكنتش مصدقه اللي حصل 
ازاي يسبها في مكان زي دا 
بكل سهوله يرملها شنطتها ويمشي! 
خدت شنطتها من علي الارض وهي بتعيط واتصلت بباها بس ملقتش شبكة في المكان قعدت تعيط اكتر وهي بتبص حواليها.. 
كان حسام بيبص في المرايه علي حبيبه وفضل يبعد لحد ما اختفت خالص 
ضرب الدريكسيون بكل قوته 
وقرر يرجع لما قرب لقي حبيبه قاعده علي الارض وماسكة شنطتها ولسه بتعيط وقف العربيه ادمها 
حسام : اركبي .. 
110 

بصتله وهي قاعده :هو انت هتترلني بمزاجك وتركبني بمزاجك 
مش راكبه وانا هتصل ببابا يجي يخدني وهما يبقو ليهم تصرف تاني معاك 
نزل 
حسام ورزع الباب : انتي هتتنيلي تركبي ولا امد ايدي عليكي.. 
انت كمان بتهددني لا دا انت مش زودتها بس 
دا انت عديت الحدود بمراااحل.. 
مسكها من دراعها وقومها من علي الارض وزقها جوا العربية 
قعد يدور في العربيه مش عايزة تدور حاول مرة واتنين ومفيش فايده نزل عشان يشوف مالها ورجع 
حبيبه: اي ؟.. ! 
حسام: هو ايه اللي اي مش حضرتك نورتي العربيه هيبقي ف اي يعني.. 
ولي متقولش ذنبي 
وربنا بيخلصه فيك عشان تبطل عمايلك دي... 
عمايلي انا ولا قله ادبك انتي 
بصي انا مش عايز اسمع صوتك دلوقتي خالص عايزك متحسسنيش انك هنا ولو سمعته انتي حرة.. 
انا مبتهددش ع فكرة.. 
وانا مبهددش انا بفعل.. 
سكتو شويا وبعدين خرج حسام تليفونه عشان يتصل بحد يجي يساعده : مفيش زفت شبكه هنيل اي دلوقتي؟.. 
انت بتسالني انا.. 
امال اسال مين 
مش شورتك وصحبتك اللي جبونا هنا انا كنت عارف 
بدل اليوم فيه سيرتك يبقي اكيد مش هيعدي ع خير.. 
111 

عربيتك هي الخربانه مدبسهاش فيا انا.. 
هي خربت اة 
بس لما انتي ركبتيها طلعي تليفونك واتنيلي جربي اتصلي بحد يجي يشوف مصيبتنا دي.. 
جربت من شويا ومفيش شبكه.. 
جربي تاني مش هتخسي حاجه.. 
حبيبه بعد ما جربت: قلتلك مفيش شبكه برضو .. 
ولا في زفت عربيات معديه.. 
منت اللي جبتنا م الطريق دا 
ماكان في الطريق اللي احنا جين منو.. 
وهو حد يبقي معاكي 
ويبقي داري باللي بيعمله برضو 
والله انتي اللي ورا المصايب اللي بنشوفها دي كلها.. 
افضل برر اعمالك كلها بالكلمتين دول.. 
اعمال اي واللي انتي عملتيه هناك دا كان اي.. 
انا اللي عملت 
مش انت اللي ضربت الولد ووقعته ادام الناس.. 
من اي بقه كملي مش عشان جاي يرقص معاكي وانا قاعد.. 
وانت مالك يرقص معايا ميرقص دا يخصك ف اي 
انت هتصدق انك خطيبي بحق وحقيقي ولا اي.. 
112 

لا يا ماما انا مالي دي وانا مش قاعد معاكي انما يجي يخدك وانا قاعد 
والله لو كنتي سلعوة قعده جمبي 
انتي مش قعده مع سوسن 
وانتي قبله تحترميني وانا معاكي وانا مش معاكي لاما وربي وما اعبد هوريكي ايام لا شوفتيها ولا هتشوفيها.. 
اتنيل ع خبتك هو انت عارف تتصرف ف وقفتنا دي حتي.. 
من اي مش كل دا من تحت راسك اسكتي بقه بدل ما اديكي ع وشك.. 
النبي خفت.. 
بت انا مش عايز اسمع صوتك لحد ما نشوف اخرتها.. 
خرج حسام وفضل يدور هنا وهنا 
مستني اي عربية تعدي بس مفيش ولا عربيه عدت استسلم ودخل قعد في العربيه ورجع راسه لورا وغمض عينه.. 
حبيبه: اي داا انت هتنام؟ 
انتي شايفه اي.. 
هتنام ازاي 
اتصرف اعمل اي حاجه.. 
اعمل اي يعني موبايلات ومبتتصلش عربيات ومبتعديش 
ومفيش سريخ ابن يومين وجربت مع العربيه مليون مرة مفيش فايده تحبي اشتال العربيه ع دماغي واجري يعني.. 
خلاص نترل نمشيها.. 
نمشي اي يا متخلفه 
هو كتر كلامك محسسكيش بالمسافه ولا اي وبعدين طريق زي دا ميتمشيش.. 
يعني هتنام وتسبهم قلقانين علينا ف البيت.. 
113 

لو لقيتي حل تاني ابقي صحيني اتخمدي بقه. . 
اتخمد فين ? 
انا مش هنام انا هعرف اتصرف كويس.. 
فتحت الباب ونزلت 
قعدت تدور علي اي حاجه 
شافها حسام وهي بتلف وقفل باب العربيه 
بعدها سمعت حبيبه اصوات غريبه خافت وقررت ترجع 
حاولت تفتح الباب مش راضي كان حسام مرجع راسه ومغمض عنيه 
قعدت تخبط علي الباب وتبص وراها وحواليها 
حساام افتح يا حسام.. 
مش بتقولي هتتصرفي فرجيني.. 
افتح بالله عليك.. 
هتبطلي كلام وهتحترمي نفسك ولا لا.. 
هسكت حاضر بس افتح بقه.. 
وبالنسبه للادب ؟.. 
عايزني اعمل اي طيب.. 
اتأسفي.. 
نعم ؟.. 
اعتذري صعبه دي.. 
انا معملتش حاجه اعتذر عليها.. 
114 

خلاص خليكي برة.. 
دا انت بني ادم مستغل.. 
هنغلط تاني ؟ 
خلاص خليكي برة.. 
لا خلاص خلاص هعتذر انا 
انا.. 
ها هتيجي اهه.. 
انا 
انا اسفه.. 
مممم مش حسسها كدا حسك بتقوليها من غير نفس.. 
نعم يا خوياا ؟.. 
هههههه ادخلي ادخلي.. 
دخلت وهي بتبصله بغيظ وبتستحلفله.. 
حبيبه: انت عارف انك كل يوم بتثبتلي اني رائي فيك صح.. 
هااا احنا لسه فيها 
وممكن اطلعك تاني.. 
خلاص سكت اهه.. 
غمض حسام عينيه مرة تانيه وحبيبه مركزة حواليها 
حسام: ممكن تطلعي ورا لو هتنامي.. 
115 

لا انا كدا مرتاحه.. 
خلاص خليكي مرزوعه انا الحق عليه.. 
**** 
كان والد حبيبه وحسام ماسكين تليفوناتهم وقلفانين 
مجدي : اي يامحمد مفيش فايده برضو.. 
محمد: لا برضو مغلق انا مش عارف هما فين.. 
ان شاء الله خير.. 
ربنا يجيب العواقب سليمه.. 
لو اتاخرو عن كدا هتصرف بإذن الله متقلقش.. 
**** 
حبيبه قعده في العربيه بتحاول تنام لاكن قلقها مانعها 
فضلت تدفي جسمها بأديها وكانت حسه 
بالبرد من كتر الخوف 
حسام كان نايم بس حركاتها الكتير قيمته : متتخمدي يبنتي.. 
بردانه اعمل اي بس.. 
بردانه ازاي يعني 
هو فين البرد دا 
احنا في الصيف علي فكرة.. 
هو انت بتحس اصلا عشان تحس بالبرد.. 
116 

طيب نامي بقه مش عارف انام منك.. 
يابني بقولك بردانه.. 
اعملك اي يعني اولعلك ف العربيه عشان تدفي.. 
مش بقولك متعرفش ف الزوق متعمل زي الشباب وتجبلي الجاكيت بتاعك 
يا اخي.. 
وانا افضل من غير جاكيت لي ان شاء الله وعشان مين 
عشانك.. ! 
ياباااي عليك 
اتخمد مش عايزة حاجه.. 
قلع حسام الجاكيت ورماه في وشها ..خدي.. 
اة براحه هو ف حد يدي لحد حاجه كدا.. 
الله مش انتي اللي عايزاة.. 
قلتلك هاته مش ارميه ف وشي.. 
انتي هتتامري متلبسي وانتي ساكته.. 
هو احنا هنفضل هنا كتير.. 
لحد ما ربنا يسهلها ونلاقي حد يقطرنا.. 
ودا امته .. 
دا لما ربنا يفرجها .. 
تصدق انت معندكش دم.. 
117 

انت هتبدأي تلبخي تاني.. 
انا كل ماشوفك لازم يحصلي مصيبه.. 
المفروض مين فينا اللي يقول الكلام 
دا ان شاء الله دا كل اللي انا فيه دا من تحت راسك انتي 
حتي مش عارفه تخلصينا م الورطه اللي حطتينا فيها.. 
ومتخلصناش انت لي.. 
انا قلتهالك قبل كدا مش انا اللي هفشكل الموضوع.. 
خلاص متقولش بقه مصايب وغيرة لاني انا كمان مش هطلع ادمهم اللي مفشكله الموضوع.. 
يبقي تستحملي اللي هيحصل 
بباكي وببايا نوين يعملو الفرح قريب يعني هتيجي ع دماغك لو عليا انا ولد مفيش حاجه تعبني انما انتي بنت وهيبقي اسمك مطلقه 
فكري يبنت الناس عشان انا مش مضرور.. 
بصتله بقلق شويا وبعدين شافو ضوء عربيه فترل حسام جري 
وقفت العربيه ونزل منها والده ووالد حبيبه 
وقال مجدي : حسام ؟!! اي اللي حصل .؟.. 
حسام: بابا ؟؟؟؟!! 
العربيه عطلت وجربنا نتصل بيكو كتير بس مفيش شبكه.. 
مجدي: احنا مسبناش حته مدورناش عليكو فيها ودورنا ف كل الطرق اللي بتوصل للبيت والقاعه.. 
محمد: بركه انكو بخير يبني 
متعرفش كنا قلقانين عليكو ازاي 
انتي كويسه يا حبيبه.. 
اة يا بابا الحمد لله.. 
118 

مجدي: طب يلا 
واقفل العربيه يا حسام وبكرة الصبح نبقي نجيب حد يقطرها.. 
ركبو كلهم العربيه وقعدت حبيبه وحسام في الكرسي اللي ورا 
كل واحد كان بيبص في الشباك اللي جانبه حبيبه بتفكر في الكلام اللي حسام قاله وازاي هتكون هي الوحيدة المضرورة بالموضوع دا 
كانت لسه لابسه الجاكيت بتاعه 
ومش فاكرة انها لبساه وصلو بيتهم واستقبلتها امال 
وسلم مجدي وحسام علي محمد ومشيو دخلت اوضتها وقعدت علي سريرها تكمل تفكير وافتكرت جاكيت حسام فضلت مسكاة 
شويا وبعدين حطته بعيد 
وصل حسام البيت وطلع اوضته وبدأ يغير هدومه وافتكر الجاكيت بتاعه 
بعدها غلب عليهم النوم واستسلمو ونامو.. 
...... 
كان مجدي قاعد علي الكرسي في الريسبشن سمع صوت باب البيت فبص : 
حسام ؟ 
تعالي يا حبيبي عايز اتكلم معاك شويا.. 
خير يابابا اتفضل.. 
عايزين نطمن بقه هتفرحونا امته.. 
ازاي يعني.. 
يعني نحدد الفرح ع يوم كام.. 
ولي مستعجلين كدا انا وحبيبه لسه مخدناش ع بعض اوي.. 
يبني انت عارف تطويلت الخطوبه بتجيب مشاكل 
وانا نفسي افرح بيك بقه واشوف ولادك.. 
119 

طيب مقلناش حاجه بس دلوقتي بدري اوي دا انا حتي مش هلحق اجهز نفسي. . 
تجهز نفسك ف اي شقه وخلصانه موبيليه واسبوع تكون مفروشه والشغل انا هعرف اخدلك اجازة منه ف اي تاني.. 
بصراحه كدا يابابا انا مش حاسس ان حبيبه ممكن تبقي مراتي 
او اللي تكمل معايا حياتي.. 
انت بتقول اي يبني.. 
والله انا حولت وحولت كتير 
بس مش حاسس نفسي معاها.. 
وانت هتحس نفسك امته ان شاء الله لما تكبر ويعدي عليك العمر ولا لما احنا نموت انا فكرتك عقلت يا حسام الفترة اللي فاتت بس 
شكلك لا عقلت ولا زفت.. 
يا بابا دي حياتي وانا اللي هعشها يعني هعمل اي لو فضلت مش متقبلها تبقي مراتي.. 
وانت كنت دمرت حياتنا قبل كدا لي.. ! 
قالها والده فبصله حسام بزعل ومعرفش يقول ايه : انا انا. . 
انت اي يا حسام انا كل ماقول انت عقلت وننسي الموضوع 
تفكرني وتثبتلي انك انت كمان مش عايز تنسيني حرام عليك يا حسام انت زعلتنا مرة متكررهاش تاني لاني مش هسمحلك.. 
طلع مجدي السلم وهو زعلان وفضل حسام مكانه.. 
**** 
محمد: اخبارك اي يا حبيبتي.. 
الحمد لله يا بابا كويسه.. 
واخبار صحتك.. 
120 

الحمد لله بومب.. 
اكيد ملانه م الاجازة.. 
اة والله يا بابا بجد ممله اووي.. 
طب مفي حجات تعمليها ممكن تخليكي متحسيش بملل.. 
يااريت يابابا دا انا قربت اطق.. 
اخرجي مع صحباتك مثلا 
روحي النادي 
اتجوزي هههههههه.. 
ها ؟؟ .. 
م الاخر يعني يا حبيبه انا حددت انا وحج مجدي معاد جوازكو انتي وحسام.. 
معاد اي ؟.. 
معاد جوازكو يا حبيبتي.. 
جواز مين.. 
انتي وحسام يا حبيبه.. 
دا ازاي يعني يا بابا.. 
يعني اي ازاي حددناه كمان شهر.. 
انتفضت حبيبه ووقفت ع سريرها : شهر ازاااي.. 
اي شهر قليل عليكي ؟ 
متخفيش كل حاجه جهزة متشليش هم.. 
121 

يابابا ازاي هو احنا لحقنا.. 
طب انزلي بدل مانتي عامله زي القرود كدا.. 
نزلت حبيبه وقعدت مرة تانيه 
..
دلوقتي يابنتي احنا عايزين نفرح بيكو ونشيل عيالكو واحنا كبرنا فقلنا بقه خير البر عاجله ونفرحكو انتو كمان ولو ع التوضيبات 
متشليش هم 
كل حاجه جاهزة والكتالوجات بتاعت الموبيليا هتبقي عندك بكرة تختاري منها بدل اللف 
والشقه جاهزة وكمان اسبوع تبقي مفروشه وفساتين الفرح هتبقي عندك تختاري منها اللي يعجبك وكل دا عمك مجدي عايز 
يعملهولك ومش عايزك لا تلفي ولا تخرجي ولا تتعبي نفسك.. 
طيب يا بابا انا.. 
انتي مالك.. ? 
انا حسا اني مش جاهزة كدا.. 
ازاي يعني.. 
اني لسه صغيرة ع تحمل المسؤليه 
دي كلها ولسه كمان ادامي الكليه.. 
ولا تشيلي هم الكليه مدبرة والبيت مش هتشتغلي فيه اد كدا.. 
بابا انا مش عايزة حسام.. 
اتغيرت ملامحة وقال :نعم.. ? 
مش عايزة حسام وانا فكرت قبل كدا اقولك 
وقلت يمكن الموضوع يجي من عند ربنا ويتفشكل بس شكله كدا لا 
ومكنتش متصورة انها هتوصل للجواز.. 
122 

امال كنتي متصوراها هتوصل لفين يا حبيبه..? 
يابابا انا مش عايزاك تزعل انا اللي صبرني الفترة اللي فاتت اني مش عايزة ازعلك.. 
وانتي دلوقتي بتفرحيني.. 
ضغط ع نفسي كتير بس والله ما قدرت.. 
وجايا قبل الفرح بشهر تقولي كدا.. ! 
ما حضرتك اللي استعجلت وكنت مفكراك هتشورني قبلها 
مكنتش اعرف ان الموضوع هيمشي بسرعه كدا.. 
وانتي عايزاني دلوقتي اروح للراجل واقوله معلش يا حج بنتي غيرت رايها اصلها ضغطت ع نفسها ومعرفتش 
انا كنت مفكرك اكبر من كدا يا حبيبه.. 
يابابا انا بس.. 
انتي اي عايزة تكسفيني ادام الناس قبل الفرح بشهر وعايزة تحرجينا ادامهم ونطلع مبنعرفش حاجه ف الاصول 
لو حولتي تفرحيني مكنتيش قلتي اللي بتقوليه ده انما الظاهر 
انا دلعتك والدلع جه ع دماغي.. 
يابابا.. 
بلا بابا بلا بتاع واعملي اللي انتي عايزاة انتي حرة.. 
خرج محمد من اوضتها وقعدت حبيبه تعيط .. 
**** 
قعدو هما الاتنين يفكرو في الموضوع هل يضحو بنفسهم وعمرهم ولا يرفضو الواقع دا فقرر كل واحد فيهم قرارة ... 
خبط حسام ع الباب فرد مجدي : اتفضل.. 
123 

دخل حسام وهو موطي راسه وزعلان.. 
بابا انا كنت عايز اقول لحضرتك اللي انت عايزة انا موافق عليه 
انا عارف اني غلطت قبل كدا وعمري ماهقدر اكفر عن غلطتي بس لو جوازي من حبيبه ممكن يكفر حتي عن جزء انا موافق.. 
يبني انا مقدرش اخليك تعمل حاجه انت مش عايزها انت راجل ومالي مركزك كل اللي عايزة منك انك تعقل 
وتفكر وتكبر مش اكتر بس.. 
خلاص يابابا حاضر.. 
ربنا يهديك لينا يا حسام .. 
**** 
اعمل اي يا اسماء؟.. 
والله منا عارفه اقولك اي يا حبيبه مش عارفه تفضلي ع موقفك وتزعلي بباكي ولا تحولي وخلاص.. 
أحاول ف اي يا اسماء دا جواز وحياه هو انا راحه العب.. 
خلاص بدل الفرصه جت ادامك خليكي ماسكه فيها.. 
يعني اقف ادمهم.. 
مش تففي انتي بس قولي رايك مش اكتر اصل احنا خلاص خلصنا زمن الابيض والاسود 
والغصب ع الجواز دا 
دي بقت موضه قديمه.. 
خلاص انا هخليني ع راي انا مصدقت اني قدرت اصارح بابا.. 
طب افرضي عمو زعل منك بزيادة. . 
والله منا عارفه اعمل اي بقه.. 
124 

حولي تشدي وترخي 
يعني فهميهم من غير زعل ولو لقيتي الموضوع كبير وفقيهم ع كلامهم وخلاص.. 
يعني اتجوز واحد مش بطيقه.. ? 
انتي قولتي قبل كدا انك ممكن تضحي عشان بباكي بأنك تعملي اي حاجه يا حبييه وربنا قال عسا ان تكرهو شيئا وهو خيرا لكم الله 
اعلم بكرة مخبيلك اي يمكن تحبيه.. 
ابداا لو اخر يوم في عمري واخر واحد ع الدنيا.. 
سبيها ع الله بس اوعي تشدي مع بباكي وممتك.. 
حاضر متقلقيش ان شاء الله.. 
ماشي يا حبيبتي سلام .. 
سلام.. 
**** 
خبطت ممتها عليها ودخلت الاوضه.. 
ازيك يا حبيبه.. 
الحمد لله يا ماما اتفضلي.. 
مزعله بابا لي.. 
يا ماما والله انا مقدر ع زعلكو بس بجد انا مش قدرة استحمل الموضوع دا.. 
ولي مصرحتنيش م الاول يبنتي .. 
منا خفت لتزعلو وقلت يمكن اغير رائي بس مقدرتش. . 
وجايا تقولي كدا قبل الفرح بشهر يا حبيبه.. 
125 

يا ماما منتو مقلتوليش انكو حدتو الفرح ولا قلتولي اي حاجه بخصوصه هعرف ازاي بقه.. 
لا يا حبيبه احنا حتي لو كنا قلنالك برضو كان هيبقي رد فعلك هو دا 
انتي بنتي الوحيده وانا عارفاكي.. 
انا عارفه اني غلطانه اني مقلتلكوش من الاول بس والله يا ماما كل الفترة دي كانت محاولات مني .. 
طب وبابا والناس وعمو مجدي كل دول مفكرتيش فيهم انا كنت مفكراكي بتحبي بابا عن كدا.. 
يعني انتي يا ماما ترضي اتجوز غصبا عني.. 
ومين جاب سيرة الغصب يينتي حسام انسان كويس 
ابن ناس كويسين محترم وبيعملك كويس وبباه ناقص يشيلك فوق راسه هو ومراته عايزة اي تاتي بقه.. 
يا ماما حسا اني مش مرتحالو.. 
دا مش سبب يخليكي تسبيه ويخليكي تزعلي بباكي وتكسفيه ادام الناس كدا 
يا حبييه.. فكري يينتي قبل ما تزعلي بابا وقبل متظلمي نفسك انا هسيبك دلوقتي ومتقوليليش ردك وفكري كويس.. 
خرجت امال وسابتها حيرانه 
ياربي اعمل اي بس اوافق وادمر حياتي كلها ولا اقول لا وازعلهم هما عمرهم ما غصبوني ع حاجه ولا زعلوني 
بس برضو مقدرش اضحي بحياتي كلها واعيش مع واحد زي دا يارب قويني ودلني ع الخير يارب.. 
**** 
جة الليل وكان امال ومحمد في اوضتهم خبطت حبيبه علي الباب ودخلت: 
بابا ماما انا عارفه انكو عمركو ما غصبتوني ع حاجه وعمركو ما زعلتوني وانا والله طول حياتي بحاول اسعدكو 
وعلي قد مقدر بعمل اللي يفرحكو بس معلش انا مقدرش أكمل مع حسام انا اسفه.. 
بصتلها امال بدهشه كبيرة ولسه جايا تتكلم منعها محمد وخرجت حبيبه وقفلت الباب وراها.. 
مسك والدها موبايله 
126 

امال : انت بتعمل اي يا محمد 
بتصل بالحج مجدي.. 
لي... 
هو ايه اللي ليه 
انتي مشفتيش بنتك قالت اي عايزاني اعلق الراجل اكتر من كدا ولا اي.. 
انا مقلتش كدا بس ع الاقل تصبر يمكن تغير رايها.. 
مش هتغيرة انا عارف.. 
طب استهدي بالله بس 
وبلاش تتصل بيه علطول كدا.. 
مستهدي والله بس مينفعش اسيب الراجل كدا 
دا مبيعديش يوم الا وهو مجهز حاجه للفرح قومي هاتي دهبهم من بنتك ومتنسيش الدبله.. 
اتصل والدها بوالد حسام : ايوا يا حج كنت عايز اشوفك كمان ربع ساعه كدا 
اة معلش ضروري 
ماشي يا حج ف انتظارك في رعاية الله.. 
**** 
راحت امال وخدت علبة الدهب من اوضة حبيبه وقالت لحبيبه تقلع الدبله من اديها بصت حبيبه للخاتم شويا وبعدين قلعتها وجت 
عشان تديه لممتها بس حست بشعور غريب كدا.. 
حست بشكة في قلبها بعد ما قلعته حست بقلق وحزن كأن الخاتم دا ساحب دقات قلبها معاه بس ايه الشعور دا هي مش قدرة تفسرة 
خرجت والدتها وفضلت حبيبه ف اوضتها عدي الوقت وجه مجدي واستقبله محمد 
محمد: اتفضل يا حج.. 
127 

مجدي: خير ف اي قلقتني.. 
خير ان شاء الله انا عايزك بس ف موضوع ومكنش ينفع اكلمك فيه ف التليفون.. 
وحط العلبه ادامه.. 
مجدي: اي دا يا حج محمد.. 
دي شبكت حسام.. 
منا عارف بس جيبهالي لي.. 
بصراحه كدا يا حج مجدي حبيبه غيرت رايها انا مش عارف بقولك كدا ازاي 
ولا اي اللي انا بعمله بس انا بقالي شويا بحاول معاها وهي ركبه دمغها انت اخويا وانا ميرضنيش اعلقك واعلق حسام اكتر من كدا 
دا كفايا التكاليف اللي انت بتتكلفها كل يوم انا قلت اعرفك قبل ما الفرح يقرب اكتر من كدا.. 
طب لي اي حصل حسام زعلها ف حاجه انا قصرت ف حاجه.. 
انت تقصر دا انت زين الناس يا حج.. 
امال ف اي.. 
سألتها بتقول مش مرتاحه 
وبقلها فترة بتحاول بس معرفتش.. 
لا اله الا الله سيدنا محمد رسول الله .. 
انا والله ماعارف اقولك اي.. 
طب هي حبيبه فين.. 
ف اوضتها فوق بس انا حالف بالله لساني ما يخاطب لسانها ابداا.. 
128 

لا مينفعش هي مغلطتش ف حاجه دي كلها حاجات بتاعت ربنا 
ودا نصيب بس انا كنت عايز اقعد معاها شويا.. 
من عنيا حاضر 
امال اندهي لحبيبه.. 
لا قولها بس وانا هطلعلها اوضتها.. 
خبط مجدي علي حبيبه : اتفضل يا عمو.. 
كانت حبيبه واقفه ولابسه الازدال.. 
مجدي: ازيك يا حبيبه.. 
الحمد لله ازي حضرتك.. 
وحشتيني قلت اجي اشوفك اخبار الاجازة معاكي اي.. 
الحمد لله يا عمو تمام .. 
طب اقعدي انتي وقفه لي.. 
حاضر .. 
اي الاوضه الحلوة دي.. 
متشكرة دا من زوق حضرتك.. 
كل دي كتب انتي بتحبي القراءة ولا اي.. 
اة بقرأ ع ادي كدا.. 
وقراتي كل دول.. 
اة الحمد لله.. 
129 

ودا يبقي ع ادك برضو 
احلي حاجه فيكي يا حبيبه انك كل يوم بتفجأيني بحاجه جديده فيكي. 
هند بنتي كانت كدا زيك 
كانت جميله فيها منك كتير عشان كدا من اول يوم وانا حسك هي 
عارفه يبنتي انا من اول ما اخترتك لحسام كتت حاسس اني بختار ليا 
حاسس كدا اني هحتجلك اكتر من حسام كنت متاكد انك هتعوضيني عن هند انا عارف انك ممكن متفهمنيش او متحسيش باللي 
جوايا بس انا طول حياتي بحاول اعوض نفسي بهند تانيه وعمري ما حسيت بهند تانيه غير فيكي .. 
ربنا يخليك يا عمو دا شرف ليا 
بس انا عمري ما سالت حضرتك ع هند ولا اعرف اي حصلها.. 
بصلها بزعل وبدأ يتكلم : هند كانت اصغر من حسام بسنه مكنوش بيسيبو بعض لحظه حسام من يومه كان راجل مكنش بيعتبرها 
أخته كان بيعتبرها بنته مكنش ف اي ولد يجرأ يدايقها ولا اي حد يكلمها كان ف كذا ولد بيحاولو يدايقوهم 
بس حسام مكنش بيديهم فرصه كانو بيحبو يلعبو دايما فوق السطح وكان هو واصحابه بينفسو بعض انهم يقفو علي السور ويمشو 
عليه ضربناه كتير اوي عشان ميعملش كدا 
وعشان هند متقلدوش في يوم كان هو وهند فوق السطح هند حولت تقف علي السور طلعت انا بالصدفه وشدتها وزعقتله قالي انها 
قعدت تتحايل عليه عشان تطلع 
فضلت معاقبهم شهر ميطلعوش 
اول ما خلاص نسينا طلعو هما وصحابهم هند كانت عنديه اوي وكانت مصممه تعمل كدا تاني خلصو لعب وصحابهم مشو وبعدين.. 
سكت شويا 
فسالت حبيبه: وبعدين ..? 
قال وهو بيحاول يداري حزنه بابتسامة : وقعت.. 
طب ازاي يا عمو ولا اي اللي حصل.. 
منعرفش حسام فضل شهر عنده صدمه ومبيتكلمش ونسي خالص اللي حصل يومها.. 
طب واصحابه؟.. 
130 

كلهم بيقولو انهم سبوه هو وهند بعد ما خلصو لعب .. 
يعني حسام معرفش ان اخته ماتت.. 
لا عارف وفاكر ولسه بيعاني م الموضوع دا لحد دلوقتي بس مش فاكر التفاصيل.. 
حست حبيبه ان في جزء مش مفهوم في القصه دي 
او والد حسام بيحاول يخبيها 
بس مرضتش تسالة ولا تتقل عليه وتخلية يحكي حاجه مش عايزها .. 
مجدي: ماتت وهي عندها اتتاشر سنه كانت صغيرة ف السن اة 
بس كبييرة اوي ف تفكيرها وعقلها 
سابت فراغ كبير اوي عند ممتها وعند حسام وعندي 
كل واحد فينا افتقدها بأسلوبه كانت كل حاجه عند حسام ومن بعدها وهو اتغير عارف انه ممكن حسام ميكونش كويس معاكي او 
مفرحك زي بقيت الخطاب بس مفيش احن ولا اطيب من قلبه اساليني انا 
اة بضغط عليه وبقسي عليه بس لمصلحته لانه مش هيبقي راجل غير كدا 
اللي عايز اقولهولك ان حسام محدش يعرفه ادي وانا لو كنت اشك ولو لحظه انه ممكن يظلمك والله يبنتي مكنت اتقدمت لبباكي ولا 
فكرت حتي اني اجوزة.. لان بنات الناس مش لعبه 
انما حسام قلبه طيب 
هو اة اتغير بس نفسي تحطي ايدك ف ايدي ونرجعه حسام بتاع زمان انتي عارفه انا متمسك بيكي لي يا حبيبه.. 
لي .. ? 
عشان انا حاطط فيكي امل ومسؤليه وعارف انك هتبقي ادها .. 
يا عمو دي حاجه تفرحني بس مش انا لوحدي اللي مش عايزة 
حسام نفسه مش عايزني.. 
عارف.. 
131 

يعني حضرتك عارف وبرضو لسه عايز الموضوغ يمشي 
دا انا مش عايزاة 
ولا هو عايزني يبقي هنتجوز لي وبعدين حضرتك عارف ازاي هو قالك حاجه.. 
اة حسام كان راكب دماغه زيك وانا ضغط عليه بموضوع هند.. 
زي ما حضرتك بتضغط عليا بيه برضو ؟.. 
كدا برضو تقولي كدا يبنتي انا لو بضغط عليه بالموضوع دا وبفكرة بيه بيبقي عشان مصلحته عشان عارف انك انتي اللي هترجعي 
حسام لطبيعته وعارف انه لو لف الدنيا كلهااا مش هيلاقي زيك ومش عايزة يخسرك 
انما انتي بحكيلك دا وبقولك اسرارة عشان انا واثق فيكي وعارف برضو ان حسام هيرجعلك الثقه اللي انتي افتقتديها ف الرجاله 
والله يبنتي ما هتلاقي حد يسعدك اده مش بقول كدا عشان هو ابني لا عشان دا اللي انا شايفه بجد.. 
يا عمو بس احنا بنكرة بعض دا احنا عملين زي القط والفار.. 
وهو ف احلي م الحب اللي بيجي كدا متعرفيش المثل اللي بيقول مامحبه الا بعد عداوة.. 
سكتت حبييه شويا فحط مجدي العلبه ادامها.. 
بصي انا مش عايزك تتسرعي ولا تفكري اني بضغط عليكي 
انا عايزك تاخدي وقتك وتفكري ف كلامي وتصلي 
وتدعي ربنا يبينلك الخير ماشي يبنتي ؟.. 
هزت راسها وقالت: حاضر يا عمو. . 
يلا تصبحي ع خير ومستنيكي تكلميني مع السلامه.. 
ابتسمت وقامت تسلم عليه وقفل الباب وراة 
قعدت هي علي السرير 
تدور الكلام في مخها وقررت تصلي ركعتين عشان ربنا ييسرلها الحال...... 
****
132 

-صباح الخير يا ماما.. 
صباح الخير يا حبيبتي .. 
بصت لوالدها وقالت : صباح الخير يا بابا.. 
فمردش عليها وكملت هي 
:بقولك يا بابا مش معاك كتالوجات فساتين كدا 
محمد : لي ان شاء الله 
اصل كان في وحده صحبتي عايزة تتفرج عليهم.. 
محمد : افهم من كدا اننا عقلنا.. 
يا ببتي انا دايما عقله.. 
ماشي يا عقله بس متكرريهاش تاني بقه.. 
لا متقلقش ان شاء الله انا قررت خلاص اكمل اللعبه للاخر واقابل الوحش.. 
لعبة اي ؟.. 
لا لا مفيش بهزر المهم مش هتباركلي بقه.. 
الف مبروك يا روح بابا انا هكلم عمك مجدي اطمنه بقه.. 
ماشي يا بابا.. 
**** 
وعدي اسبوعين 
حبيبه : ماماااا.. 
133 

ايوا يا حبيبتي.. 
اتصلو بيا من الاتيليه وعايزني اروح اشوف الفستان.. 
طيب ماشي.. 
طيب اي هروح ازاي بابا وعمو مجدي راحو يخلصو حجات مع بعض.. 
طب متتصلي بحسام يوصلك.. 
حسام.. 
قعدت تفكر شويا وبعدين قررت تتصل 
حبيبه : الو 
حسام : ايوا 
بقولك هو انت فين ؟.. 
في الشغل.. 
طيب اصلهم اتصلو بيا من الاتيليه وعايزني اروح دلوقتي عشان اشوف الفستان وبابا وعمو مش موجودين... 
والمطلوب ؟... 
ممكن توصلني ؟.. 
حد قالك اني السواق الخصوصي وبعدين بتهيقلي انا قلتلك في اول المكالمه اني في الشغل.. 
تصدق بالله انا كل ماقول اكلمك باحترام تستفذني عشان اغلط فيك بص اقفل اقفل جاتك الارف.. 
وقفلت الموبايل بص حسام لتليفونه وقال : اي البت الهبله دي.. 
وبعد ربع ساعه لقت موبيلها بيرن فردت : ايوا.. 
134 

حسام: انزلي.. 
انزل فين.. 
انزلي تحت انا واقف ادام البيت.. 
بجد ؟ ازاي طب مقولتليش انك جاي لي.. 
هتفضلي تتكلمي كتير كدا همشي.. 
لالا انا نزله علطول اهه 
دقيقة وتلاقيني ادامك .. 
مكملتش عشر دقائق ونزلت جري علي السلم 
وهي ماسكة الكونفرس بتاعها في اديها : ها اتاخرت.. 
انتي عامله زي حرامي الجزم لي كدا.. 
حرامي الجزم.. ? 
اي يبنتي هو حد يترل كدا.. 
الله الحق عليا مش عايزة اتاخر.. 
غريبه اخر مرة جتلك فيها لطعتيني ساعه ادام البيت.. 
اتكلمت بصوت واطي وقعدت تكرر كلامة وتخيل عليه : اخر مرة لطعتيني ادام البيت.. 
بتقولي اي.. 
لا دا انا بقولك يلا عشان مش نتاخر.. 
طبعا حبيبه قعدة في العربية مش ثبته قعدت تفتح الحجات وتقفلها 
وتفتح الشباك وتقفله وتبص ورا وادام.. 
135 

حسام: هو انتي متعرفيش تقعدي زي البني ادمين خالص.. 
لي شيفني قعده زي القرود.. 
ياريتك حصلتي قرد حتي.. 
مش ذنبي ان عربيتك زي الجبلايه.. 
طب اتهدي بقه 
ها هو دا المكان.. ? 
اة هو.. 
طب متتاخريش.. 
انت مش هتدخل معايا؟.. 
ادخل اعمل اي.. 
تدخل تعمل اي? 
لا ولا اي حاجه.. 
نزلت حبيبه وهي بتكمل كلامها ..ال يترل يعمل اي ال 
انسان متخلف.. 
قفلت الباب وملحظتش شنطتها اللي وقعت في العربيه 
فضل حسام مستني حوالي نص ساعة وبعدين سمع صوت موبايل.. 
حسام: اي دا الصوت دا جي منين.. 
قعد يدور لحد ما شاف شنطتها وجواها التليفون .. 
حسام: انا مش عارف البني ادمه دي عايشه ازاي 
مفيش اي احساس بالمسؤليه كدا خالص.. 
136 

فقرر يطلع ويديها شنطتها 
كانت حبيبه جوا بتجرب الفستان كانت فرحانه اوي قعدت تبص علي نفسها 
في المرايه وتحط اديها علي الفستان ومش مصدقه انها لابسه الفستان اللي كل بنت بتحلم بيه واللي حلمت هي بيه قبل كدا 
اللي كانت بتفصلة لعرايسها وهي صغيرة بقي ليها في يوم من الايام.. 
زق حسام الباب عشان يدخل.. 
ايوا يا فندم اي خدمه.. 
حسام: انا كنت عايز الانسه اللي دخلت من شويا.. 
انسه حبيبه.. ? 
ايوة.. 
حضرتك خطيبها.. ? 
اة.. 
طيب هي بتقيس الفستان دلوقتي وخلاص قربت تخلص.. 
طب ممكن بس ادخل اديها الشنطه.. 
تدخل ازاي 
انت متعرفش ان دا فال وحش ولا اي لازم الفستان يبقي مفجاه ليك يوم الفرح.. 
طب ممكن حضرتك تديهولها.. 
حاضر.. 
كانت في مراية ادام حسام بتعكس صورة الاوضه اللي جانبه فشاف البنت بتناول الموبايل لحبيبه.. 
137 

حبيبه: ايوا يا ماما انا ف البروفه اهه 
اة جميييل اووي اووي 
اووي انا فرحانه خالص.. 
خرجت حبيبه برة البروفا للاوضة اللي جنب حسام وقعدت تبص للمراية اللي ادمها وهي بتتكلم في التليفون 
بص حسام بالصدفه لقاها في المرايا اللي ادامه فراشة بيضه جميله 
نقصلها جناحين صغيرين 
اللون الفضي اللي في الفستان 
مخلي شكلها وبشرتها تنور 
فضلت تدور بالفستان 
وتدور حس ان العالم كلة وقف في اللحظه دي 
حس بطفولتها سعادتها ابتسامتها 
اللي مشفش زيها كانت حطا علي راسها حجابها عشان تخبي شعرها 
فوقع منها علي الارض 
برقلها اكتر وحس ان دي الجناحات اللي كانت نقصاها 
زي ما تكون فردتهم علي ضهرها عشان تطير ازاي في بنت تكون بالجمال دا وعرف سعتها لي ربنا بيأمرهم يدارو شعرهم 
ملامحها خصيلات شعرها 
الهوا وهوا بيحاول يلعب مع شعرها ابتسامتها اللي جوا عنيها قفلها ليهم وهي بتضحك وتحط اديها ادمها عشان تمنع الهوا انه يوصلها 
نزلت وجابت طرحتها من علي الارض وحطتها علي شعرها 
بص حسام الجهه التانيه وقال لنفسه 
انه مكنش المفروض يبص للمراية دي.. دخلت حبيبه وغيرت الفستان ولبست هدومها وخرجت.. 
حبيبه: اي دا انت لسه هنا ممشتش؟ 
فقال بارتباك كدا : اة.. 
حبيبه وهي بتكلم صاحبة الاتيليه : الفستان حلو اووي يا مدام 
هو كدا خلاص خلص صح.. ? 
اة كدا مظبوط عليكي وجاهز ليوم الفرح ان شاء الله.. 
138 

طب ممكن نخده النهارده .. 
لو عايزاة النهارده مفيش مانع.. 
فبتسمت بفرحه : خلاص نخده بقه.. 
حسام : نخده لي يبنتي متسيبي اي حد يجي يخده قبل الفرح بيوم.. 
ولي نسيبه ماهو خلصان اهه.. 
انا مش عارف انتي بتفكري ازاي.. 
بفكر زي الناس عادي يعني الله.. 
نولتهم البنت الفستان فمسكته حبيبه بحنان كانت بتبصله وتحضنه وهي مبسوطة زي البنت الصغيرة اللي بتاخد الايس كريم من البياع 
فضل حسام بصصلها جامد مش عارف هو شايف في تعابيرها كل الجمال دا ازي 
وازاي بتشدة اوي كدا 
.. 
صاحبة الاتيليه: الف مبروك يا انسه حبيبه 
ربنا يتمملكو ع خير يا استاذ حسام.. 
حبييه: ميرسي جدا ربنا يخليكي مع السلامه.. 
فضلت حبيبه ماسكة شنطت الفستان والابتسامة لسه علي بوقها .. 
حسام: انتي هتفضلي تضحكي زي الهبل كدا.. 
اي هو الضحك حرم يعني 
وبعدين دا بدل ما تقولي هاتي اشيلهولك.. 
لي شيفاني الشيال بتاعك.. 
139 

حد قالك اني هدهولك اصلا 
دا فستاني انا لوحدي.. 
انتي انسانه غريبه.. 
عارفه.. 
نزلت حبيبه السلم وحسام ماشي جانبها معرفتش تتحكم في توازنها من تقل الفستان فحولت تمسك الطرابزين اللي جمبها معرفتش 
فمسكت في ايد حسام تلقائي وبقميصه فمسكها وحط ايده علي اديها والتانيه حطها علي وسطها 
بصو في عيون بعض 
حست ان في عنيه عالم واسع بس عجبها لون عنيه البني الفاتح ورموشها التقيله وشعرة الناعم وعضلات اديه اللي حستها لاول مرة 
وقبضة ايده اللي ماسك بيها اديها 
بصلها هو كمان اول مرة يشوف وسع عنيها والوانها من قريب كدا 
اول مرة يلاحظ الدواير الخضرة والدواير الرمادي اللي محوطه لون عنيها العسلي وبشرتها وصفاءها 
ونعومة اديها وقبضتها الرقيقه 
لاحظو وقفتهم بعدها 
فبصت حبيبه لايده فسابها علطول وقفو هما الاتنين شويا وشالت حبيبه الشنطة فخدها منها 
فقالتله احم لا انا هشيلها.. 
تشيلي اي انتي عارفه تشيلي نفسك.. 
ع فكرة انا اعرف اشيلها 
واشيل ادها مرتين كمان.. 
اة ماهو كان باين وانتي بتقعي.. 
دا دا 
دا مش وقعه ولا حاجه 
انا بس معرفتش امسك ف الطربزين.. 
طب يلا يا ست القويه.. 
140 

نزلو هما الاتنين وحط حسام الفستان في العربيه ومشيو 
فضلت حبيبه تبص للفستان كل شويا .. 
حسام: رقبتك موجعتكيش.. ? 
نعم.. ! 
اصلك مبتلطيش تلويحيها ورا 
من ساعت ما ركبنا.. 
ايه حرام افرح بفستان فرحي.. 
لا مش حرام بس غريبه يعني انتي مكنش عجبك الموضوع كله 
ولا كنتي رضيه بيه.. 
ومين قالك اني رضيه بيه.. 
امال فرحانه اوي لي كدا.. 
وهو انا لازم انكد علي نفسي 
هو انا هلبس كام فستان فرح 
دا هو فستان واحد 
ودا اللي بتحلم بيه كل البنات مش شرط اكون لبساه عشان حد يعني 
ممكن اكون لبساه عشاني 
وكدا كدا انا مكنتش ناويه احب حد واتجوزة او حته احبه بعد الجواز فالموضوع بالنسبالي ايزي يعني.. 
قالولك قبل كدا انك معندكيش دم.. 
لا قالولي اني متفاءله وبضحك دايما 
لو انت بتسميها معنديش دم 
يبقي اتقالتي كتييير.. 
انا مش عارف هستحملك اكتر من كدا ازاي.. 
141 

عادي يعني منا كمان المفروض اخد جايزة نوبل اني مستحملاك 
اة من حق متنساش تكلم الناس بتوع الحنه 
عشان معدش الا كام يوم وانا كلو عندي الا الحنه.. 
اعمل اي يعني.. 
اتصل بيهم واكد عليهم عشان هما مش هيجو غير لما تاكد عليهم .. 
وانا مالي.. 
مش انت عريس الغفله برضو! 
وانتو اللي متفقين معاهم يا بني ادم انت.. 
طب يلا يختي انزلي وياريت اي مشاوير تانيه متتصليش بيا تاني.. 
لو متصلتش بالسواق بتاعي هتصل بمين يعني.. 
نعم.. 
بقولك حاضر مش هتصل.. 
واخذت الشنطة وقفلت العربيه وجريت.. 
**** 
حبيبه: الو.. 
اسماء : الو.. 
بابا فين بابا هنا هنا اهو.. 
هههههه اي الروقان دا يا ست حبيبه.. 
هو حد يبقي فرحه كمان كام يوم وميبقاش فرحان برضو.. 
142 

غريبه يعني.. 
اي يا جدعان هو كلو مستغرب مني لي كدا 
عادي يعني دا 
الفرح دا بيجي مرة وحده ف العمر كل حاجه فيه 
الفستان والحنه والقاعه والفرقه 
انا مش هتجوز كل يوم 
بغض النظر عن اللي هتجوزة يعني 
بس انا مش هسيب الفرصه دي تضيع من ايدي ابتا.. 
ربنا يكملك بعقلك يختي.. 
ميرسي ميرسي 
بقولك اوعي تتاخري يوم الخميس عايزاكي تيجي م النجمه.. 
حاضر مش هتاخر متقلقيش.. 
عايزاة يبقي يوم محصلش يا سمسم عايزة افرح واتنطط وارقص وكل حاجه.. 
يا سلام انت تطلب بس يا كبير هظبطك.. 
يخليكي ليا يا موزتي.. 
عارفه يا حبيبه انا لو لفيت الدنيا كلها مش هلاقي ف هبلك اة والله مش عارفه دماغك دي ماشيه ازاي 
ولا بتفكري ازاي نفسي افهمك.. 
يابت اذا كنت انا نفسي مش فهماني هتفهميني ازاي انتي 
سبيها ع الله.. 
طب يعني انتي ملحظه ان خلاص فرحك اخر الاسبوع.. 
اة.. 
143 

وعارفه مين اللي هتتحوزيه.. 
اة برضو.. 
يارب صبرني تكونيش حنيتي من ورايا.. 
حنيت اي يا عبيطه كل الموضوع انه كدا كدا بقه امر واقع 
زعلت فرحت هيحصل فلازم افرح وبعدين انا نوياله ع نوايا سوودة بعد الجواز منها اتسلي ومنها انتقم منه 
دا انا هوريه.. 
حبيبه دي مش لعبه انتي هتلعبيها وهيتكتبلك ف الاخر جايم اوفر دي حياه انتي لو دخلاها بالهزار بتاعك دا 
يبقي اكيد بتستهبلي.. 
عايزاني اعمل اي يعني يا اسماء اقعد اصوت والطم 
ازعل بابا وعمو وممتي وممته 
ولا اقف وملقيش حد حوليا ولا اقول 
لا ويجي يقنعوني وانا كالعاده معرفش اتكلم ولا اتناقش وكلهم يجيبو الكورة ف ملعبي وف الاخر برضو اطلع غلطانه اعمل اي اموت 
نفسي زي الافلام 
ولا اهرب يوم الفرح 
اسماء انا ف الواقع يعني لازم اعمل اللي انا بعمله دا 
لو علي الزفت اللي انا هتجوزة هو كدا كدا لا بيطيقني ولا انا بطيقه يعني هيبقي جواز مع وقف التنفيذ 
واهو هيبقي واحد قاعده معاه وخلاص عندك حل تاني ممكن اعمله 
لو عندك قولي.. 
معنديش بس انا حساكي بتضحكي ع نفسك وانتي كدا اللي هتتعبي.. 
ياستي اضحك ع نفسي النهارده ويمكن اصدق ضحكتي بكرة.. 
ربنا يكتبلك الخير يا قلبي 
ايا كان هو اي.. 
144 

تسلميلي يا اختي يا حبيبتي يلا هستناكي بقه اوعي تتاخري 
وابقي اكدي ع البنات.. 
من عنيا سلام .. 
**** 
بعد كام يوم.. 
امال: حبيبه 
حبيبه قومي يا روحي يلا 
الظهر اذن.. 
طيب يا ماما 
شويا بس.. 
شوية اي 
انتي كدا هتتاخري المفروض الفرقه تيجي الساعه كام.. ? 
بيقولو المغرب.. 
واكتدو عليهم ؟.. 
انا قلت لاسمه ايه دا ياكد عليهم.. 
اسمه اي مين.. ! 
خطيبي يا ماما خطيبي.. 
قصدك جوزك يا عروسه انتي ناسيه انكو هتكتبو الكتاب النهارد بالليل ولا اي.. 
اتعدلت حبيبه ف قعدتها : اة صح دا كتب الكتاب النهارده 
هو احنا مينفعش ناخرة شويا يا ماما.. 
145 

ناخرة امته والفرح بكرة.. 
اة الفرح بكرة.. 
انتي اتهبلتي يا حبيبتي ولا اي 
مالك كانك بتسمعي الحاجه كدا لاول مرة.. 
اة بسمعها لاول مرة.. 
لا دا انتي اتجننتي رسمي 
كل دا عشان هتتجوزي لو الجواز هيعمل فيكي كدا 
يبقي بلاش منه.. 
بجد يا ماما؟.. 
انتي ماصدقتي ولا اي 
قومي يلا يا بنت عشان تلحقي تجهزي نفسك والكوافيرة جيالك كمان ساعه.. 
ماشي يا ماما اقفلي الباب بس وهتلاقيني وراكي .. 
اة عشان تنامي تاني.. 
لا عيب عليكي انام تاني ازاي وراكي علطول.. 
ماشي متتاخريش.. 
من عونيا .. 
سمعت حبيبه صوت حد بيخبط علي الباب .. 
يا ماما قلتلك صحيت اهه.. 
صحيتي اي يا ست حبيبه قومي يلا ف عروسه تنام لحد دلوقت.. 
146 

اسمااااء حبيبي.. 
يلا يا ابله.. 
اي اللي جابك.. 
اي اللي جبني! 
اي السؤال دا يا جزمه.. 
هههههه مش قصدي 
بس جيتي بدري يعني.. 
انتي عايزة صحبتي واختي حبيبتي 
يبقي فرحها بكرة وحنتها النهارده 
واسبها؟.. 
ربنا ما يحرمني منك يا احلي واجمل اخت.. 
ولا منك يا احلي عروسه يلا قومي اجهزي اتاخرناااا.. 
طب اخطف حلم.. 
حلم ف عينك يلا يابت.. 
*********
كان حسام قاعد وماسك تليفونه : اما نشوف هتفضلي تضحكي لحد امته 
يا ست حبيبه 
رفع التليفون وبدأ يتكلم :ايوا مساء الخير لو سمحت احنا كنا حجزين الفرقه بتعتكو النهارده في حفلة حنه 
اة معلش حصل ظروف وعايزين نلغي الحجز 
لا لا مش هناخد فلوس الحجز ولا حاجه انا قلت اعرفكو عشان لو كان وراكو حفلات تانيه نبقي مضيعنهاش عليكو خلاص ان شاء 
147 

الله ميرسي جدا 
مع السلامه 
وريني بقه هتفرحي النهارده ازاي.. 
**** 
امال: اي يا حبيبه الفرقه اتاخرت لي.. 
مش عارفه يا ماما انا قيله لحسام ياكد عليهم .. 
طيب اتصلي بيه.. 
منا اتصلت بيه تلفونه غير متاح.. 
وبعدين هنعمل اي.. 
انا كان معايا كارت ليهم هدور عليه واتصل بيهم.. 
طب بسرعه.. 
دورت حبيبه علي الكارت لحد ما لقته .. 
ايوا سلام عليكم لو سمحت انا كنت حجزة حفله حنه النهارده 
بأسم مين ? 
بأسم حسام مجدي 
اتلغت ؟؟ ! 
مين لغاها ؟ 
العريس.. اة فهمت 
طيب ممكن الفرقه تيجي دلوقتي 
ولا مينفعش 
148 

راحت حفله تانيه ! بسرعه كدا 
طيب خلاص مفيش مشكله شكرا جدا مع السلامه.. 
اسماء : ف اي يا حبيبه خير.. 
الأستاذ زفت لغا الحجز بتاع الفرقه يا اسماء.. 
طب وبعدين.. 
والله ما هخليه يعكر مزاجي ولا ينكد عليا ابدا 
وبدل ماهو بدأ الحرب انا هوريه اللعب ع اصوله.. 
هتعملي اي يعني.. 
مش البنات كلهم تحت.. 
ايوة.. 
خلاص انا مش عايزة غير كدا 
دي فلاشه فيها كل الاغاني اللي هنحتجها انزلي وحطيها وشغلي السماعات ع الاخر وخلي البنات تهيص ولو ع الهدوم انا مجهزة كام 
طقم حلوين هغير فيهم زي الفرقه بالظبط 
ورسم الحنه بقه لعبتنا دا احنا اساس الفن في عندي حنه هنا كتير 
عيزاكو تبدعو وتطلعو مواهبكو فيا.. 
مجنونه 
والله العظيم مجنونه وبعشق روحك دي يخربيتك عقلك.. 
انا قلتلك انا دخلاها لعبه ولازم اكسب فيها وهكسبها ان شاء الله 
يلا انزلي وعيزاكي تطفي النور كدا وانا نزله وتعمليلي جو.. 
دا انا هكهربلك الدنيا وربنا لعملك حفله احلي ميت مرة من الفرقه.. 
149 

نزلت حبيبه وهي زي القمر ومظبطا نفسها وسايبه شعرها مغطي ضهرها كلو 
قعدت ترقص وتغني وتضحك مع صحبتها تلبس طقم وتغيرة 
وتلبس التاني وفننولها البنات برسم الحنه وهي مبسوطه 
وخلصت الحفلة وهي في غاية السعادة لبست طرحه علي شعرها 
وقالت لصحبتها: يا بنات كل وحده تيجي كدا وتستر نفسها عايزين نتصور صورة سيلفي.. 
ابتسمو كلهم وخرجت حبيبه لسانها ف تحدي.. 
حبيبه: اوعو تتاخرو بكرة يا بنات بجد مش عارفه اقولكو اي 
ربنا ما يحرمني منكم 
كان يوم ملوش حل عقبال لما اجي اهيصلكو يوم فرحكو كدا.. 
صحابها : مع السلامه يا احلي عروسه.. 
مسكت حبيبه تليفونها وبعتت لحسام الصورة وكتبت تحتها : يارب تكون اتبسط انت كمان زي منا اتبسط النهارده 
ياااه كان يوم جميل وف حياتي 
لا رقصت ولا هيصت وفرحت كدا الصحاب دول برضو يغنوك عن احلي فرقه اي رايك ف الصورة نجنن صح هههههههه .. 
مسك حسام التليفون بغيظ : يخربيت برودك يا بت دا انتي رخمه.. 
رد عليها برسالة برضو : بصراحه 
اة الصورة تجنن او بالاخص صحابك 
انتي متاكده انهم صحابك 
كل دول موزز ! يا ديني هههههه 
انا بحسدك ع وقفتك معاهم 
ملحوظه 
مناخيرك مالها كبرت لي كدا 
لازم بكرة تقولي للكوافير يصغرهالك بالميك اب انا برضو ليا برستيج ولازم عروستي تبقي حلوة ادام الناس.. 
مسكت حبيبه مناخرها وقالت : اسمااااء هي مناخيري كبرت بجد.. 
150 

اسماء: هي ف مناخير بتكبر وتصغر الايام دي.. 
امال الزفت دا بيقولي كبرت لي.. 
انتي هتبتدي تخدي ع كلامه ولا اي.. 
لا اخد ع كلام مين 
لا طبعا بس بجد مكبرتش..? 
يارب صبرني 
بت قومي يلا اجهزي مش زمان المأذون جاي.. 
اة صح دا يدوب ألحق البس بسرعه. 
اسماء.. 
ايوا يا قلبي.. 
هو اللي انا بعمله دا غلط ؟.. 
ازاي.. 
يعني القرار والمصير اللي حطيت نفسي فيه دا 
انا اللي هدفع تمنه ف الاخر؟ 
يا حبيبي انا مش عارفه انتو الاتنين مأزمين الامور لي 
ما ياما ناس بتتجوز ومبيبقوش بيحبو بعض ومع العشرة بيحبو بعض.. 
احب مين بس 
لا مش ممكن.. 
ادي لنفسك فرصه عشان انتي لو فضلتي كدا 
هتبقي راحه حرب مش راحه تتجوزي.. 
151 

ماهو دا اللي انا ريحاه بجد ربنا يستر.. 
يارب 
هقوم انا بقه عشان بابا زمانه جاي وبكرة من بدري هبقي عندك ان شاء الله الف الف مبروك يا حبيبه.. 
الله يبارك فيكي يا احلي واجمل سمسم.. 
ابقي قوليلي المأزون بقه شكله عامل ازاي والنظام دا عشان 
انا مشوفتش كتب كتاب قبل كدا.. 
هتصورلك انا وهو سيلفي وابعتهالك متقلقيش.. 
ههههه يا رخمه.. 
اهو انتي.. 
امال: يلا يا حبيبه اجهزي بباكي بيقول هما جمب البيت.. 
حاضر يا ماما انا نزله اهه. 
سلام يا سمسمتي.. 
سلام يا بوبتي .. 
جه حسام ووالدة ووالدته وشوية من قرايبه 
والشيخ.. قعدت حبيبه شويا في اوضتها بعد ما خلصت توضيب نفسها 
سمعتهم وهما بينادو عليها نزلت 
كان بباها قاعد جنب الشيخ والجنب التاني حسام وحطين اديهم ف ادين بعض قعدت علي الكنبة اللي قبالهم وهي مكسوفة قعدت 
تفكر في اللي هي ريحاله لحد ما سمعت الشيخ بيسألها : 
انتي موفقه يبنتي ع جوازك من الاستاذ حسام.. 
حبيبه: ها.. ? 
152 

فقال والدها : الشيخ بيقولك انتي موفقه يا حبيبه ع جوازك دا.. 
بصت لحسام وقعدت تفكر 
وهما الاتنين بيبصو لبعض ونظرت كل واحد فيهم بترجو التاني يوقف اللي هما بيعملوة دا 
يقوم حد فيهم وينهي الموضوع 
فنداها والدها تاني : حبيبه.. 
اة يابابا موفقه.. 
علا صوت الموسيقي 
وخلص الشيخ 
فضل الكل يهنوهم ابتسمت حبيبه مجامله ليهم 
امال: اي يا حبيبه انتي هتفضلي قعده كدا متقومي تقعدي جمب حسام 
دا خلاص بقه جوزك.. 
قامت وقعدت جنبه.. 
حسام: اي حسيتي انك خلاص وقعتي ف عش الدبابير.. ? 
حبييه باستغراب: نعم..! 
حسيتي بغلطتك يعني.. ? 
انت حسيت بغلطتك ؟.. 
انا حاسس بيها من اول يوم.. 
انا بقه حساها من قبل مانت تيجي فعادي يعني بالنسبالي .. 
انتي مش حسا باللي انتي حطيتي نفسك فيه ولا اي.. 
لا حسا.. 
153 

وبعدين.. ? 
هو اي اللي بعدين دا اسمه نصيبي واللي ربنا كتبهولي 
وانا رضيه بيه حتي لو ف الاخر مش هاخد غيرك انت.. 
هو انتي كنتي تطولي ابصلك ف يوم م الايام.. 
هههههه انت مصدق نفسك انك ظابط ولا اي يبني 
دا انت لو كنت اخر واحد ف الدنيا 
والله ماكنت بصتلك 
لولا الظروف اللي اتحطيت فيها كنت هشيتك 
من حياتي زي اي دبانه.. 
دبانه يا حشرة 
دا انا هوريكي ايام مكنتيش تتخيليها حتي ف خيالك.. 
اتكلم ع ادك يا امور دا انا حبيبه ان مالعبتك ع الاحبال 
مكنش انا وانت ابتديتها لعب وانا هوريك اللعب ع اصوله.. 
اة عجبك اول جون جبته فيكي.. 
يبقي مشفتش اجواني لسه 
انت مفكر الهزار اللي انت هزرته دا حاجه! 
هههههه يبقي بتهرج 
وكمان انا ميقفش ادامي حاجه 
عجبتك الصور اللي بعتهالك ؟.. 
منا قلتلك جامده 
بس مش عشانك عشان صحابك 
انتي بس حولي ومتفقديش الامل 
154 

ممكن تبقي زيهم ف يوم ف الايام 
او ف حياتك التانيه لما تموتي بقه وعليكي خير.. 
بعد الشر عني وعن جمالي 
وبعدين انت اللي هتحكم عليا انا حلوة ولا لا ! 
دا ناس من احللي واجمل الشباب ف الكليه بيحفو ورايا بس الحمد لله 
معروفه يبني انا ملكه لواحد بس واكيد مش انت.. 
طب اسكتي بقه بدل ما اشوطك.. 
جاتك شوطه.. 
انا قايم مش كفايا بعد كدا هتبقي قعده ف ارابيزي يارب انا عملت اي بس عشان تجازيني بدي.. 
ارابيزك ? 
ياي عليك وع كلامك.. 
يا بابا يا بابا.. 
جة والده : ايوا يا حسام.. 
اي احنا مش هنروح ولا اي 
الوقت اتاخر وانا لازم انام عشان اعرف اقوم بكرة.. 
ماشي يلا 
وكمان عشان حبيبه تلحق تنام 
ولو اني عارف انها مش هتقدر تنام من فرحتها.. 
حبيبه عملت نفسها بتضحك وهي بتجز علي سننها: اة ياعمو اكييد.. 
قامت عشان توصلهم 
فوقفو ع الباب وقالت بابتسامة وهي بتضغط ع اسنانها : تصبح ع خير يا عريسي اللهي ما تلحق تقوم بكرة قول امين.. 
155 

رد حسام عليها بنفس الطريقه : وانتي من اهله يا عروستي ان شاء الله حيطت الاوضه بتعتك هتترل ع دماغك تخليها زي العجين.. 
**** 
قعدت في اوضتها وهي مش مصدقه هي بجد اتجوزت حسام 
واللي هي فيه دا كله حقيقه 
وبجد فرحها بكرة . 
بكرة هتبقي ادام الناس كلها مرات اللي ميتسماش دا 
اللي مش عايزة حته تسمع اسمه هي لحد دلوقتي مفكرة انها بتحلم وهتدخل عليها ممتها في اي وقت وتصحيها 
م الكابوس دا 
وتصحي وهي بتضحك لانها خلصت من كل دا بس الظاهر ان كل اللي بقت فيه حقيقه ومعدش ينفع تهرب منه 
ولازم تتقبل كدا 
سندت ضهرها ع السرير وكملت تفكير 
كان حسام هو كمان قاعد ع سريرة بيفتكر كلامها وبيقنع نفسه بكل اللي حصل بس ازاي 
ازاي شاب زيه يقبل بكل دا وببنت زي دي 
ازاي يمر عليه ظروف زي دي 
ويقف ادمها زي العيل الصغير وميقدرش يتكلم او يقول رأيه 
وازاي بباه يعمل فيه كل دا 
هو عارف كويس ان كل دا تكفير لذنبه بس مع دي ؟ 
اشمعنه ! 
كلهم واحد مش بيجري في دمهم غير الخيانه حاول يحب قبل كدا 
بس حظه كان وحش وخانه كالعاده فضلو مركزين في السقف شويا وقالو ف نفس الوقت.. 
يارب متلحق/ي تقوم/ي بكرة.. 
وغمضو عنيهم وكل واحد بيستحلف للتاني.. 
.....
156 

لولولولولولولييييييييي 
صحيت حبيبه مبتسمه ع الاصوات دي شالت اللي كانت متغطيه بيه 
ومشيت لحد ما فتحت الباب 
كان برة ناس كتير اوي من قرايبها قبلوها وسلمو عليها وبسوها.. 
الف الف مبروك يا عروسه.. 
الله يبارك ف حضرتك.. 
قبلت والدتها : صباح الخير يا احلي واجمل عروسه.. 
صباح الخير يا ماما.. 
انا كنت بقلهم يوطو صوتهم ع اد ما يقدرو عشان تعرفي تنامي 
انا عايزاكي النهارده متجهديش نفسك خالص هو احنا عندنا كام عروسه.. 
لا يا ماما متقلقيش انا نمت كويس الحمد لله .. 
بصتلها امال وبدأت تدمع.. 
اي يا ماما هو احنا هنبدا نعيط بقه.. 
لا يا حبيبتي دا من فرحتي بيكي 
ومش قدرة اتصور انك خلاص هتمشي وتسبينا 
البيت هيبقي وحش اوي من غيرك.. 
ومين قلك اني همشي 
انا قعده ومش راحه ف حته.. 
نعم.. 
157 

هههههه شوفي بقه عايزاني امشي اهه متخفيش يا ستي هروح شقتي 
بس عمري ما هقدر اقعد هناك وابعد عنكم 
كل يوم هتلاقوني ف وشكو لحد مقرفكو.. 
اقرفينا انتي ملكيش دعوة.. 
وحضنو بعض... 
امال: يلا روحي اوضتك بقه وانا هبعتلك الفطار واقعدي حضري نفسك لحد ما الكوافير يجي.. 
ماشي يا ماما.. 
**** 
كان حسام نايم 
فجأه وحده اصحابه اترمو عليه فقام مفزوع.. 
يابن ال.... 
ها ها اشتم بقه اشتم يوم فرحك.. 
اي ياض منك لي اللي جبكو هنا.. 
جين نظبطك ياباشاااا.. 
تظبطوني ازاي يا زباله.. 
لا متفهمناش صح 
احنا جين نظبطك ف اخر يوم ليك ف العزوبية 
او اخر نص يوم يعني يا كبير .. 
ودا ازاي بقه 
وحد قالكو اني عايز اتظبط اصلا.. 
158 

مش كفايا مخلتناش نحتفل بيك الايام اللي فاتت 
لا انت تسبلنا نفسك خااالص النهارده احنا هنظبطك 
هنطلع نصيع ونجبلك الحلاق يروقك 
شعر دقن فوطه سخنه كدا يعني.. 
محمد انا مليش دماغ لدا كله.. 
امال ليك دماغ لايه يا خلبوص.. 
يلا يا عيال يا رمم من هنا.. 
لا ع فكرة انت متقدرش تطردنا احنا جين بامر الكبير.. 
كبير مين.. 
سيادة اللوا.. 
دخل والده فقامو كلهم.. 
مجدي :اي يا حسام هتسيب صحابك وقفين كدا 
يلا قوم اجهز واخرج معاهم.. 
بس يابابا.. 
بس اي 
النهارده مفيش بس عايزكو تتبسطو مع بعض ع اد ما تقدرو 
هو انت هتتجوز كل يوم يبني 
يلا يا شباب قوموة.. 
امر جنابك.. 
فقامو كلهم وشالوة.. 
159 

سيب ياض سيب يالا منك ليه 
ان ما ورتكو.. 
**** 
الكوافير : ها بقه يا عروسه عايزة حاجه معينه ولا نشتغل علطول.. 
لا اللي انتي شيفاه كويس عليا اعمليه اي حاجه تكون رقيقه وخلاص.. 
متقلقيش 
انتي ما شاء الله اي حاجه عليكي هتبقي كويسه.. 
ميرسي.. 
لولولولولولولييييييييي.. 
حبيبه: انا عارفه صوت الزغروطه دي اسماااء مفيش غيرها.. 
اسماء: هههههه عارفاكي بتعرفيني من ع بعد 7 متر.. 
بستها اسماء وقعدت ع الكرسي وسألتها : ها هتبداو دلوقتي.. 
لا لسه هعمل شوية ماسكات وهنبدا متاخر عشان مقعدش كدا متزنبه.. 
طب يلا حطي اي ماسك وتعالي نقعد ع السرير كدا نتفرج ع اي حاجه .. 
ماشي .. خلصت حبيبه وراحت تقعد جنب اسماء.. 
ها انا جيت.. 
نورتي البيت تعالي تعالي.. 
ف اي.. 
فتحت اسماء البوم صور.. 
160 

اسماء: فكرة الصورة دي.. 
الله يا موءة هما لسه معاكي.. 
طبعا يبنتي وعملتهم البوم مخصوص نسختين 
نسخه معاكي ونسخه معايا.. 
يخربيتك موفجأتك.. 
اتفرجي ف حجات احلي فكرة دي واحنا صغيرين.. 
هههههه اة يوم ما وقعتي من ع الرصيف واتعورتي ف وشك.. 
اة وفكرة المرجيحه دي يا حبيبه 
لما رجلك اتكسرت عليها.. 
اة وفضلنا نمشي انا وانتي والعيال 
مش عارفين نعمل اي وانا اعيط وخفنا نقول لبابا.. 
وفضلتي غايبه اسبوع وجينالك البيت 
انا وصحبنا بتوع الفصل.. 
ولما فوكيت الجبس كانت اول وحده اروحلها انتي.. 
وخرجنا انا وانتي ف الشارع نجري 
كنت حسا ان انا اللي فكيت الجبس مش انتي.. 
فكرة العجله دي.. 
اة اول عجله اركبها اللي انتي كنتي جيبهالي ف عيد ميلادي .. 
اول ما اتعلمت ركوبها حلفت مانا طالعه من الشارع غير وانا معلماكي ركوبها زي منا اتعلمت.. 
طول عمرك راسك نشفه يا بيبه.. 
161 

لا طول عمري بحبك اكتر من نفسي.. 
وانا والله يا قلبي.. 
ياااه دي اول صورة لما دخلنا الكليه هههههه شيفانا كنا عملين ازاي 
ياربي متشردين.. 
فكرة يا حبيبه لما رحت انا وانتي نعمل قودورات وانتي تقوليلي والله لو وحده فينا اتقبلت ماهي سيبه التانيه 
ان شالله ندخل معهد سباكه.. 
اة كنت نفسي طول حياتي اشتغل سباكه شوفي ف الاخر ابقي فنون 
لو كنت سباكه كانت البليه لعبت معايا وبقيت بشمهندسه اد الدنيا.. 
ف عروسه تفصل صحبتها كدا يوم فرحها حرام عليكي يا شيخه .. 
بضحك معاكي يا سمسمتي اناه 
اوبا بقه فكرة انتي دي.. 
احم احم.. 
اول صورة اخدتهالك انتي واحمد لما وقفتكو غصب وصورتهالكو غصب.. 
طول عمرك مفتريه.. 
انا 
دا انا طيب.. 
اوي 
انتي هتقوليلي برضو.. 
مش عارفه اقولك اي ابوسك ولا احضنك ولا اقول ربنا يخليكي ليا شوفي احنا ربنا ما رزقناش باخوات بنات بس عوضننا ببعض.. 
واحسن واحلي تعويض انتي احلي حاجه ربنا عوضني بيها.. 
162 

خلاص بقه انا هعيط.. 
لا متعيطيش عشان البتاع اللي انتي حطاه ع وشك دا ميبوظش 
متقومي تغسليه يا بيبو انا حسا اني قعده مع جعفر ابن البواب.. 
جعفر ف عينك دا انا حته احلي من ابراهيم اخوة.. 
فضلو يضحكو وبعدين حضنو بعض جاااامد.. 
عدت الساعات ولبست حبيبه فستانها 
وبدأت تعمل الميك اب 
واسماء قاعده جنبها 
كانت فرحانه مش مصدقه انها لابسه الفستان الابيض هي الايام عدت بسرعه اوي كدا وكبرت ؟ 
يعني هي كبرت دلوقتي ولا لسه زي ماهي حبيبه الصغيرة اللي كانت لسه يدوب امبارح بتلعب وتجري 
**** 
بص بقه يا برنز انا عايزك تظبط عريسنا ورينا احلي حلقه 
دا باشا البشوات.. 
من عنيا يا بيه.. 
وبص السجارة دي مني ليك 
بس انت اعمل معاه الواجب.. 
من عنيا والله يا محمد باشا 
دا انت تؤمر.. 
الله يخربيتك يا محمد زفت انت مديله يعمل دماغ فوق راسي خليه فايق يخويا للاقيه حلقلي شعري زيرو.. 
ياعم متقلقش دا يعملك احلي شغل لو هو اي.. 
163 

كانو كلهم قاعدين ف شقة محمد صاحب حسام من الطفوله 
كان معاه في المدرسه والكليه 
واقرب الناس ليه 
ومشغالين اغاني بصوت عالي .. 
محمد: بص انا سمعت كلامك اهه ومخرجناش 
انما عايزك تاخد دي بقه من اخوك.. 
ياعم هو انا ناقص اتوة انا تايه خلقه.. 
ياعم شد بس وادعيلي.. 
هات ياعم ان شالله محد حوش.. 
مساء الفل يا زميلي.. 
مساءو عنب يا كبير .. 
**** 
اي القمر.. 
بجد يا اسماء.. 
قسما بالله لا شفت ولا هشوف احلي ولا اجمل منك 
اي دا 
دا انا لو مكان حسام كنت انتحرت.. 
لازم تفكريني بالسيرة دي يعني.. 
لا بجد انتي قمررر قمرر قمرر 
الله اكبر انا مش عايزاكي تترلي كدا انتي ممكن تخدي عين يبنتي ولا حاجه.. 
164 

بس بقه بتحرج يابت.. 
**** 
خلص حسام توضيب نفسه لبس بدله سوده بتلمع 
وفي جيبه ورده بيضا صغيرة وجرافته رفيعه فيها خطوط طويله بيضه كان شعرة جميل حاطط عليه حاجه مخلياة يلمع والبدله مجسمة 
بص لنفسه ف المرايا وخد نفس عميق.. 
دخل محمد عليه وقال: اي ياعم الجمال والشياكه دي وربنا احلي عريس.. 
تسلم يا محمد.. 
يلا اجهز العربيات كلها متظبطه تحت هنعدي ع بيتكو نجيب سيادة اللوا ووالدتك 
ونروح بقه ع بيت العروسه.. 
خلاص ماشي.. 
وبعدين سكت شويا وندالو : محمد.. 
نعم يا كبير.. 
شكرا.. 
شكرا ع اي يبني دا احنا اكتر من اخوات انت ناسي اننا متربين مع بعض 
دا انا حاسس ان دا فرحي مش فرحك ربنا يتملك ع خير.. 
عقبال ما افرحلك.. 
تسلم يلا بقه عشان منتاخرش.. 
نزلو وركبو العربيه 
كانت عربيات كتير وفخمه اوي ركب هو العربيه اللي معموله ليه ولحبيبه 
165 

وكان وراة صحابة وبعدين 
وقف محمد الزفه ونزل.. 
حسام: اي دا انت رايح فين يبني.. 
استني بس.. 
استني اي ياض انت.. 
نزل محمد من العربيه وغاب شويا وبعدين جه وهو ماسك بوكيه ورد ابيض وفيه كذا وردة حمرا كان رقيق وشيك اوي.. 
اتفضل.. 
اي دا.. 
انت شايف اي.. 
شايف بوكيه ورد بس لمين.. 
اكيد يعني مش ليك 
البوكيه دا لمراتك.. 
ومين قلك اني عايز اجبلها بوكيه.. 
ياعم هو في عروسه بتحضر فرحها من غير بوكيه.. 
بس يامحمد.. 
من غير بس يبني 
دي الاصول.. 
مشيو في طريقهم وجابو والد ووالدت حسام وراحو لحبيبه.. 
****
166 

لولولولولولولييييييييي سمعت حبيبه الاصوات فعرفت ان حسام جة 
علت الاصوات وابتسمو كلهم.. 
امال: الف مبروك يا روحي.. 
الله يبارك فيكي يا ماما.. 
نزل حسام من العربيه وهو ماسك بوكية الورد ومستني حبيبه.. 
يلا يا حبيبتي عريسك تحت.. 
ماشي يا بابا .. 
نزلت ووراها الاطفال الصغيرة ماسكين ديل الفستان واسماء وراها لابسه فستان سهرة 
بصت لقت حسام شايل البوكيه كان شكله حلو اوي 
مش الورد بس وحسام كمان 
حسا انه شخص تاني ماعادا تكشيرته هي هي اللي عارفاها دايما 
جت عنيهم ف عنين بعض فضل حسام مركز مع الملاك دا 
الفستان كان ليه ديل طويل اوي وشيلينه البنات الصغيرة زي الكارتون 
ملكة او اميرة مستنيه اميرها او شخصية هربانه من حدوته جميله 
بص لكل حاجه فيه الورود البيضة الصغيرة اللي في اخر الفستان وفي الديل والشريط الابيض العريض اللي علي وسطها ومعقود من 
ورا اللون الفضي علي دراعها وعلي اللي باقي من الفستان والطرحه الطويلة البيضه في اولها تاج ابيض وحجابها الرقيق مبين رقبتها 
البيضة وخصلات شعرها البندقي اللي ظاهرة من الطرحه والحلق اللي في ودانها الطويل بيلمع مع كل حاجه بتلمع فيها زي ما تكون 
قاعده علي السحاب 
كان الفستان عليها غير اللي كان شافه خالص كان احلي 
وهي كمان كانت احلي 
نزلت لحد ما وصلت عنده فضلو باصين لبعض من فوق لتحت 
وقالها حسام وهو بينولها الورد : خدي ..هو اي اللي خدي.. 
خدي البوكيه.. 
167 

مترميه ف وشي احسن 
بص احترم نفسك 
انا النهارده العروسه يعني حاجه كدا حاجه كدا 
الف واحد اشكيله هتتعلق فاحترم نفسك وسبني احس اني ملكه بالفستان دا.. 
ملكه اي 
وانتي عامله شبه اللي وقع ف كيس قطن كدا 
اي دا 
كل دا فستان هتركبي ف العربيه ازاي.. 
اة هنبتدي شغل الغيرة بقه 
عشان انا زي القمر وانت عامل زي القلم الفلوماستر الاسود كدا 
وبعدين انت اي فهمك ف الفساتين يا جاااهل.. 
اي فهمني ف الفساتين ? 
ع فكرة كان المرة اللي فاتت احلي ومكنش طويل كدا.. 
اة ماهو اصل الديل دا بيتركب فيه وبعدين ال... 
سكتت شويا كدا وبصتله: انت اي عرفك انه كان قصير؟.. 
نعم؟؟.. 
اي عرفك انه مكنش طويل.. 
اة دا 
دا انا شفته في الشنطه بتعته المرة اللي فاتت 
واحنا بنجيبه 
وبعدين انتي بتتكلمي كتير لي 
هتتصحبي عليا مثلا اتنيلي وادخلي.. 
جاتك نيله يلا .. 
168 

دخلت العربيه ومسكت الورود حست بالحنان هو بجد جايب الورد دا عشانها فضلت مركزة شويا 
فدخل حسام راسه من الباب : حضرتك مستريحه كدا.. 
اة بتسال ليه.. 
لا والله اصلهم بيقولو اني ليا مكان هنا اتزفتي لمي فستانك دا عايزة اقعد.. 
لا خليك 
سبني كدا احس اني اخده الكرسي لوحدي والنبي خليهم يلففوني شويا .. 
بت لمي فستانك بدل مقطعهولك.. 
يارخم خلاص شلته اهه .. 
ركب حسام ومشيو والعربيات وراهم قعدت كل شويا تبص عليهم مش مصدقه ان كل دا ليها.. 
حسام: اي متتهدي.. 
عايز اي.. 
انتي هتفضلي زي الكلب اللي راكب ف العربيه رايح جاي كدا.. 
كلب ف عينك يا حيوان 
وبعدين انت مش شايف كمية العربيات اللي ورانا.. 
مالها يعني.. 
كل دي عشاني.. 
وربنا انا لو كنت متجوز وحده عندها أربع سنين كانت هتبقي عاقله عن كدا .. 
169 

متأي يا امور! 
متجوز انت صدقت نفسك ولا اي 
دا حيله منظر ادام الناس.. 
يعني شيفاني لازق فيكي اوي 
امال لو مكنتش اخدك خلاصت حق.. 
خلاصه حق ف عينك.. 
طب اسكتي خالص لحد ما نخلص م التمثيليه البايخه دي بقه.. 
وصلت الزفه القاعه نزل حسام وحولت حبيبه تترل بس معرفتش من الفستان بصلها شويا ومدلها ايده وهو بيبص الجهه التانيه عشان 
يسعدها فضلت بصاله شويا وبعدها مسكت ايده وخرجت بداو يضربو صواريخ ويعملو العاب ناريه بص لعنيها واللمعان اللي فيها 
ولون الصواريخ اللي معكوسه جواها 
وبعدين ضم دراعه ومدهولها.. 
حبيبه باستغراب: نعم.. 
نعم الله عليكي يختي هاتي ايدك.. 
لي.. 
يارب صبرني 
اقولك ممكن تدخلي الفرح لوحدك وتقعدي لوحدك ف الكوشه وترقصي وتهيصي 
ولوحدك برضو اصل انا مليش لزمه.. 
الله انت عرفت منين.. 
والله كلمه تانيه وهديكي ف وشك.. 
عايز اي يعني.. 
هاتي ايدك وامسكي فيا عشان نمشي ادام الناس زي البني ادمين العادين.. 
170 

مممم.. 
انتي لسه هتأممي.. 
وشد اديها جامد 
الله براحه ايدي وجعتني.. 
هو انتي بتحسي يلا ادامي.. 
مشيو مع بعض وهما ماسكين في ايد بعض زي اي عروسه وعريس ووقفو ف الزفه.. 
حبيبه: انا رجلي وجعاني والكعب مديقني متقولهم يخلصو.. 
انتي عارفه لو كانو هيخلصو بدري انا هخليهم يتاخرو.. 
يا بارد.. 
خلصو زفه 
وطلعو السلالم اللي تودي للقاعه وادمهم اتنين م اللي بيعزفو ع الكامانجات 
وبنات م اللي بيرقصو بالي صغيرين (بلارينات. ( 
دخلو القاعه استقبلهم اتنين ماسكين سيوف مطلعه نار كانت القاعه واسعه سقفها وردي غامق 
والطربيزات بيضه عاليه 
وكراسيها عاليه 
وعليها زهريات جواها ورد ابيض واحمر 
والكراسي عليها شرايط وردي 
اما الكوشه بقه كانت عامله زي التاج لونها ابيض كانت تجنن 
بصت حبيبه وهي مش مصدقه المنظر القاعه تحفة 
عمرها ما كانت تتخيلها كدا 
اول ما دخلت سبوقها الشابين اللي بسيوف وجه شابين تانين فردو ادمهم سجاده طويله حمرا 
ووقفت كل الناس تسقف لحبيبه وحسام ومشيت حبيبه ع البساط الاحمر زي الملكات والاميرات 
وديل فستانها وراها وطرحتها 
171 

وصلم للكوشه وقعدو فيها 
واسماء مسبتهاش لحظه 
بصت شافت طربيزة فيها كل اصحابها فرحت اوي وقعدت تشورلهم.. 
حسام : بتعملي اي الله يخربيتك.. 
اي ببيبي لصحابي.. 
بتبيبي ازاي.. 
كدا يعني بقولهم باي.. 
انتي فاكرة نفسك قعده ف المدرج بتعكو الناس بتبص علينا يا زفته.. 
ماشي خلاص جاتك نيله 
حته دي مش عارفه اعملها.. 
حبيبه قاعده زي اللي بتحلم نسيت حسام ومشاكلهم وحياتها كلها 
حست انها قاعده لوحدها ف الكوشه مخدهاش غير صوت الدي جاي وهو بيقول.. 
برنس وبرنسس حفلتنا الليله يشرفونا برقصه سلو عشان نفتتح حفلتنا 
بصت لحسام باستغراب وبصلها هو اكتر فضلو قاعدين لحد ما كرر الدي جاي كلامه.. 
برنسس وبرنس حفلتنا الليله يشرفونا بافتتاح حفلتنا برقصه سلو 
الناس كلها فضلت تبصلهم ووالد حسام بصله اوي 
فاضطرو يقومو مد حسام ايده لحبيبه فبصتله 
قومي الناس بتبص علينا.. 
فقامت معاه ووصلو لنص القاعه 
واشتغلت اغنيه شيرين انا كلي ملكك فضل حسام يبص شويا عليها 
172 

لحد ما شدها وحط ايده ع وسطها 
برئت مكنتش مصدقه انه خلاص جوزها 
جزت علي سنانها وعملت نفسها بتضحك .. 
وقالت : شيل ايدك بدل مقطعهالك.. 
تجاهلها ومسك اديها وبدا يتمايل مع الموسيقي.. 
انت بتعمل اي.. 
بلعب بلاي استيشن.. 
نعم.. 
انتي شيفه اي يا بني ادمه 
بتنيل ارقص معاكي 
ع اخر الزمن 
عشان الناس اللي بيبصو علينا.. 
اة خدها حجه بقه.. 
حجت اي يا بت انتي 
انتي هتصدقي نفسك ولا اي 
والله انا ما متصور انه جه اليوم اللي ارقص مع وحده زيك.. 
احترم نفسك 
اي وحده زي دي.. 
والنبي بصي ع نفسك وانتي عامله زي لوح الخشب 
دا انا لو كنت برقص مع مولت سريري كانت رقصت احسن منك.. 
ع فكرة انا رقاصه وممكن اخلي القاعه تتفرج عليا 
بس هو الفستان.. 
173 

انا من اول يوم وانا عارف انك رقاصه ماهو دا شكلك.. 
انت حيوان اصلا 
انا قصدي اني ممكن ارقص سلو احسن منك ميت مرة.. 
اة باين.. 
طيب انا هوريك.. 
مسكت ايدة جامد وحطت اديها التانيه علي كتفه كانت اول مرة تحس بفرق الطول مع انها طويله 
لاكن اول مرة تشوف نفسها كدا 
ولاول مرة تحط اديها ع كتف ولد 
حست ان قلبها بيدق 
بس برضو قررت ترقص وبدأت تتمايل وتلف مع الاغنيه والناس كلها بصلهم بفرح وبحنان 
وسعتها حسام كانت مشاعرة مضطربه 
كل ما حبيبه تبعد وترجع ويحط ايده علي وسطها يحس ان أيده فيها احساس غريب زي ما تكون بتتكهرب بسيط 
بدأ هو كمان يرقص معاها وكانت الاغنيه شبههم هما الاتنين 
حط ايده ع ضهرها خلاها تميل لورا وهو ماسك اديها 
ضغطت ع ايده جامد ومسكت كتفه باديها التانيه جامد 
خافت تقع كل دا وعنيهم مترلتش عن بعض افتكرو وقفتهم ع السلم يوم ما جابو الفستان خلصت الاغنيه والناس سقفتلهم وقعدو 
مكانهم تاني 
فضلت الفقرات تبدا وتخلص والقاعه كلها كملت واشتغلت الاغاني المخصصه للافراح 
فضلت حبيبه تسقف للاغاني اول ما بدات.. 
الله بحبها اووي.. 
هي اي دي.. 
المهرجان دا.. 
مهرجان.. ? 
174 

اة مبتسمعش مهرجانات ولا اي.. 
لا الصراحه ميشرفنيش.. 
انت اصلا كئيب 
هتسمع حاجه زي دي ازاي 
انا هقوم اهيص مع صحابي.. 
نعم يختي.. 
هقوم بقه مش انا العروسه.. 
ابقي حولي بس تترلي من هنا وانتي حرة.. 
اي دااااا 
بتغير عليا ومش عايزني ارقص يا حوسام.. 
اغير ع مين يا برص جعان انتي 
كل الموضوع ان اصحابي كلهم هنا ورأسائي يعني لازم تقدعي زيك زي الكرسي .. 
الله 
يعني هفضحك 
خلاص من عيني هقوم اتحزم وارقص.. 
انا قلتلك لو قمتي هيبقي ليلتك سودة.. 
اسود من كدا ؟ 
مظنش.. 
شورت لاسماء وصحباتها علشان يقومو يخدوها وفهمت اسماء 
جت تخدها بصتلهم حبيبه وهي بتضحك وبصت لحسام وهي بتغيظه 
مسكت ايد اسماء وقالتله وهي نزله : بص ابقي قوم انت كمان اصل هيبقي شكلك وحش وانت قاعد لوحدك كدا.. 
175 

نزلت من ع الكوشه واول ما صحاب حسام شافو كدا 
راحو شدوة هو كمان.. 
فضلت حبيبه تهيص وترقص مع صحبتها وهي فرحانه زي ما تكون متجمعه معاهم ف بيت حد فيهم 
كل شويا حسام بيبص عليها وهي تبصله وتغيظه 
هو كمان لما شاف كدا بدأ يرقص 
مع صحابه وشالوة طيروة ف الهوا وكان اجواء الفرح زي اي فرح واحلي راحو عشان يفتتحو البوفيه وبدات الناس تاكل وجابو 
لحسام وحبيبه طبقين 
حبيبه: الله 
والله كنت جعانه.. 
يا ربي انتي هتعملي اي.. 
هاكل.. 
هتكلي اي الله يخربيتك 
طب مش خايفه ع مكياجك.. 
محنا خلاص هنروح اهه.. 
يابنت الحلال الناس كلها بتتفرج علينا يعني مينفعش الهبر اللي انتي هتوهبريه دا.. 
واقعد جعانه يعني.. 
اقعدي متزفته.. 
ونده حسام ع الولد اللي واقف جمبهم وقالو ياخد الطبقين 
طب 
طب استني اخد قطمه.. 
176 

بصتله حبيبه بغيظ وربعت اديها وهي زعلانه 
بصلها وهي مش وخده بالها حس انه شايف طفله صغيرة مقموصه 
عشان خدت منها مصاصتها 
وجت اخر فقرة ورقصو كلهم مع بعض وحبييه فرحانه 
وحسام لسه زي ماهو ضارب الوش الخشب 
لحد ما خلص الفرح ونزلو العربيه 
وحبيبه كانت خلاص 
خلصت من كتر التعب قعدت ف العربيه وزقت حسام.. 
حاسب شويا مش عارفه اخد راحتي.. 
علي فكرة العربيه دي تبعي 
يعني ممكن احدفك برة.. 
عملت نفسها مش سمعاه وقلعت شوزتها.. 
انتي بتعملي اي.. 
بقلع الشوزة 
الكعب وجعلي رجلي.. 
عقبال لما تتقطع.. 
بعد الشر عني ان شالله انت.. 
بصلهم محمد وسأله : 
اي يا عريس عايزين تروحو تسهرو ف حته.. 
لا يا محمد انا تعبان وعايز انام روحنا.. 
بصتله حبيبه بقلق وقالت بسرعه : لا لا ودينا اي حته نسهر فيها.. 
نسهر اي انتي مكفكيش اللي عملتيه في الفرح؟ متهدتيش.. 
177 

لا لسه عايزة اتفسح 
طب اقولك لففنا بالعربيه كدا وبعدين نروح نقعد ع البحر ومنترلش م العربيه وناكل اي حاجه.. 
هو انتي معندكيش حاجه تفكري فيها غير الاكل.. 
بصتله بزعل : مش كفايا مكلتش ف القاعه.. 
رد محمد : خلاص احنا نروح نقعد ع البحر شويا بالعربيه .. 
فضلو قاعدين ع البحر وحبيبه بتقاوم النوم بالعافيه بس مش عايزة تروح معاه.. 
حسام: يلا بينا يا محمد.. 
فردت حبببه : لي لي؟.. 
هو اي اللي ليه احنا هنبات هنا.. 
طب هات موبايلك اكلم ماما 
اشوفها راحت الشقه ولا لا.. 
هما قالو انهم هيسبقونا ع هناك.. 
طيب خلاص يلا بينا .. 
مشيو بالعربيه لحد ما وصلو الشقه كانت في الدور التالت فوق بيت حسام 
نزلت حبيبه من العربيه وطلع بباه وممته وبباها وممتها يستقبلوهم.. 
..... 
طلعت حبيبه شقتها هي وحسام وممتها وممته كانت شقه كبيرة 
ريسبشن ف اوله طربيزة السفرة 
وبار ع الجنب الشمال وف الوش اوضه متقفله كلها ازاز وظاهر اللي جواها انتريه 
في اول اوضه الانتريه موجود تمثال صغير ع اليمين وجمبه مدخل يودي لاوض النوم .. 
178 

دخلو كلهم وقعدو ف اوضه الانتريه وبعدين سلمو عليهم عشان يمشو عيطت حبيبه وهي بتسلم ع مامتها وبعد ما مشيو 
دخلت اوضتها وحسام قعد يقلب في تلفزيون الانتريه شويا 
اوضتهم كانت كبيرة وواسعه وليها حمام خاص بيها.. 
دخلت قعدت علي سريرها وهي خايفه بعد شويا قررت تقوم تغير هدومها لبست ازدال الصلا بتعها وصلت وفضلت قعده بيه خبط 
حسام ودخل اول ما دخل خافت 
جاب بجامه م الدولاب ودخل الحمام وغير بدلته خرج وراح علي السرير اللي هي قعده عليه بصتله باستغراب.. 
انت بتعمل اي.. 
انتي شايفه اي هتنيل انام.. 
تنام هنا.. 
امال انام فين ان شاء الله.. 
اتصرف عندك اوضتين تانين 
ولا نام ف الصاله.. 
ولي متتنيليش انتي وتروحي تنامي ف اوضه تانيه.. 
انا البنت يعني المفروض انا اللي افضل.. 
بصي بقه انا مستحمل رزلتك وتلمتك وقلت ادبك انما تتأمري في شقتي يبقي تحترمي نفسك 
ومحدش هينام ع السرير دا غيري.. 
يعني اي .. 
يعني قومي يلا شوفيلك مكان تاني.. 
مش قايمه.. 
فقام حسام وقرب منها 
179 

سالته بخوف وهي بتبعد : انت بتعمل اي.. 
جاب ريموت التليفزيون من جمبها 
حطت ايدها ع قلبها وخدت نفس.. 
كمل كلامة وقال: انتي حرة بس وريني هتعرفي تنامي ازاي.. 
فتح التليفزيون بصوت عاالي وقعد يقلب.. 
حبييه: على فكرة انا اصلا مبعرفش انام الا كدا وبالذات لما يبقي ف نور ياااة كنت تعبانه اوي .. 
وشدت البطانيه الصيفي عشان تنام 
هتنامي جمب راجل متعرفيهوش كدا عاادي.. 
اة يعني وفيها اي 
وكمان انت مش بقيت جوزي ولا اي يا عريسي.. 
وبدل ما انا بقيت جوزك 
لبسه ازدال الصلا وانتي نايمه لي.. 
دا 
دا انا بردانه شويا بس .. 
ومش خايفه اعمل حاجه كدا 
ولا كدا.. 
قصدك اي يعني.. 
انتي لسه قايله 
مش انا بقيت جوزك خلاص.. 
قامت ورمت اللي كانت متغطيه بيه وبصتلة 
180 

لا شيل اللي ف دماغك دا خاالص 
وانت عارف اننا متجوزين تمثيليه.. 
يبقي تقومي تشوفيلك مكان تنامي فيه غير سريري.. 
قلتلك مش هقوم.. 
يبقي متزعليش م اللي هعمله بقه.. 
قامت ووقفت ع السرير 
ع فكرة انا معايا الحزام الاصفر يعني اقدر احمي نفسي كويس.. 
هههههههه ضحكتيني والله.. 
وفتح الدرج اللي جمبه وطلع مسدسه وقعد ينضف فيه ومسكه وبصلها 
قولتيلي بقه معاكي انهي حزام.. 
لا دا انا بقول اني هاخد مخده وبطانيه وهطلع برة.. 
ونزلت جري من علي السرير وهي بتاخد مخدتها وبتبصله ورزعت الباب وراها. 
طلعت الانتريه وفتحت التليفزيون عشان متخفش وتعرف تنام ونامت ونام حسام 
والصبح.. 
**** 
برارابابابابابا.. 
صحي حسام ع الصوت دا 
وبص لقي حبيبه وقفه فوقيه ومسكا غطا حله ومعلقه 
وبطخبت عليهم وبتغني.. 
181 

انتي بتعملي اي يا نيله.. 
لا دا انا قمت ولقيت نفسي عايزة اهيص كدا 
اي صحيتك ولا قلقتك بعد الشر يعني.. 
انتي مستفزة.. 
ميرسي.. 
ورجع ينام تاني 
قعدت جمبه وفتحت التليفزيون وعلت الصوت جامد لف بصلها وحط المخده علي دماغه 
فضلت تعلي وتبصله وهي بتضحك 
قام رمي المخده وراح الحمام بعد ما جه بصلها وهي قعده بتتفرج ع التليفزيون وقعد جمبها.. 
هاتي الريموت دا.. 
لي ان شاء الله.. 
عايز اتفرج ع التليفزيون.. 
ولي مقلبش انا 
بص ف فيلم كارتون هنا حلووو اوي.. 
بصلها بعصبيه وجز علي سنانه 
حبيبه: خلاص خلاص اهه.. 
فضل يقلب وبعدين سألها : انتي هتفضلي قعده كدا.. 
اقوم اتشقلب مثلا ولا اي.. 
قومي حضريلي الفطار.. 
لي حد قلك اني الفلبينيه اللي مامي جبتهالك.. 
182 

مدام ف بيتي وف شقتي ومقفول علينا باب واحد يبقي تحترمي نفسك وتسمعي الكلام 
قبل كدا كنتي بتتحامي ف اي حد دلوقتي انا لو عملت اي هقول مراتي ومحدش ليه دخل فقومي حضريه احسنلك .. 
مش قايمه.. 
انا قلت قومي .. 
الله هو انا هطفحك كمان 
امال كنت في بيتكو بتعمل اي.. 
انا عمري ما عملت حاجه كلو بيتعملي واخلصي بقه عشان جعان.. 
مش قايمه قلت.. 
بصي انا هفهمهالك 
امبارح كان الزفت فرحنا صح.. 
امم والمطلوب.. 
هقولك اهه يعني ادام الناس اسمك مرات فلان 
يعني انتي لو ضيقتيني 
هتعصب ولو اتعصبت هضايق ولو اضيقت ممكن اعمل فيكي حاجه لاما هطلقك.. 
ياااة 
وانت فاكرني هعيط واصوت بقه انك هطلقني دا يبقي يوم المني.. 
منا جايلك ف الكلام اهه 
انتي لو اطلقتي في اي وقت هيبقي بالنسبالك الموضوع كويس 
ولو اني اشك برضو ماعلينا 
بس بقه لو اطلقتي بعد فرحك بيوم اتنين شهر سنه هيبقي منظرك ااي 
ولا الناس هتقول اي ولا يا عيني اهلك هيبقي شكلهم اي ادام الناس.. 
183 

انت قديم اوي ع فكرة 
هو لسه في حد بيفكر كدا.. 
كل حاجه بتتقدم الا دي فاسمعي الكلام بالزوق احسنلك.. 
بص تاني للتليفزيون وفضل يقلب وفضلت حبيبه تفكر بقلق بصلها تاني.. 
ها يلا يا عروسه قلتلك جعان.. 
اللهي ما تلحق تكله.. 
وقامت تحضرهوله 
راحت المطبخ وجهزته ورجعت الاوضه تاني حطتهوله ع السرير وابتسمت بغيظ.. 
اتفضل يا جوزي يا حبيبي مطرح ما يهري يهري... 
بصلها حسام وهو بيضحك زيها : ميرسي يا مراتي.. 
بدأ ياكل واول ما كل اول قطمة رمي الاكل اللي ف بوقه.. 
اي دا.. 
اي الاكل مش عجبك ولا حاجه.. 
البيض كله ملح.. 
اة سوري يا حبيبي انت عارف بقه البنات لما تتجوز جديد بيبقو لسه بيتعلمو استحملني معلش .. 
وأكل نوع تاني الاكل كان حراق اوي ووقف ف زورة فضل يهوي ع بوقه ويشاور انه عايز ميه.. 
اي دا مش فاهمه عايز اي 
استني عارفاها اللعبه دي 
فيلم ؟ 
184 

لا لا 
مسلسل .. ! 
بصلها والنار هتطلع من عنيه.. 
هههههههه خلاص خلاص.. 
راحت جبتله ميه وادتله يشرب وهي فطسانه من الضحك 
بعد ما شرب وهو خلاص كان هيروح فيها رمي الصينيه علي الارض 
وحبيبه خافت فضلت ترجع لورا عشان ميعملش فيها حاجه مسك اديها جامد.. 
انتي بتستهبلي ؟ 
انا عارف انك انسانه وقحه بس مش للدرجادي 
اشورلك اني عايز ميه وانا هموت وبتستعبطي فيها! 
انا قبل كدا كنت بسكت انما قسما بربي لانا اللي معلمك الادب وهخليكي تدعي ربنا انه يرزقك بحاجتين 
يا تطلقي يا تموتي ودا ان نولتهملك.. 
كانت حبيبه بتبصله بخوف وهي مش عارفه تتكلم وبتحاول تخليه يسيب اديها لاكنه ماسكها جامد 
كان باين ع وشها الخوف والالم رما اديها وخرج برة مسكت اديها وقعدت علي الارض وهي بتعيط 
لان عمرها لا اتهانت ولا حد زعقلها دايما مدلعه واللي تطلبه بيجلها حته لو مش من باباها وممتها من صحبتها دايما بيشفوها طفله 
وعمرهم ما حولو يزعلوها 
فضلت تعيط بحرقه 
هي اة كانت عارفه ان حسام وحش بس مكنتش تتخيل انه يعمل معاها كدا 
او يخوفها كدا فضلت قعده ع الارض لحد بالليل من غير اكل ولا شرب وحسام محولش يدخلها.. ساعت النوم دخل عشان يجيب 
مخده وحاجه يتغطي بيها 
لانه قرر ينام برة 
لقاها نايمه علي الارض مكنها قرب عشان يروح يقومها 
بس رجع تاني في كلامه 
وخد المخده وخرج 
185 

صحيت حبيبه وجسمها كله مكسر من النومه اللي هي نامتها 
قامت وبصت لنفسها في المرايه 
لقت عنيها مورمه من كتر العياط 
طلعت عشان تعمل فطار لنفسها 
شافت حسام ف الطورقه وعنيهم جت في عنين بعض قامت بصه ف الارض وكان باين عليها الزعل 
كملت لحد المطبخ فضل كل واحد قاعد ف مكان لحد ما باب الشقه خبط 
جريت حبيبه عشان تفتحه.. 
ماما وحشتيني اوي اوي اوي.. 
فضلت حبيبه تحضن ممتها زي ما تكون مشفتهاش من سنه 
كانت هتعيط بس مسكت نفسها.. 
اي يا حبيبه دا انا يدوب سبتك يوم واحد.. 
وانتي مستقلياة برضو يا ماما.. 
المهم اخبارك اي.. 
انا الحمد لله بابا فين.. 
تحت وطالع هو 
وحماكي وحماتك.. 
ماشي يلا ندخل.. 
انتي لبسه الازدال لي.. 
اممم اصلي بردانه شويا.. 
بردانه ف الحر.. 
منتي عارفاني بقه يا ماما ببرد في اوقات غريبه وبحتر ف اوقات اغرب.. 
186 

شاف حسام مامت حبيبه سلم عليها بكل احترام وحبيبه اول ما شفته بصت الناحيه التانيه.. 
نورتينا يا طنط اتفضلي.. 
منور بيك وبحبيبه يا حسام.. 
ربنا يخليكي يا طنط ها حضرتك تشربي اي.. 
لا هو احنا جين نشرب ونتعبكو.. 
حبيبه: تعب اي يا ماما 
ايه اللي بتقوليه دا 
قوليلي بس اجبلك عصير ولا اعمل شاي؟ 
محمد: شاي احسن.. 
سمعت الصوت دا لفت وطلعت جري عليه.. 
بابا وحشتني موووت كدا تسبني يوم بحاله.. 
هو انا سيبك لوحدك منا سيبك مع جوزك يا بنت.. 
فضلت حضناه وقت كبير.. 
هتسبيني وتسلمي علي عمك مجدي 
ولا هتمسكي فيا كتير.. 
كان والد ووالدت حسام وقفين وراة.. 
سابته وراحتلهم : ازيك يا عمو ازيك يا طنط نورتونا.. 
بنورك انتي يا حبيبه.. 
اتفضلو.. 
187 

فضلو قاعدين يضحكو ويتكلمو وحسام 
ما بنهم ساكت كالعاده كل اللي بيعمله مجرد ابتسامه بيضحك عليهم بيها 
واتغدو معاهم وقررو يقومو.. 
امال: بصي يا حبيبه انا سيبالك كل الاكل ف التلاجه انتي بس تسخنيهم في المايكرويف وهيقضوكو اليومين الجاين.. 
عاا يومين بس يا ماما 
طب وبعد كدا اتسمم من طبيخي مثلا.. 
هههههه لا يا حبيبتي بعد اليومين دول مش هتحتاجو اكل ف البيت بقه.. 
هنصوم.. ? 
يابت انتي مش هتتغيري ابدا 
عمك مجدي هيبقي يفهمكو 
امشي انا بقه عشان كدا اتاخرنا خدي بالك ع نفسك هتوحشني اوي.. 
اي دا هو انتي مش هتيجي الايام الجايا.. 
لا بقه هسيبكو شويا و لما تيجو هبقي اجيلكو.. 
نيجي منين.. 
لا مينفعش اقولك يلا سلام.. 
اي دا انا مش فاهمه حاجه.. 
مش لازم يلا سلام.. 
سلام.. 
188 

ومشيو كلهم وقفلت حبيبه الباب ومشيت تكلم نفسها : انا مش فاهمه حاجه نيجي منين 
ويومين اي نكونش هنهج ولا هطلق 
يا سلاام.. 
بصلها حسام وهي بتكلم نفسها وبعدين سالته : انت فاهم حاجه.. 
وانتي بتساليني لي ماعندك ممتك اساليها.. 
انا بكلمك لي اصلا 
ولا بسالك لي بص اسكت خالص.. 
انتي عبيطه يا بت انتي.. 
ملكش فيه.. 
ودخلو قعدو في الاوضه حسام بيتفرج علي التليفزيون وحبيبه قعده تفكر كل شويا تغير قعدتها 
وتقوم وتقعد وتبصله 
وبعدين تبص الناحيه التانيه.. 
خيلتيني.. 
اي عايز اي.. 
انتي مقعدتيش من بعد ما مشيو 
وانا قربت اتهبل منك.. 
عقبال ما تشد ف شعرك.. 
طب اتهدي لربطك ف السرير.. 
بس ياض.. 
189 

ياض ? 
متتلمي يابت.. 
بته لما تبتك واسكت بقه عشان عايزة افكر 
يكونوش جيبنلنا طباخ اة ممكن 
او عملين مفجأه وهنسافر كلنا باريس مثلا يااه واجيب هدوم 
واتفسح انا وبابا بقه.. 
لو مخرصتيش هجيب بلاستر من برا وهكتمك خالص.. 
انت حتي مش عايز تعرف ف اي؟ 
ولا اي اللي عمو هيقولهولنا 
فين الحس الفضولي بتاعك.. 
وانا اعرف لي 
مالي يتعمل يتعمل.. 
ياباي عليك.. 
اسكتي واطلعي اتخمدي برة بقه 
عشان زهقت منك.. 
هو انا كل يوم اللي هطلع برة 
متطلع انت.. 
منا لسه كنت نايم برة امبارح 
وبعدين اة انا ظالم هخرجك كل يوم.. 
لا مش خارجه وبعدين انا بخاف لما بنام برة لوحدي.. 
مليش فيه خدي حجاتك ويلا برة.. 
انت معندكش دم ولا احساس وانا مش خارجه النهارده لو عملت اي.. 
190 

ولا انا خارج 
وهنام ف السرير كلو لوحدي وشوفي هتعملي اي.. 
وزقها من علي السرير ونام عليه كلو وقفت حبيبه وهي متغاظه وبتدب في الارض.. 
انا مكرهتش ف حياتي ادك حاسب عشان اخد مخدتي 
حاسب.. 
وراحت عشان تنام علي الكنبه اللي جمب السرير.. 
انتي هتفضلي هنا برضو.. 
انت مش مكفيك انك خدت السرير 
ملكش دعوة بقه انام علي الكنبه 
انام فوق الدولاب ميخصكش ان شالله اتعلق في النجفه .. 
قام قفل الباب وقفل النور 
اتخضت حبيبه لما الاوضه ضلمت خالص 
انت قفلت النور لي.. 
عشان هنام.. 
طب سيب نور الابجورة اللي نحيتي.. 
لا انا مبعرفش انام الا والدنيا ضالمه كدا.. 
طب طب افتح بس وبعدين اكلمك.. 
مش فاتح حاجه.. 
وحيات بباك 
افتح عشان خطري.. 
191 

قام فتح الابجورة وبصلها كانت قعده وماسكه في الكنبة زي ما تكون هتهرب منها .. 
عايزة اي.. 
اصلي مبعرفش انام الا والدنيا منورة لو نور خفيف.. 
يبقي اطلعي نامي برة.. 
مانا برة برضو بخاف.. 
والمطلوب.. 
سيب بس نور الابجورة دي.. 
مبعرفش انام كدا.. 
طب اقولك حل احسن 
نفتح الباب وهيجبلنا هو نور من برة وخلاص.. 
برضو مبحبش كدا.. 
وقفل نور الابجورة تاني.. 
لا لا وحياتك 
والنبي افتحه خلاص هطلع انام برة بس افتحه.. 
ادينا فتحناه اتفضلي.. 
خدت حجتها وهي حضناها ومشت وهي زعلانه وطلعت برة 
وطبعا حسام ولا هنا 
فتحت النور والتليفزيون كالعاده 
وحولت تنام 
192 

واول ما نامت سمعت صوت 
خافت فقامت عشان تشوف اي دا بصت لقته التليفزيون.. 
انا نقصاك انت كمان 
يعني كل الافلام خلصت مجبتوش علي حظي غير فيلم رعب اعمل اي دلوقتي.. 
قامت وراحت الاوضه وحسام نايم فضلت تصحيه وهي بتبص حواليها.. 
حسام انت يا زفت.. 
بعد تفكير قررت تنام جمبه 
ونامت بس ع اول السرير خالص 
خلص الليل وصحي حسام وفرد درعاته جت ع راس حبيبه بص باستغراب لقاها نايمه جمبه زي الملاك 
اول مرة يشوفها نايمة كانت عسوله يمكن عشان نايمة ويمكن عشان ساكته ومش بتتكلم كتير 
بص لطرحة الازدال وهي مفكوكه وباين منها معظم شعرها ناعم جميل 
والخصله اللي جايا ع عنيها حاول يشيل الخصله دي 
فصحت حبيبه وبصو لبعض قامت مفزوعه وقعدت مكانها وعدلت الطرحه وحسام بيببص الناحية التانية.. 
انتي اي الي جابك هنا.. 
اصل كان ف فيلم رعب شغال امبارح فخفت 
وجيت اصحيك بس انت مسمعتنيش.. 
وانتي خارجه تتفرجي ولا تنامي.. 
لا انا كنت مشغله التليفزيون عشان اعرف انام 
بس لقيته شغال بقه ع فيلم رعب.. 
سابها وقام قعدت تعدل طرحتها وهي قلقانه وبعدين قامت عشان تحضر الفطار سمعت صوت الباب فراحت عشان تفتح لقته والد 
حسام.. 
اتفضل ياعمو.. 
193 

صباح الخير يا حبيبتي.. 
صباح النور ازي حضرتك.. 
تمام فين حسام.. 
لقي حسام داخل عليه وسلمو علي بعض وقعدو 
مجدي: بصو بقه انا عملكو مفجأه بصتله حبيبه بفرح.. 
الله انا بموت ف المفاجآت.. 
بصلها حسام عشان تسكت.. 
حبيبه: خلاص سكت اهه اتفضل يا عمو.. 
اتفضلو.. 
وخرج تزكرتين سفر من جيبه وحطهم ع الطربيزة.. 
حسام: اي دا.. 
دي تزاكر سفر لتركيا.. 
قامت حبيبه وفتحت بوقها وهي مش مصدقه وقالت وهي مصدومه.. 
اي دا هروح اشوف مهند ؟ .. ! 
بصلها حسام ومجدي بأستغراب فحاولت تستوعب اي اللي هي قالته دا 
قصدي هروح تركيا واشوف الممثلين انا مش مصدقه نفسي.. 
كان حسام قاعد قلقان وعنيه مترلتش من ع التذاكر.. 
وقال: بس انا اجازتي مش كبيرة لدرجه اني اروح تركيا يا بابا.. 
194 

انا همدهالك متشلش هم.. 
بس.. 
من غير بس انا عايزكو تتبسطو.. 
انا بصراحه يا عمو مبسوطه 
مبسوطه اوي 
وكمان هركب طيارة ياة حلم حياتي ربنا يخليك .. 
طيارة ? ..قالها حسام بقلق فرد والده.. 
اه طيارة امال هتروحو تركيا بأي 
بعجله ؟ يلا بقه يا دوب تجهزو الشنط الطيارة الفجر.. 
كانت حبيبه بتتنطط من الفرحه وحسام واقف مش عارف يعمل اي مشي بباة ودخلو 
حبيبه فضلت تحضر في شنطتها ومبطلتش كلام واي هتلبس واي هتخده معاها وازاي هتركب طيارة 
وحسام حاطط التذاكر جمبه وباصص عليهم.. 
حبيبه: طب هو الجو حر عندهم ولا برد يعني اتقل ولا اخفف 
لا انا لازم ادخل ع النت واشوف الموضوع دا يااه واروح واتصور بقه وافرج اسماء ع الصور 
شكرا يا رب شكرا شكرا شكرا.. 
بصت لحسام وسألته : انت مش هتحضر شنطتك ولا اي.. 
كان حسام تايه فمسمعهاش سالته تاني : يبني هتحضر شنطتك امته.. 
نعم.. 
نعم الله عليك 
بقولك هتحضر شنطتك امته.. 
كمان شويا.. 
195 

مالك كدا مش عوايدك متزعقش.. 
لا مفيش.. 
وطفي النور عشان ينام ففتكر حبيبه وفتح نور الابجورة 
استغربت شويا وبعدين ظبطت المنبه عشان يبقو يقومو بدري ويلحق حسام يحضر شنطته رن الجرس فقامت تصحيه لقته بيتقلب جامد 
وهو نايم 
زي ما يكون بيحلم بكابوس حولت تصحيه سمعته وهو بيتكلم فقربت تسمعه.. 
هند 
هند انزلي يا هند هند.. 
قعدت جانبه وحولت تصحيه بس براحه: حسام حسام .. 
قام مفزوع ووشه عرقان بصلها بخوف : ف اي.. 
مفيش انا قلت اقومك عشان تلحق تحضر شنطتك.. 
ماشي .. 
قام وبدأ يحضر شنطته وكل شويا حبيبه تبص عليه 
كان بيحاول ميبصلهاش 
جهزو حاجتهم وخبط الباب فتحت حبيبه لقت مجدي فسألهم.. 
اي يا ولاد جهزتو.. 
اة يا عمو تمام اهه.. 
طب يلا نترل الشنط.. 
نزلو كلهم وقفلو الشقه 
وحسام وراهم ساكت سلمو ع ممته وركبو العربيه 
196 

اول ما وصلو المطار 
فضل حسام باصص عليه.. 
مجدي: يلا يا حبيبه.. 
نزلو كلهم ووصلهم مجدي لصالة الانتظار 
انا هسيبكو بقه عشان تستنو الطيارة خدو بالكوو علي بعض 
حسام خد بالك علي حبيبه.. 
حاضر يا بابا.. 
فضلت حبيبه تشاورله وهو ماشي 
لحد ما خرج رجعت تقعد جمب حسام وهو ساكت 
قعدت تتكلم وهو مش بيعلق عدي الوقت وحبيبه بدأت تزهق 
حطت الشنط جمبها وهي بتجبهم كانت وحده منهم هتقع فحولت تمسكها سعدها حسام فلمست اديها اديه 
كانت بردانه اوي بصتله بأستغراب وفضلت تفكر شويا 
وجه معاد طيارتهم 
فقام وهو بيسحب الشنط بصتله وقالتله.. 
تعرف حد ف شرطه السياحه.. 
نعم؟.. 
تعرف حد من شرطة السياحه ف شرم الشيخ.. 
اة يعني لي.. 
تعرف تقول لحد فيهم يحجزلنا هناك.. 
واي االي هيودينا شرم الشيخ!.. 
197 

اصل من الاول يعني وانا مش مشجعه موضوع تركيا دا 
وكمان انا بحب اشجع صناعه بلدي.. 
فضل مركزلها وهو مش فاهم.. 
وكمان انا بحب جو الاتوبيسان والرحلات دا واقعد اقول سالمه يا سالامه.. 
فهم قصدها وابتسم بس مرضاش يبينلها ورد عليها : لا مينفعش 
وكمان دي رحله وبابا حجزها والحجات كلها متظبطه .. 
متخلص بقه وكمان احنا هنتصل بيهم ونلغي الحجز أو نأجله لو ينفع.. 
انتي مفكراها لعبه كدا.. 
اة عادي يعني 
اتصل بحد وبينا ع اول محطه اتوبيسات واول اتوبيس ع شرم 
يلا بقه عايزة اصيف.. 
حاول حسام يوافق من غير مايبن انه فهم عشان ميحسش انه ضعيف قدمها طلعو وركبو تاكسي 
وحجزو في اتوبيس شرم 
وفضلو مستنينه واتصل حسام بصحابه عشان يحجزوله فندق في شرم 
وركبو الاتوبيس بالرغم انه مكنش المكان اللي حبيبه مستنياه 
بس برضو كانت فرحانه زي اللي طالع رحله واشترو فينو ورومي ولانشون مخصوص 
عشان حبيبه تحس انها في رحله وهي بتعمل ساندوتشات 
واتعرفت علي الناس اللي معاهم وشغلو اغاني وفضلت تسقف وحسام قاعد كالعاده 
بس وهو بيبصلها.. 
انتي متعرفيش ان ف طيارة لشرم.. 
بجد لا اول مرة اعرف.. 
انتي هتستهبلي.. 
198 

متتلم بقه 
وبعدين انا قلتلك اني بحب اجواء الاتوبيسات دي عشان الهيصه 
انما هقعد ف الطيارة كدا هزهق.. 
كذابه.. 
نعم.. 
انتي كذابه.. 
لي يعني.. 
انتي عارفه انك كنتي هتموتي وتروحي تركيا 
وكنتي هتموتي اكتر وتركبي طيارة.. 
عايز اي يعني .. 
عملتي كدا لي.. 
اكيد مش عشان جمال عيونك يعني 
انا بس عارفه ان الواحد سعات بيخاف من حجات غصبا عنه 
او يفكر انه بيخاف منها وانا عارفه إحساس الخوف دا 
وحش اوي وكمان مبحبش افرح بحاجه واشوف غيري زعلان. 
فرحتي مش بتكمل.. 
ومين قالك اني خفت.. 
انا مقلتش انك خفت 
انا برضو مركبتش طيارة قبل كدا 
وكنت قلقانه منها فعشان كدا مرضتش اجازف .. 
اتعصب وقلها : ع فكرة انا عمري ما خفت من حاجه وانتي لسه متعرفنيش ولو مفكرة اني بقيت ضعيف في حاجه فدا بعدك 
كل الحكايه اني مبحبش ربطت الطيارة بتخنق منها.. 
199 

جاتك نيله تخدك 
اسكت خالص بقه بدل ما الم عليك الاتوبيس واوعي تفكر اني عملت كدا عشانك ولا حاجه 
انا لسه مش طيقاك 
ولسه الحرب بنا .. 
يعني انا اللي لسه طقتك منا كمان مش طيقك.. 
هما الاتنين قالو نفس الكلام اللي بيقولوة كل مرة 
بس المرة دي كل واحد كان بيقوله وهو حاس بأحساس مختلف عن المرات اللي فاتت 
في حاجه اتغيرت بس هي اي الله اعلم... 
**** 
نزلو من الاتوبيس الضحكه مفرقتش حبيبه بالرغم من تعب المشوار 
وطول المسافه والسعات 
راحو علي الفندق اللي اتحجزلهم فيه اول ما دخلت الاوضه بتاعتهم اترمت على السرير .. 
هموت من التعب 
بجد كان مشوار متعب اوي.. 
قعد حسام جمبها وزقها 
اي قومي يلا.. 
اقوم فين بقولك هموت من التعب.. 
معرفش بس اللي شايفه سرير واحد يعني بتاعي.. 
تصدق بالله انت عيل 
اة والله عيل ومبيطمرش فيك حاجه وانا هوريك المعيله ع اصولها.. 
قومي يلا من جمبي واتكلمي ع ادك.. 
200 

طيب.. 
وطلعت التراس بتاع الاوضه وقالتله : لو محترمتش نفسك هصوت واقول باعلي صوت حرامي ويجو يتصرفو معاك.. 
عمل نفسه بيقلب ف التليفزيون ومش سمعها.. 
ماشييييييي.. الحقووووني حرااااامي 
طلع جري عليها 
يابنت العبيطه يخربيتك الناس كلها صحيت.. 
كمان بتشتم ماما وربنا ما سكتالك الحقوني.. 
فضل يحاول يسكت فيها وحط ايده ع بوقها.. 
لحد ما سمع خبط الباب 
اخرصي خالص الناس بتوع الفندق اكيد جاين يشوفو ف اي.. 
هتسبلي السرير ولا اقولهم انك حرامي.. 
يا غبيه ماهو مكتوب ف الحجز انك مراتي.. 
خلاص هفضل ازعق طول الليل لحد ما الترله يشتكوك ويعملولك محضر ازعاج وابيتك ف القسم.. 
كل الناس اللي هنا تبعي.. 
خلاص هدوشك انت 
بص منا يا قاتل يا مقتول.. 
خلاص هسبهولك 
بس حتي هنا مفيش كنبه انام عليها دا مفيش غير كراسي صغيرة.. 
201 

اتصرف مليش فيه.. 
خلاص اخرصي بقه عشان افتح الباب.. 
فتح الباب وساله أمن الفندق لو كان في اي مشكله قاله لا 
وان كل حاجه كويسه 
فطلب يتأكد بنفسه .. 
مساء الخير يا فندم.. 
ردت حبيبه : مساء النور.. 
حضرتك احنا كنا بنتأكد لو كان ف اي مشكله او سمعتو حد بيصرخ.. 
اة سمعت 
دا انا حتي قلقت 
هو ممكن حد يكون فمشكله فعلا 
او ممكن حد بيستظرف ياريت لو طلع بيستظرف تعملولو محضر ازعاج.. اة الترلاء عايزين ينامو.. 
طبعا يا فندم واسفين جدا على الازعاج.. 
قفل حسام الباب وهو رايح ناحيتها بعصبيه.. وقفت ع السرير وشورتله.. 
ها انا عندي استعداد اصوت تاني.. 
جز ع سنانه من الغيظ وفضل يلم في المخدات الصغيرة ويحطهم في نص السرير.. 
حبييه: بسرعه عشان عايزة انام يا ولد.. 
لو مسكتيش هرميكي من هنا.. 
بعد ما خلص بصت للمخدات وقالتله : اي دا على فكرة انت بتخم 
عارفاك انت كنت م العيال اللي بتخم في المنديل صح ؟.. 
202 

منديل اي.. 
لعبه المنديل كان لازم حد يقعد فريق اقرب من فريق وانت اخدت حته كبيرة ف السرير.. 
علي فكرة انا قاسم بالنص بالظبط وخلصيني بقه.. 
لا خد المخدات ناحيتك شويا.. 
وانا انام ع الهوا مثلا.. 
لا علي السرير برضو هات بس.. 
وحطت المخدات بعيد وسابتله ربع السرير بص حسام وسألها.. 
اي دا.. 
اتفضل نام .. 
انام فين دا مفضلش غير ربع السرير 
او اقل.. 
هتقضيك متقلقش انا هدخل اخد الشاور بتاعي عشان ارجع انام يومين كدا.. 
ودخلت وبعد ما خرجت لقته رامي المخدات ونايم 
وقفت ع السرير وصرخت 
قام مفزوع 
انا بس كنت بفكرك باللي اتفقت عليه يلا بقه روح ع الربع بتاعك يا امور.. 
نامت ع السرير كلو وحسام متعصب حاول ينام ع ربع السرير 
فضلت حبيبه تتقلب طول الليل وتزق في المخدات لحد ما حسام وقع 
قام وقعد ف التراس فضل يفكر في هند اخته 
203 

احنا متكلمناش كتير قبل كدا عن حسام ولا عن حياته وبالذات حياته اللي هي هند اخته 
تعالو نشوف الحكايه على ما بيفتكرها حسام 
دلوقتي حسام ولد عادي زي كل الولاد وسيم حتي بالنسبه لطفل 
بس كان بيختلف عن الصبيان اللي في سنه انه كان راجل من صغرة وعصبي بزياده مكنوش بيندهوله غير يا حضرة الظابط.. كلو كان 
متوقع انه هيبقي ظابط مش عشان والده 
لا عشان شخصيته.. الحاجه الوحيده اللي كانت بتهديه او بتخليه ميضربش العيال اللي معاه هند.. 
هند طفله زي القمر شعرها اسود بطول ضهرها مكنتش بترضي تخلي ممتها تربطهولها دايما كانت بتسيبه مفكوك اصغر من حسام بسنه 
لاكن بباه اخرة سنه عن المدرسه عشان يبقي معاها كان بباها بيحبها اووي 
ودا شئ عمرة ما ضايق حسام بالعكس كان بيحببه فيها اكتر مكنوش بيسيبو بعض وف المدرسه كانو في فصل واحد كان الناس 
بيفكروهم توأم.. 
حسام حسام.. 
ايوا يا هند مالك.. 
مصطفي.. 
ماله ضايقك تاني ؟.. 
اة وربط شعري ف الديسك وانا قعده.. 
متعيطيش والله لموريه.. 
وراح حسام الحوش وجاب مصطفي ادام كل اصحابهم وضربه.. 
عارف لو عملت فيها حاجه تانيه 
والله لكون ضربك اكتر من كدا.. 
جريت هند عليه 
خلاص يا حسام كفايا.. 
204 

قام حسام من علي مصطفي وهو متبهدل وقميصه طالع برة البنطلون ومصطفي قميصه كله دم 
جت الميس بتعتهم واتصلت بوالدهم هما الاتنين.. 
دلوقتي يا استاذ مجدي سلوك حسام وحش جدا وعصبيته زياده 
دا تالت ولد يضربه الاسبوع دا.. 
حضرتك انا مش عارف اقولك اي بس انا بعتذر وان شاء الله الموضوع دا مش هيتكرر.. 
سيادتك لو الموضوع دا اتكرر ممكن يتفصل من المدرسه خالص.. 
اؤكد لحضرتك انها مش هتتكرر وانا هعتذر لوالد مصطفي.. 
خرج مجدي هو ونجلاء ومعاهم هند وحسام ووقفو ادام والد مصطفي ووالدته.. 
انا اسف جدا يا سيد بيه والله اول ما عرفت ان حسام عمل كدا ف مصطفي بهدلته.. 
حصل خير يا مجدي باشا دا لعب عيال وهما اطفال مع بعض.. 
دا العشم برضو.. 
سيد كان جار مجدي وصديقه 
وبيشتغل معاه في مكان واحد 
مصطفي بقه كان اكتر عدو لحسام كان دايما عايز يبقي رأيس الشله 
وكلام الاطفال دا بس ريسين ف مكان واحد مينفعش.. 
مجدي: اعتذر لمصطفي يلا يا حسام.. 
اعتذر اي يا بابا دا ربط شعر هند ف الديسك.. 
حساام.. 
بص حسام ف الارض : انا اسف.. 
205 

كان مصطفي مبسوط في حسام بس لسه برضو مخدش حقه لازم يحرجه ادام صحبهم زي ماهو اتحرج.. 
مشي مجدي وبعد ما وصلو البيت.. 
حساام تعالا.. 
وقف حسام وهو باصص ف الارض.. 
ايوا يا بابا.. 
انت عجبك اللي انت عملته دا.. 
يا بابا.. 
هو انت لسه هتقول يا بابا 
انت أمورك وعمايلك زادت عن حدها مش كل يوم هروح المدرسه واشوفك ضارب حد.. 
دا كلهم كانو بيضيقو هند.. 
انت كل شويا هتعمل حجت هند هند.. 
هند: ايوة يابابا مصطفي كان بيديقني وربط شعري في الديسك وهو اللي بيضيقنا دايما.. 
اسكتي انتي يا هند ومتتكلميش خالص وروحي اوضتك يلا 
وانت يا حسام مفيش مصروف اسبوع لحد ماشوف تصرفاتك هتتحسن ولا لا.. 
دخل مجدي ونجلاء اوضتهم خرجت هند تدور ع حسام ملقتوش فعرفت انه مش هيبقي غير في مكان واحد فوق السطح.. 
كان حسام قاعد علي الارض وضامم رجله وساند راسه عليها 
راحت هند وقعدت جمبه.. 
متزعلش انا عارفه ان بابا زعل منك عشاني.. 
لا مش عشانك عشان انا ضربت مصطفي جامد.. 
206 

لا مصطفي يستاهل 
هو بيعمل كدا مع كل البنات وبالذات اللي يكلموك او انا.. 
طبعا هند مقدرتش توصف اللي بيعمله مصطفي عشان طفله 
بس مصطفي مكنش بيعمل حاجه فى حياته غير انه يضايق حسام 
واكتر حاجه كانت بضايق حسام هند فبالتالي كان بيضايقها عشان حسام يتعصب واي بنت كان حسام يكلمها 
كان لاما يضايقها ليخليها تصحبه هو ..على الرغم ان حسام مكنش بيحب يكلم بنات او يتعامل معاهم كان كل صحابه وبناته 
وحياته هند ومحمد اللي هو لسه صاحبه الي الان 
وموضوع ان حسام مش بيتعامل مع بنات كان بيضايق هند كانت نفسها تشوفه بيكلم بنات وبيصحبهم 
اة هي مكنتش تفهم الحب وهي صغيرة بس كانت بتشوف كل الصبيان اللي بتكلم بنات بيضحكو دايما 
وكانت مفكرة ان حسام هيضحك بالطريقه دي 
طفوله بقه بس اللي مكنتش هند تعرفه ان حسام مش بيضحك غير معاها بس.. 
لا بس انا اتعصبت جامد كالعاده يا هند.. 
طب لي معملتش اللي انا علمتهولك.. 
عديت من واحد لعشرة بس برضو.. 
خلاص المرة الجايا عد لخمستاشر متزعلش من بابا بقه عشان حرمك من مصروفك انا هديك مصروفي كله 
ومش مهم اكل حاجه حلوة الاسبوع دا.. 
لا مينفعش تديني مصروفك 
مفيش ولد بياخد مصروف من بنت.. 
خلاص اي رايك نقسمه بنا 
انا اخد نصه وانت نصه.. 
خلاص انا موافق بس هرجعهولك بعد ما اخد مصروفي تاني.. 
207 

ماشي يلا نقوم تلعب بقه.. 
يلا.. 
**** 
كان مجدي ونجلاء ف اوضتهم بيتكلمو 
نجلاء: لي شديت علي حسام كدا يا مجدي.. 
مينفعش اسيبه كدا يا نجلاء 
عصبيته بقت زياده.. 
بس دا كان بيمنع مصطفي انه يدايق هند.. 
انا عارف ودا اكيد اللي مفرحني منه وعارف هو اد اي بيحب هند وبيخاف عليها بس برضو لازم امنعه من انه يضيع مستقبله.. 
ماشي بس متخصموش كتير عشان خطري.. 
حاضر متقلقيش.. 
عدي شهر وحسام كان بيسمع كلام هند واي حد يزعله يعد من واحد لخمستاشر ف سرة وعدي الشهر من غير ما يضرب او يزعل 
حد 
وكان بيضحك دايما مع هند ومع بباه ومع صحابه.. 
حسام انت فين.. 
انا فوق السطح يا هند.. 
طيب انا طلعالك.. 
كان حسام فوق هو واصحابه واصحاب هند وكان محمد واقف ع السور.. 
هند: حسام انا عايزة اقف ع السور زيكو.. 
208 

لا مينفعش دي لعبة ولاد.. 
لا مفيش حاجه اسمها لعبت ولاد 
اللعب كلها ولاد وبنات 
انا عايزة اقف عليه.. 
قلتلك لا 
روحي يلا العبي مع صحابك.. 
اتقمصت منه ونزلت تحت 
بص حواليه ملقهاش فترل وراها.. 
انتي زعلانه.. 
متكلمنيش انا مخصماك.. 
منتي مينفعش تقفي ع السور يا هند ممكن تقعي وبابا ممكن يزعقلنا.. 
واشمعنه انت بتقف.. 
منا قلتلك انا ولد.. 
انت معلمني دايما ان مفيش فرق بين ولد وبنت 
بترجع في كلامك لي بقه.. 
مرجعتش ف كلامي بس فى حاجه احنا ينفع نعملها وف حجات انتو ينفع تعملوها.. 
طب مرة وحده بس.. 
مينفعش يا هند.. 
هتوقفني ولا اقف لوحدي.. 
هزعل منك كدا يا هند.. 
209 

ازعل انا اصلا زعلانه منك.. 
خلاص بس مرة وحده بس.. 
انت احلي اخ ف الدنيا.. 
وفضلت تبوس فيه وهو بيضحك طلعو فوق.. 
هند انا هوقفك بس اوعي تسيبي ايدي.. 
حاضر.. 
وقفت ع السور وهي ماسكه ايده جامد وفضلت ماشيه عليه وهي مبسووطه وبتضحك وعلي اد ما كان قلقان عليها كان فرحان انها 
بتضحك 
شافهم مجدي وهو جاي من الشغل طلع جري علي السلم ومرضيش يزعق عشان ميخفوش وهند تقع وجه من وراهم براحه وشد هند 
.. 
اي الي انتي عملاه دا يا هند وانت يا حسام ازاي توقفها كدا.. 
والله يابابا انا مكنت عايزها تقف بس هي الي صممت.. 
ولو برضو؟ 
مش انت اخوها الكبير انا مش مصدق انك عملت حاجه زي دي 
بصت هند وقالت : يابابا انا اللي طلبت من حسام هو مكنش راضي.. 
اسكتي 
انتي حسابك معايا بعد ما نترل وطلوع علي السطح مفيش بعد كدا 
يلا ادامي انتو الاتتين.. 
فضلو متعاقبين شهر وكله نسي الموضوع وراحو المدرسه بس المرة دي كانت مختلفه مصطفي اتفق مع صحابه انهم يضربو حسام وفي 
الحوش بعد الفسحه جه محمد لحسام.. 
انا سمعت ان مصطفي لامم صحابه عشان يضربك ف الفسحه.. 
210 

مين قالك .. 
صحابه.. 
خلاص متقلقش بس هات صحبنا كلهم في الحوش ساعت الفسحه.. 
ووقفو كلهم صحاب حسام ادام صحاب مصطفي وفضل حسام يضرب في مصطفي وكالعادة غلبه 
والمرة دي كلو شهد ان مصطفي هو اللي كان عايز يضرب حسام 
وروحو بيتهم وخلصو واجبهم وطلعو يلعبو على السطح هما واصحابهم.. 
حسام: محمد انزل من ع السور عشان هند متقلدكش.. 
الله ياعم متخليها تطلع.. 
انت نسيت اننا اتعقبنا شهر ولا اي 
دا احنا لسه بدأين نلعب مش عايزبن بابا يزعل مننا تاني.. 
طب بزمتك موحشتك الوقفه.. 
لا.. 
يا حسام.. 
وحشتني بس مينفعش عشان هند.. 
مهي تحت ومش شيفانا تعالا بس بسرعه قبل ما تطلع.. 
افرض طلعت وشافتني .. 
متخفش تعالا بقه.. 
وطلع حسام علي السور حس انه فرحان وفضل ماشي عليه شويا وهو بيبص علي الناس تحت 
كان اكتر حاجه بيحبها لما يشوف الناس ماشيه تحت وهما صغيرين من بعييد وطلعت هند فجأة.. 
211 

قفشتك كدا تطلع من غيري.. 
هند انتي عارفه بابا عمل اي المرة اللي فاتت.. 
طب منتا وقفت.. 
انا انما هو عاقبنا عشانك.. 
طب اخر مرة وحياتي.. 
ابدا.. 
عشان خطري.. 
قلتلك لا.. 
كدا طب هقول لبابا بقه.. 
كدا يا هند ماشي.. 
الله متزعلش بقه انا بهزر 
انا بس عايزة اقف عليه.. 
ماكدا بابا هيزعل مني يرضيكي؟.. 
لا خلاص.. 
زعلانه.. 
لا.. 
بجد؟.. 
وحياتك.. 
212 

طب يلا بقه عشان نلعب.. 
فضلو يلعبو لحد ما خلصو وصحبهم نزلو.. قعد حسام وهند يلمو ف لعبهم ونزل حسام يترل لعبه وطلع لقي هند وقفه علي السور 
وشاف حد كان واقف 
بس من صدمته مش فاكر غير صورتها وهي واقفه ع السور وبس.. 
زعق بصوت عالي : 
هند.. 
خافت واختل توازنها جري عليها عشان يمسكها ومسك اديها فضلت متعلقه وهي ماسكه في السور 
وهو ماسك في اديها فضلت تبص تحتها.. 
متسبنيش يا حسام.. 
مش هسيبك انا ماسكك اهه.. 
انا خايفه.. 
انتي عمرك ما خفتي وانا معاكي.. 
منا حسا اني مش هبقي معاك.. 
انا طول عمري هفضل معاكي 
امسكي فيا بس.. 
هو انا ممكن اموت لو وقعت من هنا.. 
متقوليش كدا انا هطلعك ساعديني بس.. 
حولت تطلع بس محاولتها اددت للعكس وسابت السور وفضلت ماسكه في ايده وهو ماسك اديها.. 
انت احسن اخ ف الدنيا.. 
213 

وانتي احسن اخت وهتبقي احسن لو سعدتيني 
الحقوووني.. يا باباااا.. 
فضل يزعق عشان حد يسمعه وشدها وهو بيعيط.. 
عشان خطري اطلعي يا هند.. 
متزعلش مني.. 
انا عمري ما زعلت منك.. 
انا كدا ممكن اروح الجنه زي ما الميس بتقول متعيطش بقه.. 
خلاص هعمل اللي انتي عايزاة بس اطلعي.. 
كانت اديهم خلاص بتسيب بعض فضل يعيط بحرقه.. 
والنبي يا هند متسبيني.. 
هشوفك ف الجنه.. 
ودي كانت اخر كلمه قالتهاله وصوابعهم بتسيب بعض.. 
هنددددددد هنددددددددد.. 
فضل باصص عليها و هي تحت علي الرصيف بس اللي كان غريب انه مكنش شيفها صغيرة زي ما بيشوف الناس من فوق كان شيفها 
زي ما يكون واقف جمبها وقعه والدم حواليها وبتضحك 
وكان كل اللي ف باله كلمتها هشوفك ف الجنه لحد ما طلعت الناس وفضل عنده صدمه كل الناس بتساله علي اللي حصل وهو مش 
فاكر 
بباه وممته ودوة لدكتور واتنين 
وبرضو لسه مش عارف يتكلم لحد ما راح لدكتور وحاول معاه لحد ما تذكر جزء من قصته بس برضو احتفظ بيها جوا نفسه ومع 
المحاولات 
بدأ يرجعله صوته 
214 

ونصح الدكتور بباه وممته انهم ميفتحوش معاه الموضوع دا خالص 
لحد ما ينسي ودا اللي هما عملوة بس من يومها حسام كلامه قل مع الناس بقه مكسور بس كسرته دي بقت بتبان بعصبيه اكتر مبقاش 
يضحك 
ولا يصاحب حد ولا يكلم بنات فضل في نفس مدرسته لحد الثانوي كبر ونسي مشاكله مع مصطفي علي انها كانت لعب عيال 
بس برضو عمرهم ما كانو يحسو من جواهم انهم صحاب 
ودخل مصطفي تجارة ومقدرش يدخل كليه شرطة ودخل حسام شرطه ودخل محمد معاه وفضلو صحاب زي ماهما وشاف منار وحبها 
بالرغم انه عمرة ماحب بنت ولا حاول يدي لنفسه فرصه انه يحب وحده 
لانه كان بيعتبرها خيانه لهند 
وكمان عمرة ما شاف وحده زي هند 
كان كل اللي بيسمعه حكاوي صحابه عن البنات وازاي دي بتخون ودي بتسيب 
بس حب منار من غير سبب 
وكان مفكر ان شبح مصطفي خلاص بعد عنه بس كان غلطان لانه رجعله تاني وخد منه منار كالعاده 
قرر بعدها ميحبش ولا يأمن لبنت 
اة مصطفي هو اللي اخدها منه بس هي اللي ادته الفرصه وفضل علي الحال دا لحد النهارده 
حزين مكسور عصبي وشه مشفش الضحك من يوم ما سابته هند 
وهو مشفش ضحكه اجمل من ضحكتها وهي بتقوله اخر كلمه هشوفك ف الجنه.... 
**** 
دخلت حبيبه التراس وحسام نايم على الكرسي والدمعه نازله على خده 
حسااام.. 
فتح عنيه وحاول يمسح دمعته من غير ما تلاحظ .. 
وقالت: انا هترل.. 
هتترلي فين.. 
هترل اتفسح 
اصل انا مش جايا هنا عشان اقعد.. 
215 

وانتي تعرفي حاجه هنا عشان تترلي.. 
منت هتبقي التور جايد بتاعي 
امال انت لزمتك اي.. 
وانا مش عايز انزل.. 
دا اي الكأبه دي 
بص انا مليش فيه انا هترل يعني هترل وهروح البحر كمان.. 
انتي حرة في اللي هتعمليه بس انا مش نازل.. 
كدا ؟ طيب انا همشي لوحدي.. 
فتحت الباب وبصت يمكن يكون جاي وراها بس برضو فضل قاعد ومتحركش.. 
نزلت ولفت في الفندق وقعدت علي البسين فضلت نايمه علي الكرسي شويا وطلبت عصير.. 
جايا لوحدك؟.. 
فتحت عنيها عشان تشوف اللي بيتكلم كان شاب ف الاربعينيات باين عليه انه غني ووراة اتنين رجاله ببدل سودا بادي جاردات يعني 
نعم.. ? 
بقولك جايا لوحدك.. 
ودا يخص حضرتك ف اي.. 
اصل لقيتك قعده لوحدك بقالك ساعتين فقلت اكيد جايا شرم لوحدك.. 
وحضرتك تبص عليا بمناسبة اي 
لو سمحت اتفضل .. 
يعني مش عايزة تقوليلي برضو لوحدك ولا معاكي حد.. 
216 

حد قال لحضرتك قبل كدا انك قليل الادب لو سمحت انا قلت لحضرتك اتفضل بلاش ازعق وانده لأمن الفندق.. 
هههههه يبقي اكيد جايا مع حد.. 
دا انت بارد صحيح 
واة جايا مع جوزي ولو محترمتش نفسك هجيبه يبهدلك.. 
يا خسارة وكمان متجوزة 
بس اكيد اللي زيك ميتسبوش بصراحه انا بحسده عليكي حد قالك قبل كدا انك صاروخ اكيد جوزك عارف كدا.. 
انت سافل.. 
ورفعت اديها وضربته ع وشه جه الراجلين اللي وراة بس هو وقفهم باشارة من ايده ايوة زي اللي بتيجي في التليفزيون كدا وحط 
ايده علي وشه وهو بيضحك.. 
وضربتك كمان حلوة.. 
مشيت حبيبه من ادامه بس حاول يمسك اديها بصت عليه.. 
لا ازاي تمشي كدا 
احنا لازم نتعرف وبعدين القلم دا ليه تمن بس هو فين جوزك بس وانا اتفاهم معاه.. 
فجأه وحده ظهر حسام ادامه وشد ايد حبيبه من اديه ووقفها وراة.. 
شوبيك لبيك جوزها يا روح امك بين اديك.. 
وضربه بوكس وقعه ع الارض وف ثانيه كان مطلع مسدسه في وش البادي جاردات.. 
انا بس عايزكو تتحركو حركه وحده.. 
واتجمع الناس وأمن الفندق حواليهم وفضل الراجل الغريب دا مبتسم حتي والدم بيترل من بوقه ومن مناخيرة وطلب حسام من امن 
الفندق يتصل بالشرطه.. 
اتصل يبني بالرائد محي الدين قله يجي حالا .. 
217 

فرد عليه واحد من اللي بيشتغلو في الفندق.. 
يا فندم حضرتك اهدي بس ونزل السلاح استاذ مدحت من الناس المحترمه وعميل خاص .. 
كرر حسام كلامه للامن : اتصل بيه يبني وقوله الملازم اول حسام مجدي.. 
حاضر يا باشا.. 
بص حسام للموظف وقاله : لما تعرفو تنقو الترلا بتعتكو 
ابقي انزل سلاحي. 
يلا ياض منك ليه ادامي.. 
وفضل حاطط المسدس فوق راس الراجل المستفز دا لحد ما جت الشرطه وفضلت حبيبه مستخبيه وراة. 
وراحو كلهم ع قسم الشرطه.. 
بص بقه يا محي بيه انا عايز يتعمل محضر تحرش وحالا 
وبتهيقلي الأستاذ مدحت عارف عقوبه التحرش الايام دي 
ولا نحب نعرفهاله.. 
لما المحامي بتاعي يجي ابقي وجهلي كلام.. 
متتنرفزش كدا هيجيلك 
بس وحيات امي ماهخليك تطلع من هنا مش لو جبتلي ضلف باب وراك! 
لو جبتلي هولاكو زات نفسه.. 
كانت حبيبه قعده ومتوترة وافتكرت اول مرة دخلت فيها القسم مسكت حسام من قميصه.. 
انا عايزة امشي.. 
تمشي فين اصبري لما نخلص المحضر.. 
بس انا عايزة امشي.. 
218 

مش انتي اللي عملتي كدا بترولك 
يبقي تستحملي بقه.. 
مش انت اللي مردتش تترل معايا.. 
انا ؟ 
ولا انتي اللي غبيه وراكبه دماغك اخرصي بقه احنا مش هنتشاكل هنا لما نروح الفندق بس.. 
وخلصو المحضر وأكد حسام للظابط زميله انه مش هيتنازل 
ومضت حبيبه علي المحضر بعد ما حكيت اللي حصل 
وجه محامي الراجل وخرج بكفاله علي زمة القضية ووصل حسام وحبيبه الاوضه.. 
اتفضلي يا هانم.. 
كان حسام ماسك حبيبه من درعها ورماها ع السرير.. 
الله براحه ايدي.. 
عجبك اللي حصل دا.. 
وانا مالي هو اللي جه كلمني.. 
وانتي اي نزلك اصلا.. 
امال انا جايا اتحبس.. 
اة جايا تتحبسي وان عجبك.. 
لا مش عجبني وكمان انت عايز واحد قليل الادب زي دا يعكسني ويضيقني واسكتله.. 
لا اضربيه بالقلم هي دي عادتك ولا هتشتريها 
والله الراجل صعبان عليا انه وقع ف ايد وحده زيك.. 
219 

ماهو اكيد لازم يصعب عليك لاني هطلع عينه زي منا هطلع عينك 
كلكو صنف زباله.. 
اسم الله ع صنفك انتي اللي نضيف.. 
احسن منكم ميت مرة.. 
دا انتو صنف ميتعشرش دا الواحد كان بيكرهكو قراط 
لما عرفك كرهكو اربعه وعشرين.. 
والله انتو اللي مافيكو راجل 
دا انتو اسم علي الفاضي.. 
سبنالك الرجوله منتي خدتي مكان رجاله كتير دا انتي نقصلك شنب ونقدملك في معهد امناء الشرطه 
ولا لي شنب كدا كويس.. 
شنب في عينك دا انا زي القمر.. 
هههههههه ضحكتيني والله 
هي مين دي يا مصديه.. 
انا مصديه يا بارد 
دا انا ابيض منك ومن اي حد عرفته ف حياتك.. 
ماهو الصرصار دمه ابيض.. 
يععع جاتك القرف ف امثالك انت 
انت انت بص اسكت بقه.. 
انتي هبله يابت.. 
اة ملكش فيه واخرص بقه خالص.. 
220 

مش هسكت ويلا حضري شنطتك.. 
لي.. 
عشان هنسافر.. 
هو انا لسه قعدت!.. 
قولي لنفسك 
يوم وعملتي كدا 
امال يومين هتعملي فيا اي هتكهربينا وتعلقينا ع باب الفندف.. 
ياريت.. 
نعم يختي.. 
مفيش 
ومش هسافر ومش هحضر شنطتي وفكر كدا لو مشينا هنروح لبباك نقوله اي 
مرحناش تركيا ولغينا الحجز وجينا شرم وكمااان ملحقناش نقعد فيها 
يا تري عمو هيبقي موقفه اي.. 
عادي جدا هقوله انك انتي الي موفقتيش.. 
وانا هحكيله ع اللي حصل.. 
قالها بعصبيه: هو اي اللي حصل.. 
انك انت اللي قلتلنا نيجي هنا.. 
يا كدابه هو انا اصلا جه ف دماغي اني أجي هنا.. 
هو دا اللي هيحصل 
وعلي فكرة عمو هيصدقني.. 
221 

لي يعني.. 
هو كدا 
عمو اصلا بيحبني وبيعزني وبيعتبرني بنته.. 
سكت شويا وفكر ف كلمتها وافتكر هند واتعصب اكتر.. 
لي يحبك يعني؟ 
كنتي مين 
وانتي ازاي تكوني واثقه من انه بيحبك قالك اي ولا عملك اي.. 
طبعا حسام اضايق لانه حس ان بباه بيحب حبيبه زي هند او بيعزها زيها 
ودا طبعا شئ هو رفضه لان مفيش حد في معزة هند 
حبيبه فهمت من طريقه حسام انه اضايق عشان بيغير ع هند من اي حد حتي لو كانت ميته.. 
انا قصدي ان عمو بيعزني زيك.. 
سكت شويا وكملت هي : بص بقه انا هتبسط واتفسح 
حتي لو حصل اي 
اعتبرها جايزة ليا اني اتجوزتك واستحملتك ولو انت مرضيتش 
انا هقعد هنا ولو لوحدي ومش همشي 
ولو عايز تمشيني يبقي وديني تركيا .. 
ازاي يعني.. 
معرفش بس انا لو مشيت من هنا هروح لعمو واقوله وديني تركيا وانت حرة بقه.. 
طيييييب خليكي قعده بس وريني هتخرجي ازاي.. 
يعني اي.. 
222 

يعني هتفضلي قعده في الاوضه الايام الجايا كلها 
ولما هتروحي هتبقي قضيتي الفترة اللي كلهم كانو متوقعنها 
ومش هيصدقو انك مخرجتيش 
او متبسطيش لان لو كدا كان زمانك روحتي هما عارفين دماغك.. 
هتحبسني يعني.. 
اة وشوفي هتخرجي برة الاوضه ازاي.. 
دا ظلم.. 
اة انا شرير.. 
اتقمصت حبيبه وقامت صوتت ف وشه وراحت قعدت ف التراس فضلو قعدين كدا لبليل.. 
حبيبه: انا كدا هطق من الملل.. 
كان حسام قاعد ع السرير بيتفرج علي التليفزيون وبياكل مكسرات كلمها وهو بيتفرج.. 
عايزة تكسري الملل دا حضري شنطتك.. 
يا رخم يا مستفز يا 
يا 
يا انت ابرد واحد شفته ف حياتي.. 
هههههه ميرسي.. 
يا ماماااااا .. 
لو وحشاكي حضري شنطتك وهتروحلها .. 
اسكت خالص.. 
223 

انا هدخل اخد شاور 
ياه تعبت اوي النهارده 
لف طول النهار دا بيتعب الواحد برضو.. 
يارب متخرج.. 
انا مقدر غيظك معلش 
واكيد هاخد اللوكر معايا عارفك خلبوصه وممكن تترلي من غيري.. 
خد معاه البرنص ودخل 
اول ما دخل فضلت تفكر ف اللي هتعمله وجريت جابت هدومه من الدولاب وحطتها ف شنطتها ورمت قميص واحد من التراس.. 
خرج حسام بالبرنص فضل يدور ع هدومه ف الدولاب وحبيبه قعده علي السرير بتتفرج علي التليفزيون بصلها وكان باين عليه انه 
هيولع فيها.. 
الهدوم فين .. 
نعم.. 
هدومي فين.. 
وانت بتسالني عليها لي 
مش هدومك انت انا مالي.. 
بت متستعبطيش انا عارف انك انتي اللي مخبياهم .. 
مخبتش حاجه بس شوف اكيد 
هدومك هي كمان مش طيقاك وطااارت من البلكونه هههههه.. 
طارت.. ? 
وجري حسام ع التراس وبص علي الارض لقي قميصه 
طلع جري علي حبيبه وقومها من ع السرير.. 
224 

انتي بتستهبلي.. 
وانت عملت اي لما قفلت الاوضه يعني منت كمان بتستعبط .. 
انا قفلت الاوضه مش رميت هدومك.. 
قعد ع السرير ومسك التليفون وطلب من الهوم سيرفس يجبوله الهدوم 
اللي وقعت 
وخبط الباب.. 
اتفضل يا فندم.. 
اي دا ؟ 
امال فين بقيت الهدوم.. 
مكنش في غير دا حضرتك.. 
طيب ماشي شكرا.. 
قفل الباب وبص لحبيبه: الهدوم فين.. 
اي ملقوهاش تحت 
طب متخليهم يدورو كويس 
يمكن حد م العيال الصغيرة خدها يلعب بيها.. 
انتي شيفانا قاعدين ف بلطيم عيال صغيرة اي.. 
معرفش بقه انزل وشوف.. 
فضل يدور ف الاوضه وتحت السرير.. 
وقالها: تعالي افتحي شنطتك دي.. 
لي.. 
225 

اصلي عايز البس منك طقم 
تعالي واخلصي يا زفته عشان انا ممكن افتحها بس انا ارجل منك 
هسيبك تشيلي حجاتك منها .. 
وانت بأي حق تفتحها اصلا.. 
لو مفتحتيهاش هرمي كل هدومك اللي ف الدولاب.. 
مش فتحاها.. 
يبقي هفتحها انا وانتي حرة بقه.. 
لاا استني دي فيها حجاتي .. 
الله منا بديلك فرصه اهه.. 
طب هقولك هدومك فين ومتفتحهاش.. 
ها.. 
انا رميتها بعيد عن القميص 
عشان محدش ياخد باله انهم كلهم في مكان واحد.. 
ولو اتصلت وملقتهمش؟.. 
خلاص بقه يبقو ضاعو.. 
لا مش خلاص 
ساعتها هفتح الشنطة وهرمي 
كل هدومك من هنا ومتقطعه كمان.. 
اتصل حسام تاني بالهوم سيرفس وطلعله برضو نفس الراجل وقاله مفيش حاجه لف حسام ورزع الباب وراة وقفت حبيبه ادام شنطتها 
..
226 

بص انا مليش ذنب انهم ضاعو انزل دور بنفسك يمكن تلاقيهم.. 
حاسبي.. 
لا مش محاسبه.. 
زقها وفتح الشنطه لقي هدومه 
جرت وخدت شويا منهم وحسام بيجري وراها.. 
هاتي الهدوم.. 
لا.. 
بقولك هاتيهم.. 
خرجني الاول.. 
لا.. 
يبقي مفيش هدوم.. 
فضلت حطا الهدوم ورا ضهرها 
وهي بتجري وطلعت ع السرير.. 
لو كنت خرجتني بالزوق مكنتش سبتك كدا 
خرجني بقه.. 
مفيش خروج وهدومي هتجبيها غصبا عنك.. 
ونط حسام علي حبيبه 
كان المنظر كالآتي 
حبيبه وقعه ع السرير وحسام ماسك الهدوم فوقيها 
فضلو بصين لبعض 
227 

حسام شعرة كان لسه مبلول شويا وبيلمع حبيبه فضلت تبصله وتبص لشعرة وهو كمان فضل يبصلها 
قعدو ع الحال دا حوالي عشر دقايق 
لحد ما حبيبه زقت حسام وقعدت مكانها وحسام خد الهدوم وقعد برضو.. 
احم بص انا مكنتش هخبيهم بس انت اللي مش عايز تخرجني.. 
ولسه برضو مش هخرجك.. 
عشان خطري والله هموت من الملل.. 
موتي .. 
طب ان شالله ساعه وحده.. 
ولا خمس دقايق.. 
ساعتها سمعو صوت تليفون حبييه ردت.. 
ايوة يا ماما.. 
ازيك يا حبيبتي اخبارك اي.. 
الحمد لله.. 
عاملين اي عندكو.. 
مبسوطين الحمد لله.. 
اتفسحتو.. 
يعني.. 
مالك مش مبسوطه ولا اي.. 
228 

لا مبسوطه والله 
وكل حاجه حلوة الحمد لله متقلقوش نفسكو وعايزاكي تطمني بابا وتقليلو اني مبسوطه اووي 
وطمنو عمو مجدي وطنط نجلاء.. 
بجد يا حبيبتي انتي كويسه.. 
جدا ومبسوطه جدا يا ماما عاوزاكو تطمنو خالص.. 
ماشي يا حبيبتي خدي بالك ع نفسك وع جوزك.. 
حاضر يا ماما.. 
وقفلت معاها كان حسام متابع المكالمه فقالها.. 
غريبه يعني.. 
هو اي.. 
انك قولتي لممتك انك مبسوطه.. 
مبحبش اقلقهم 
ولو كنت عايزة اقلقهم او اقف ادمهم مكنتش وفقت ع جوازي منك 
بس انا مليش غيرهم ومبحبش ازعلهم ومش بعد ما خلاص بقيت ف الآمر الواقع اتعبهم معايا.. 
ماشي.. 
مالك.. 
مفيش انا مخنوق شويا 
هترل امشي ع البحر.. 
طب خدني معاك.. 
انا كنت قايلك مفيش خروج.. 
229 

والله همشي من غير ما اعمل مشاكل.. 
طب اجهزي بسرعه ع بال ما البس قبل ما اخد برد.. 
بجد والله.. 
ههزر معاكي يعني.. 
انا مش عارفه اعملك اي ولا اقولك اي دي اول مرة تعملي حاجه انا عايزاها اقوم اتشقلب يا ناس 
ولا اعمل اي.. 
هتتكلمي كتير همشي واسيبك.. 
خلاص خلاص هوا.. 
وقامو جهزو نفسهم ونزلو يمشو علي البحر كانت حبيبه ماسكه شوزتها في اديها ورفعه البنطلون 
والدنيا ليل وحسام ماشي جنبها.. 
انتي هتفضلي بصه في السما كدا زي الهطل بصي ادامك لتقعي ف حفرة تتكسر رقبتك ولا حاجه.. 
انا مش ناويه ارد عليك ولا اتشاكل خالص 
سبني استمتع بالخروجه 
شايف النجوم حلوة ازاي.. 
اة.. 
اة اي انت بصيت اصلا.. 
ياستي وانتي مالك 
مش انتي شيفاها حلوة 
خليهالك بقه.. 
انا عايزة اجري.. 
230 

ابقي اعمليها بس.. 
الله 
مش قلتلك عايزة استمتع بالخروجه؟.. 
هي الخروجه بالجري.. 
اة انا كدا.. 
طب اخرصي بقه 
والله هحدفك ف البحر 
انا صدعت.. 
وفجأه وحده جريت وفضلت تلعب في الميه برجليها وهي بتضحك 
طنشها حسام لانه كان زهق فضلت تلعب وتجري زي ما تكون الميه شخص بيهزر معاها فضلت تجري ورا الميه والميه تجري وراها 
وبعدين لقت طفل صغير اجنبي 
جريت عليه واشتالته 
كل دا وحسام بيبصلها وملامحها كلها سعاده وفرح حته الطفل بيضحك معاها بعد ما كان بيعيط 
زي اللي ماشي يوزع سعاده وفرح للناس فضلت تلعب وياه بالرمله وترش عليه مايه وبعدين ودته لممته.. 
خلاص خلصتي هبل.. 
اي هنطلع.. 
لسه عايزة تقعدي.. 
اة بالله شويا كمان.. 
لا انا خلاص فصلت يلا.. 
لازم تبقي رخم 
لو مرخمتش متبقاش انت .. 
231 

حد قالك اني ملاك 
منا عارف اني رخم 
اتعودي بقه.. 
يلا ياعم .. 
وعدي كذا يوم وكانت الحرب ما بينهم تهدي شويا وتعلي شويا 
يوم يخرجو ويوم لا 
لحد ما جه يوم ونزل حسام عشان يعمل اتشك عشان يمشو.. 
انا نازل.. 
طب متخدني معاك.. 
انتي رشقه كدا ف اي حاجه 
وبعدين انا نازل اعمل اتشك عشان هنمشي.. 
هن أي ؟؟ 
هنمشي ليييي.. 
كدا خلاص عايزة ارجع البيت.. 
بس انا لسه متبسطش هنا كتير.. 
متتبسطيش.. 
يعني انا سبت تركيا وجيت هنا 
وف الاخر برضو متبسطش.. 
عايزة تعملي اي اكتر من كدا بحر وروحتي خروج وخرجتي فسح واتفسحتي اركبك يخت يعني.. 
232 

يااه 
اة والنبي 
والنبي عايزة اركب يخت .. 
يارتني ما قلت.. 
والله حلم حياتي اركبه.. 
وحلم حياتك افتكرتيه دلوقتي لما انا قولته.. ? 
الله انت بصصلي كدا ف كل كلامي.. 
انا نازل.. 
جاتك نيله اتنيل انزل.. 
اتلمي .. 
برضو مش همشي هه.. 
اتكلمي مع نفسك بقه.. 
جهز حسام ونزل وقعدت حبيبه ادام التليفزيون كالعاده.. 
وبعدها بعشر دقايق سمعت اللوكر بيتفتح.. 
اي دا 
انت جيت بسرعه كدا لي.. 
وبصت حبيبه لقته الراجل المستفز اللي ضربته قبل كدا مدحت 
ايوة ف اوضتهم.. 
انت بتعمل اي هنا.. 
233 

اي دا انتي مخضوضه لي كدا.. 
هو اي اللي مخضوضه 
انت داخل عليا اوضتي وتقولي مخضوضه لي.. 
بصي انا متعود الحاجه اللي اعوزها واحط عيني عليها اخدها 
وعمر ما حاجه وقفت ادامي.. 
والله لو حسام جه لهو مموتك.. 
قصدك جوزك ? 
لا متخفيش انا ظبطه.. 
ظبطه ازاي يعني.. 
قلتله اني عايزك ووافق.. 
انت سافل وكداب.. 
لي واثقه ف حبه اوي كدا.. ? 
ملكش دعوة 
ووالله لو مخرجت لكون مصوته.. 
وخرجت البلكونه وفضلت تصوت.. 
الحقوووووني حساااااااام.. 
جري عليها وكتم بوقها متخفيش احنا بالنهار وكل واحد ملهي في حاجه محدش هيعبرك 
بصي انا عايزك تهدي وتخدي الامور بالراحه وبسهوله انا عايزك بسيطه.. 
عضته في ايده وجريت ع الباب تفتحه لقت الرجلين اللي معاه وقفين علي الباب اول ما فتحت زقوها جوا وقفلو الباب.. 
234 

بصي اوعي تفكري اني زعلت من الالم اللي ضربتهولي بالعكس دا اكتر حاجه بسطتني وحتي لما الشرطه جت 
انا مزعلش م اللي بحبهم غير ف حاله واحده لو فضلو منشفين دمغهم.. 
انت مش عارف انك لسه ع زمة القضيه يعني هحبسك.. 
هههههه مش مدحت الطحان اللي يتحبس انا عندي محامين يطلعوني من جريمة قتل مش معاكسه خيبه.. 
متفكرش نفسك حاجه 
والله العظيم ماهخلي حسام يطلعك من الحبس ابدا.. 
انتي فرحانه بيه كدا لي 
هو حتة الظابط بتاعك دا يعرف يهش دبانه انا باشارة مني اشيله بكرة 
من الخدمه واقعده جمبك 
بس لا مش هعمل كدا عشان مش عايز حد يقعد جمبك غيري.. 
انت متخلف وغبي وقديم اوي 
هو لسه ف حد بيعمل الجو القديم بتاعك دا 
فوق يا استاذ الايام اتغيرت.. 
الايام اتغيرت بس الناس لسه 
بدليل اللوكر اللي دخلت بيه دلوقتي 
انا وبلا فخر معايا مفاتيح الدنيا كلها وعارف هدخلك ازاي .. 
الوقت دا كان حسام واقف بيخلص الاجراءات وطلبو منه ينتظر عشان يخلصوله حجاته.. 
لو سمحت انا بقالي ربع ساعه واقف معرفش لي هو اي اللي ماخر الموضوع كدا.. 
معلش احنا عندنا ضغط 
اتفضل وهنادي ع حضرتك حالا.. 
ساعتها حبيبه كانت وقفه جمب سريرها والراجل واقف جمب التليفزيون حولت تجيب تليفونها بس الراجل شافها وخده منها.. 
235 

وريني كدا كنتي عايزة تتصلي بمين مممم 
ماما بابا عمو مجدي . 
الزفت? 
جميل اللقب دا يا تري مين ? حد بيرخم عليكي معجب زي ؟ 
ولا اي 
لا انا مبحبش المنافسين بس غريبه مش مسجله جوزك ولا حتي حبيبي .. 
لو مخرجتش انا عندي استعداد انط من البلكونه دي.. 
لا كدا ازعل منك انا محبكيش تتعوري.. 
وجريت حبيبه علي درج حسام وطلعت مسدسه اللي لحسن حظها كان سايبه لانه كان عارف انه مش هيتاخر.. 
هههههه طب براحه لتتعوري بس.. 
قسما بالله لو مخرجت لكون ضرباك بيه.. 
احلي حاجه فيكي طريقتك بحبها.. 
وشدت حبيبه الزناد بتاع المسدس فبدأت ملامح الراجل تتغير.. 
انا بحذرك لاخر مرة لو مخرجتش هطير دماغك .. 
ماشي يا بيبه انا هخرج 
بس هقابلك تاني بعد ما تهدي لاني عارف ان الحجات دي مش بتيجي غير بالروقان .. 
ومشي لحد الباب ولف تاني : حبيبه 
اة عشان مسبكيش محتارة انا عارف اسمك وعارف كل حاجه عنك 
وعن حسام كمان هههههه يلا سلام.. 
اول ماخرج قعدت حبيبه ع الارض وحطت المسدس جمبها وانهارت من العياط .. 
236 

بعدها بعشر دقايق طلع حسام 
لقاها بتحضر شنطتها.. 
اي دا غريبه يعني 
مش مكنتيش راضيه نروح.. 
منا فكرت بقه ف كلامك وكمان بابا وماما وحشوني.. 
طب اصبري لبليل كدا عشان نبقي نترل نشتريلهم اي حاجه نخدهالهم واحنا ريحين.. 
لا نبقي نشترلهم هناك بقه.. 
هناك ازاي يعني.. 
معرفش بس انا عايزة امشي وخلاص.. 
هو ف حد كلمك منهم ولا حاجه.. 
لا بس انا تعبانه وعايزة امشي.. 
طيب هحضر شنطتي.. 
كان حسام مستغرب ازاي كانت عايزة تقعد وازاي دلوقتي عايزة تمشي وخلصو حاجتهم وراحو علي محطة الاتوبيس وركبو 
فضلت حبيبه ساكته طول الطريق ومبتتكلمش حسام مكنش عارف في اي لاول مرة تسكت ومتعلقش علي كل حاجه لاول مرة 
ميجلوش صداع 
من كلامها ووقف الاتوبيس عشان يترلو استراحه.. 
مش هتترلي.. 
لا مش عايزة.. 
طب نترل ناكل حاجه الطريق لسه طويل .. 
قولتلك مش عايزة.. 
237 

خلاص خليكي متنيله هنا انا نازل.. 
فضلت حبيبه قعده جمب الشباك بعد ما كل الاتوبيس نزل ومربعه اديها وسنده دمغها ومبطلتش تفكير ف الراجل دا.. 
كدا تمشي من غير ما تسلمي عليا.. 
بصت حبيبه لمصدر الصوت وكان طبعا نفس الراجل.. 
انت اي اللي جابك هنا .. 
مسافر اطمن عليكي 
طب كنتي سلمي عليا الاول يهون عليكي المرتين اللي اتقبلنا فيهم اخص عليكي.. 
كانت حبيبه قعده جانب الباب نزلت جري وفضلت تدور علي حسام 
بعدها طلع هو الاتوبيس ملقهاش فترل يدور عليها تاني اتصلت بيه بس كان غير متاح وهو نفس الحكايه فضلو يلفو حوالين بعض لحد 
ما الاتوبيس مشي وسابهم وهما مش وخدين بالهم واخيرا الشبكه لقطت واتصلت حبيبه بيه.. 
انتي فين.. 
انا ادام الاستراحة بدور عليك من ساعتها مش لقياك.. 
وانتي اي اللي نزلك من الزفت الاتوبيس اساسا.. 
تعالا بس خدني الاول.. 
اخدك اي الاتوبيس مشي يا هانم .. 
انت فين.. 
انا ورا الاستراحه خليكي 
انا جايلك.. 
ورحلها حسام واول ما شفها مسكها من دراعها.. 
238 

انتي كدا دايما مبتجبيش غير المصايب اي اللي نزلك.. 
كنت بدور عليك.. 
وتدوري عليا منا كنت هتزفت اطلعلك اما نشوف الارف اللي انتي حطتينا فيه ونوقفلنا عربيه ولا اتوبيس تاني.. 
طب وشنطنا.. 
هنبقي نخدها من المحطه يا فالحه.. 
وفضلو وقفين مستنين اي عربيه بس للاسف مفيش.. 
تعالي نطلع نقعد ف الاستراحه لحد ما تفرج بقه.. 
وقعدو يشربو حاجه 
وبعدها لقي حسام الكرسي اللي جمبه بيتشد.. 
مساء الخير يا حسام بيه.. 
انت 
انت اي اللي جابك هنا.. 
اهدي بس انا قلت ان حصل سوء تفاهم بنا المرة اللي فاتت ومردتش اسيبكو تمشو من غير ما اعتذر عنه.. 
والله سوء التفاهم دا محصلش معايا انا.. ولو مفكر اننا هنتنازل عن المحضر بكلامك دا تبقي بتحلم.. 
لا انا ميهمنيش المحضر انا اعرف اخرج منه عادي انا كل اللي هممني انت والمدام.. 
وبص لحبيبه.. 
وانت مالك ومال المدام.. 
اصلها زعلت مني.. 
لا وحيات امك.. 
239 

اة وانا مقدرش علي زعل اي حد بعزة.. 
اتعصب حسام وقام من علي كرسيه وقومه عشان يضربه.. 
الله مالك بس يا حسام باشا ما حبيبه هانم شكلها مش زعلان اهه .. 
وانت عرفت اسمها منين ياض 
انطق بدل ما اخلي كل الناس تتفرج عليك.. 
الصراحه انا مكنتش اعرف الاسم بس احنا اتعرفنا علي بعض لما جتلها الاوضه وقالتلي انها معدتش زعلانه بس انا قلت لازم اتاكد.. 
الاوضه.. ? 
اي دا هي حبيبه هانم مقلتلكش.. 
بص حسام لحبيبه باستغراب.. 
حبيبه: والله هو اللي دخل الاوضه ومعرف ازاي.. 
لا يا مدام حبيبه بلاش كدب 
انتي اللي فتحتيلي بنفسك.. 
والله ما حصل .. 
امال يعني هجيب مفتاح اوضتكو منين اعقلها برضو يا حسام باشا.. 
الكلام اللي بيقوله دا صح.. 
والله العظيم انا كنت قعده وفجأه وحده لقيته داخل .. 
ومقلتليش لي.. 
منا كنت خايفه وقلت لما نروح اقولك.. 
ارجو مكنش عملت اشكال عائلي ما بنكم يا حسام باشا.. 
240 

بص بقه يا حلتها انت تمشي من هنا بالزوق احسن 
وبعدين ابقي اقابلك تاني 
بس عندي في القسم وهجيبك بالقانون.. 
مينفعش امشي وانت معاك حاجه تخصني.. 
نعم بروح امك.. 
اة معاك اللي يخصني.. 
اللي هو اي بقه ان شاء الله 
بس ياض انت شكلك كدا مريض نفسي وعدي عليا من نوعيتك دي كتير 
بس بصراحه انت اغتتهم ومتفكرش ان البغلين اللي بتشدهم وراك دول هينفعوك فليك اختيارين يا تمشي يا انت حر.. 
قلتلك مينفعش.. 
يبقي انت اللي جنيت ع روحك.. 
وبدأ حسام يضرب في البادي جارداد ويضرب في الراجل جه واحد من وراة يضربه 
فساب مدحت من ايده وفضل يضرب فيه فجابت حبيبه ازازة وضربتها فوق دماغ الراجل زقها حسام بعيد.. 
مقلتلكيش اني محتاج مساعدتك.. 
واتصل بزميله الرائد محي بعد ما ضرب مدحت واللي معاه وجت الشرطه كان مدحت مرمي ع الارض ووشه كله دم.. 
محي بيه انا مش عايز الواد دا يطلع تاني وعايز المحضر الاولاني يكمل وتزيد عليه اللي حصل النهارد 
دا غير دخوله الاوضه علي مراتي وبمفتاح كمان 
يعني تشدلي الفندق ف الحوار دا 
وانا هبقي اتابع معاك اللي بيحصل وان شاء الله هسافر واجي لحضرتك تاني.. 
ماشي يا حسام متشلش هم انا هبعت معاك عربيه م العربيات توصلك لحد البيت ولو ف اي جديد هعرفك.. 
ماشي تمام متشكر اوي.. 
241 

ومشيو ف الطريق والاتنين ساكتين لحد ما وصلو المحطه وجابو شنطهم 
وخدوها وراحو ع البيت.. 
....
طلعو البيت والكل نايم 
ودخلو شقتهم وبعد ما حسام طلع الشنط دخلو الاوضه.. 
انتي لي مقلتليش انه جالك الاوضه.. 
والله ما رضيت عشان متقولش اني بعمل مشاكل دايما.. 
مرضتيش ولا اتبسطي.. 
اتبسط باي.. 
ان حد عيزك منتو كلكو كدا 
اول ما تلاقو حد بيجري وراكو بتستحلوها 
بس عايز اطمنك يا هانم 
دا مريض نفسي وبيعمل كدا مع كل الستات المتجوزة 
وعمل كدا مع ناس كتير في الفندق 
وف كل مكان يروحه 
وخلاص اتقدم فيه محاضر تكفيه سنينه الجايا كلها.. 
انت بتستهبل ولا اي انا ازاي افرح ان حد بيهددني او بيعاكسني 
قبل ما تقول الكلام دا اعرف الاول الاحساس اللي الوحده بتبقي فيه وبعدين اتكلم.. 
احساااااس 
قلتيلي بقه 
يبنتي انتي مفكرة اللي زيك 
واللي من نوعك عنده إحساس 
ولا يعرف حاجه اسمها ادب وأخلاق 
242 

انتو مشينها كدا 
تحبو دا 
وتضحكو علي دا وتمشو مع دا 
صنف قذر مابيمشيش في دمكو غير السفاله وقلة الادب وقلة الاصل.. 
انت ازاي تتكلم معايا كدا 
وبدل ما انت فتحت في موضوع قلة الاصل والسفاله فأحب اعرفهالك 
السفاله يا أستاذ انك تبقي ماشي في الشارع وتعجبك البنت اللي ادامك 
وبكل بجاحة تروح تحط ايدك عليها لي لانها بكل بساطة عجبتك 
السفاله ان البنت تقعد ف بيتها متطلعش عشان خايفه تسمع كلمه تضيقها 
السفاله اننا نخاف نركب مواصلات عشان يجي واحد قليل الادب يقعد جمبي ويعمل نفسه بيطلع فلوس ويخبط فيا ويقولك معلش بطلع 
فلوس 
لما نقعد حتي جمب راجل كبير 
ويلزق فينا تبصيله يقولك معلش انتي زي بنتي السفاله اننا نبقي مكتومين مبنتكلمش 
ولو اتكلمتي تبقي قليلة الادب منتي ازاي تتجرأي وتقولي رايك دا انتي حيلة بنت ف مجتمع مبيعترفش بيكي 
ولا بيحاول يديكي اي اهتمام 
شئ يطبخ ويكنس 
و لو اتعلمنا المفروض برضو نشتغل ونتعب ونربي العيال ونطبخ الاكل وننضف البيت 
وانتو تيجو تنامو وتقعدو ادام التليفزيون ويطلعلكو كرش 
لا وتيجو اخر اليوم تسألو انتو ريحتكو بصل وتوم لي 
ما هو البعيد مبيحسش 
السفاله ان كل شماعتكو اصل البنت دي لابسه ضيق او قصير فلازم نتحرش بيها حته الأطفال مسلموش منكم 
انتو صنف مش بس السفاله ماشيه في دمهم انتو مصنوعين سفاله 
وقلة ادب ووقاحه وبجاحه 
انتو 
انتو ولا حاجه 
اصلا متعرفوش تعيشو يوم من غيرنا 
ولا تعرفو تعملو اي حاجه ف الدنيا 
وبرضو في الاخرة ليكو الاولويه عننا ازاي معرفش 
243 

انا لو كان ليا سلطه اني اموت واحد واحد فيكم 
واطلع احشاءة برة وبعدين اربطها حوالين دماغه واعلقه منها كنت عملت.. 
كل دا وحبيبه بتمثل الموقف ادمها زي ما تكون بجد ماسكه واحد بتموته 
ووشها احمر واتنرفزت وحسام مش مصدق ان شكلها بقه كدا 
ولا كمية الغل اللي جواها نحية الرجاله وكل دا وهي بتقرب منه وهو يبعد وبتشاورله بصبعها.. 
انتو مجتمع زكوري متعفن متسلط متغابي متوازي المستطيلات.. 
نعم.. ? 
قصدي مجتمع زكوري متسلط وخلاص واخرص خالص وامشي من ادامي بدل ما اجيب المسدس بتاعك 
واحشرة في عنيك .. 
تحشري اي يا بت انتي 
اتكلمي ع ادك يا شطرة.. 
تحب اوريك.. 
توري اي اخرصي خالص.. 
خايف لتطلع رصاصه كدا ولا كدا 
وتيجي ف دماغك تطلع من مناخيرك لسمح الله.. 
هو انتي تقدري تشتليه اصلا.. 
ع فكرة انا مسكتة قبل كدا 
واستعملته كمان بس انت اللي ظابط فاشل و ملحظتش ان مسدسك اتمسك.. 
مسكتيه امته.. 
يوم ما الانسان الزفت الزباله الحقير الواطي دا جالي الاوضه .. 
244 

محصلش المسدس كان زي ما سبته.. 
منا رجعته زي ما كان 
اي الذكاء دا.. 
بطلي صياعه بقه 
وامشي روحي شوفي وراكي اي 
ولا شوفي استاذ مدحت يمكن اداكي رقمو 
ابقي اطمني عليه شوفيه راح ابو زعبل ولا لسه.. 
انت سافل اة والله 
وازودلك فوق السفاله جبان.. 
ودا ازاي.. ? 
خايف حتي تديني مسدسك .. 
انا مديش مسدسي لحد 
ولا اسيبه لحد.. 
عشان جبان.. 
بطلي.. 
جباااان 
جباااان جبااان.. 
اخرصي بقه بدل ما اطلعه 
بس سعتها هضربك بيه.. 
متقدرش عارف لي عشان جبان.. 
يارب ارحمني انا هقوم اخد شاور عشان انام بدل الارف اللي انتي عملهولي دا.. 
245 

جباااااان.. 
ودخل حسام وبدأت حبيبه تفضي شنطتها وحضرت هدومها عشان تدخل بعد حسام وبعد ما خلصت شاور خرجت 
لقت حسام نايم 
اتسحبت وراحت عشان تشوف مسدسه وحولت تفتح الدرج من غير صوت وفتحته.. 
بتدوري ع دا.. 
نعم.. ? 
لتكوني يعني بتدوري علي المسدس دا.. 
ايه 
لا دا انا كنت بدور علي 
علي علي.. 
متتعبيش نفسك دا هيبات ف حضني.. 
وانا مالي منشالله تبيته ف البلكونه.. 
طب روحي شوفيلك حته اتخمدي فيها.. 
نعمممم 
لا يابابا انا هتخمد هنا .. 
وحطت المخدات في النص وحولت تنام بس اكيد عنيها مترلتش من علي المسدس 
وبما انكم عرفتو حبيبه الي حدا ما فهي مش هتنام ولا هيهدلها بال 
غير لما تمسك المسدس وتثبت لحسام انها تعرف تستعمله 
فضلت مستنيه لحد ما حسام نام 
وبعد ما راح ف النوم حط المسدس جمبه اول ما شافت كدا قامت ع طراطيف صوابعها وراحت مسكت المسدس 
اول ما مسكته فضلت تتنطط من الفرحة بس حطت اديها علي بوقها عشان صوتها ميطلعش 
وخدته وخرجت في الانتريه 
246 

وشدت الزناد زي المرة اللي فاتت ودخلت الاوضه فتحت النور وهي لسه مسكاه اول ما النور اتفتح 
قام حسام.. 
شوف 
مش قلتلك يبني انا اصلا نشاله 
قصدي بعرف انشن من صغري.. 
اي دا الله يخربيتك انتي خدتيه امته.. 
استنيت لحد ما نمت وخدته نياهاهااي.. 
وكمان شدة الزناد الله يخربيتك هاتي المسدس.. 
اة منا بابا معلمني اشده وارجعه تاني.. 
طب هاتي المسدس بس الله يهديكي.. 
قام حسام من علي السرير وقرب براحه من حبيبه 
وحبيبه ماسكه المسدس 
زي العيال الصغيرة اللي ماسكه المسدس الخرز يوم العيد.. 
هاتي المسدس يبنت الحلال 
انتي عايزة تموتينا.. 
لا انا عايزة اثبتلك اني اعرف استعمله بس.. 
طب هاتي.. 
مالك خايف لي كدا الله 
انت شيفني هموتك.. 
منتي لو مجبتهوش دلوقتي هنموت كلنا.. 
247 

مش قلتلك جبان 
دا انت خفت اكتر من الراجل الاهبل اللي جالي الاوضه .. 
حبيبه هاتي المسدس.. 
حبيبه ? 
ياااه دا انا اول مرة اسمع اسمي منك ههههه هو المسدس بيعمل كل دا 
دا انا همسكه كل يوم.. 
وبعدين نقلته لاديها التانيه 
وفجأة وحده هي نفسها متعرفش ازاي ضغطت ع المسدس طلعت منه رصاصه بس جت سليمه الحمد لله 
وجت ف الحيطه 
جري حسام عليها وخد المسدس من اديها 
كل دا وحبيبه مبلمه وفاتحه بوقها 
ومش مصدقه اللي حصل.. 
انتي غبيه ? 
ازاي تخدي الزفت دا وكمان تعمليه كدا انتي مهتفهميش ابدا 
لازم تعملي مصيبه كل دقتين 
ولا كمان كل دقيقه.. 
طبعا كل دا وحبيبه مش سمعه حسام اصلا.. 
قسما بالله لو لقيتك مسكاه تاني لكون قطعلك ايدك 
ورقبتك كمان.. 
لاحظ حسام ان حبيبه لسه مصدومه وكمان اديها تلجت من الخضه وشفيفها ازرقت 
فضل يشاورلها ادام عنيها 
وعنيها مرمشتش لحظه.. 
248 

انتي يا زفته 
انتي لسه حيه؟ 
حبيبببببه.. 
ها ..? 
اي اللي ها الله يخربيتك.. 
ومشاها لحد السرير ونيمها مكانها وغطاها وراح نام مكانه 
بعد ما طلع كل الرصاص اللي في مسدسه وقفل الدرج بالمفتاح.. 
يارب انا مش عارف انا عملت اي في حياتي عشان ترزقني بوحده كدا 
يارب انا لو فضلت كدا هموت بسببها مخنوق او مشنوق او محروق 
لاما هيلاقو جثتي متقطعه ومرميه ف اكياس.. 
ونامو للصبح 
وقام حسام وفطر 
وحبيبه لسه نايمه استغرب فراح يشوفها.. 
انتي يابنتي 
انتي موتي ولا اي.. 
بدأت حبيبه تفتح عنيها وفجأه قعدت مكانها.. 
اي دا انت لسه ممتش.. 
لسه يختي بس طول منا معاكي ف بيت واحد مش مستبعدها.. 
هو اي اللي حصل.. 
اسالي نفسك.. 
249 

انا فاكرة ان المسدس كان ف ايدي 
اة وبعدين طلعت منه رصاصه 
وربنا ماعرف ازاي 
وبعد كدا مش فاكرة حاجه غير ان قلبي كان هيقف م الخضه قلبي.. 
وحطت اديها ع قلبها.. 
هو انتي عندك دم ولا بتحسي اساسا والله هتفضلي ورايا لحد ما تجبيلي آخر بصي اخر تحذير ليكي 
خليكي بعيدة عن حجاتي احسنلك 
وقومي يلا اجهزي عشان نترلهم تحت لان محدش يعرف اننا جينا من السفر.. 
ماشي.. 
فضلت هي قعده ع السرير تفتكر.. 
الله متقومي يلا يبنتي.. 
قمت خلاص.. 
وخرج حسام في الانتريه وجهزت حبيبه ودخل بعدها 
حبيبه كانت وقفه ادام الدولاب اول ما شفته اتخضت وخبت حاجه بسرعه.. 
اي اللي خبتيه دا.. 
انا 
انا مخبتش حاجه.. 
بقولك اي اللي خبتيه دا.. 
والله مافي حاجه.. 
راح وشد اديها جامد من ورا ضهرها.. 
250 

اةة براحه ايدي.. 
اي دا.. 
دا 
دا برشام للصداع اصل الصوت امبارح وجعلي دماغي.. 
وبدل ماهو برشام للصداع مخبياه لي.. 
انا مخبتوش 
انت اللي دخلت مرة وحده خضتني فقلت ارخم عليك عشان تبطل تسالني علي حجاتي 
وامشي يلا بقه عشان اخلص.. 
ماشي يلا ورايا.. 
ولي متبقاش انت اللي ورايا 
اة منت مفكر نفسك الولد ولازم تبقي الليدر لا يابابا مش انا.. 
ياربي هتبدأ تاني 
بصي اتزفتي ورايا ادامي المهم امشي.. 
نزلو تحت وخبطو وفتحت مامته.. 
اي دا حبيبي انتو جيتو امته حمد الله ع السلامه.. 
الله يسلمك يا ماما 
فين بابا.. 
جوا تعالو 
حمد الله ع السلامه يا حبيبه.. 
الله يسلمك يا طنط.. 
251 

مجدي: حبيبه 
حسام وحشتوني 
انتو وصلتو امته؟.. 
امبارح بالليل يا بابا.. 
طب مجتوش خبطو علينا لي.. 
حبيبه: محنا لقينا الجو متاخر بقه يا عمو فقلنا نستنا للصبح.. 
والله احنا سمعنا صوت امبارح بالليل 
بس قلنا يمكن برة.. 
حبييه: صوت 
صوت اي دا احنا جينا نمنا علطوول 
ولا اي يا حسام.. 
اة اة طبعا .. 
طب تعالو اقعدو بقه 
احكولنا عملتو اي اتبسطو ولا لا.. 
حبييه: بجد يا عمو كانو ايام تحفه.. 
طب الحمد لله المهم اتبسطو.. 
جدااا 
مقلش لحضرتك ازاي .. 
وتركيا حلوة كدا زي مكنتي متخيله يا حبيبه.. 
ها.. ? 
252 

تركيه حلوة زي مكنتي متصورة.. ? 
اة اوي.. 
اكيد اتصورتو كتير.. 
اة اوي.. 
طب فرجونا بقه.. 
فيرس.. 
نعم.. ? 
فيرس جه ع التليفون ضيعهم كلهم زعلنا اوي.. 
يلا خير المهم انتو بخير.. 
الحمد لله.. 
طب قولولنا بقه 
روحتو فين هناك.. 
كلو كلو يا عمو مسبناش حته.. 
فين بالظبط يعني.. 
اماكن كتير الصراحه بس مكناش بنسال علي الاسامي اصلها صعبه.. 
طب و.. 
انا هتصل ببابا وماما اطمنهم علينا.. 
اة والله فكرتيني 
استني انا هفجأهم.. 
253 

واتصل مجدي بمحمد.. 
الو ايوا يا حج.. 
ايوا يا حج مجدي ازيك.. 
الحمد لله عندي مفجاه ليك.. 
بجد 
اي.. 
وخدت حبيبه التليفون.. 
بخ انا مين.. 
هههههه حبيبه 
وحشتيني انتو جيتو امته.. 
لسه امبارح بالليل.. 
طب مقلتولناش لي عشان نجلكو.. 
محنا قلنا نعملكو مفجأه بقه 
يلا هات ماما وتعال 
وحشتوني اووي.. 
طيب علطول .. 
**** 
وجه محمد وامال وفضلو قاعدين مع بعض لحد بالليل 
وكانو كل ما يسألوهم ع حاجه في السفريه يتهربو منها بأي حاجه 
254 

لحد ما سلمو عليهم ومشيو 
وطلعت حبيبه وحسام شقتهم 
مسكت حبيبه التليفون بتعها.. 
حبييه: الو.. 
اسماء: ايوة يا احلي عروسه.. 
ايوة يا زفته فينك يابت 
كدا مش تتصلي الايام دي كلها.. 
يبنتي سيباكو تتهنو بشهر العسل 
منا اتصلت بطنط وقالتلي انكم سفرتو ايوا بقه ياعم تركيا ونظام 
اوعي تكوني شوفتي مهند من غيري.. 
هههههه لا كانو هيوريوهولي بس مرضتش 
قلتلهم لما اسماء تيجي معايا المرة اللي جايا.. 
اصيله يا ام محمد.. 
الله يخليكي يا ام احمد.. 
بت جهزي نفسك بكرة هنجيلك انا والبنات.. 
بجد يا اسماء 
تنوروني دا انتو وحشتوني اوي.. 
خلاص روحي نامي دلوقتي 
واول ما تقومي هتلاقينا في وشك.. 
ماشي يا موزتي هستناكم اوعي تتاخري.. 
255 

لا تقلقي الي اللقاء.. 
الي اللقاء.. 
ونامت واول ما قامت الصبح 
جريت تجهز نفسها ووضبت الشقه وجهزت الحاجه اللي هتقدمهلهم 
ولبست طقم خروج واستنتهم.. 
حسام: اي دا انتي خارجه راحه ف داهيه ولا حاجه.. 
الداهيه دي هروحها وانا بوصلك ليها ان شاء الله.. 
امال لبسه لي.. 
صحابي جاين 
بس بحذرك اهه اوعي تبين اي حاجه ادمهم.. 
لا لا ازاي.. 
بدل قلت كدا يبقي ناوي تغدر 
بص عمو وطنط مش بعيد 
يعني ف ثانيه انزل اقولهم اننا مسفرناش وان كل اللي عملناه دا حوار عليهم فخليك حلو احسن.. 
ورن جرس الباب جريت حبيبه.. 
متنساش احنا عرايس حلوين 
ولسه جين من شهر العسل 
اتصرف علي كدا.. 
وفتحت الباب : عاااااااااا اسمااااااء.. 
حبيبببببببه.. 
256 

وحشتيني يا كلبه.. 
انتي اكتر يا حيوانه .. 
حبايب قلبي يا بنات 
ازيك يا ايمان ازيك يا هبه ادخلي يا منمن نورتوني.. 
بنورك يا عروسه.. 
ودخلو قعدو ف الانتريه 
احكلنا بقه عملتي اي.. 
ف اي.. 
من اول ما جيتي شقتك.. 
مفيش عادي.. 
طب خلاص قوللنا اخبار تركيا اي.. 
بتسلم عليكم.. 
وفضلو يتكلمو لحد ما دخل عليهم حسام.. 
اي دا يا حبيبتي احنا عندنا ضيوف طب مش تعرفيني.. 
بصتله بغيظ وباستغراب : منا لقيتك نايم يا حبيبي مرضتش اصحيك.. 
لا ازاي 
لازم كنتي تقوميني ولا كنتي عايزة صحابك يمشو من غير ما اسلم عليهم ازيكو يا بنات منورين.. 
257 

هاها 
لا طبعا يا حسحوستي ازااااي 
حسام يا بنات انتو اكيد شوفتوة ف الفرح.. 
صحباتها: اة اكيد ازيك يا حسام الف مبروك.. 
الله يبارك فيكو 
عقبالكم كلكم بس متعملوش زي حبيبه كدا.. 
ازاي... 
لحد دلوقتي في عروسه حلوة متحضرش لجوزها الفطار.. 
لا ازاي قومي يا حبيبه حضري الفطار لحسام.. 
جزت ع سنانها وهي بتضحك: 
معلش بقه يا بيبي اتلبخت 
انا مجهزة كل حاجه جوة.. 
وعايزاني افطر لوحدي.. ? 
مش شيفني قعده مع صحباتي يا حبيبي.. 
خلاص هستناكي.. 
صحباتها : قومي يا حبيبه احنا قعدين اهه هنروح فين.. 
وقامت حبيبه ورا حسام لحد المطبخ.. 
اي اللي انت بتنيله دا.. 
اي مش انتي اللي قلتي نعمل متجوزين.. 
258 

نعمل متجوزين 
مش مشلولين وايه اللي افطر لوحدي دي 
من امته ياخويا.. 
منا بعمل ادمهم اننا بنحب بعض وكدا.. 
لا انت بتستعبط 
بص 
والله والله لو مبطلت لكون رايحه لعمو دلوقتي حالا.. 
وخدت الحجات اللي هتقدمهلهم وطلعت.. 
منورني والله يا بنات 
ها كنا بنقول اي.. 
حبيبه حبيبه يا بيبه.. 
ودا كان حسام طبعا وهو بيغيظ حبيبه وبيناديها من المطبخ.. 
ايوة يا بيبي.. 
اعملك شاي معايا.. ? 
لا يا بيبي شكرا.. 
طب نسكافيه.. 
لا.. 
طب كاكاو.. 
فردت بغيظ: لا.. 
يبقي كاباتشينو.. 
259 

اعمل اي حاجه يا حبيبي 
اي حاجه من ايديك جميله 
بقولكو بقه الايام اللي فاتت كانت تحفه ولا الفندق. 
حبيبه .. 
اتقلب وش حبيبه.. 
نعم يا حبيبييييي.. 
احطلك معلقتين سكر زي ما بتحبي ولا عايزة اكتر .. 
لا حلوين.. 
ماشي.. 
وجاب حسام الكاباتشينو : احلي كاباتشينو لاحلي عروسه.. 
تسلملي يا حبيبي .. 
يلا اشربيه بقه.. 
وبدات حبيبه تشربه ومرة وحده فتحت نفورة كاباتشينو من بوقها 
لانه كان مليان ملح.. 
صحابها: اي يا حبيبه مالك.. 
لا مفيش اصله سخن شويا .. 
وبصت لحسام وكان فضلها ثانيه وتقوم تدلقه عليه .. 
حسام وهو بيضحك : انا عايزك تشربيه كله عشان اعرف انك بتحبيني.. 
260 

فضلت حبيبه تضغط علي نفسها 
لحد ما خلصته وبعد كام ساعه قرر صحبها يمشو وخرجت توصلهم.. 
ربنا يهنيكي بعريسك يابيبه شكلو بيحبك موت.. 
ربنا يخليكو يا بنات عقبالكو .. 
خدي بالك ع نفسك.. 
وانتو كمان وابقو طمنوني عليكو 
اسماء هبقي اكلمك ماشي.. ? 
دا لاااازم هستنا تليفونك سلام.. 
واول ما قفلت الباب 
طلعت جري علي الحمام خرجت وهي حطا اديها ع بطنها لقت حسام قاعد علي السرير وبيتفرج ع التليفزيون.. 
انت 
انت مش بني ادم اصلا انت حيوان ازاي تشربني بتاع كله ملح كدا.. 
الله مش بعبرلك عن حبي يا مراتي يا حبيبتي.. 
انت بتسمي اللي انت عملته دا تعبير عن حب 
امال التعبير عن كره يبقي عامل ازاي انت غبي وحيوان وزباله انت.. 
وجريت تاني ع الحمام وحسام فطسان علي نفسه من الضحك 
وطلعت بعدها نامت ع السرير.. 
بص انا مش عايزة اشوفك لمده تلت قرون ادام.. 
زودي عليهم تلاته ليا .. 
وغمضت عنيها عشان تنام فصحاها حسام.. 
261 

اي دا انتي هتنامي.. 
عايز اي يا زفت.. 
قومي سخنيلي اكل.. 
تصدق انت بجح.. 
ومسكت المخده اللي جمبها وفضلت تضرب فيه.. 
قوم من جمبي 
قوم جاتك نيله .. 
وفضلت تستحلفله: 
مش انت بداتها كدا انا هوريك بقه اللعب علي اصوله 
اة يا بطني.. 
**** 
صحي حسام علي صوت المكنسه فقال وصوته لسه نايم.. 
بتنيلي اي ع الصبح.. 
بنضف الشقه اصل بقلها كتير متعملتش ولا انت عايزهم يقولو علي مراتك حبيبتك مش نضيفه.. 
والتنضيف محبكش الا الصبح 
وف الاوضه اللي انا نايم فيها.. 
عشان تستنشق هوا نضيف يا بيبي 
انت بس نام ومتشلش هم.. 
وكل شويا كانت تاخد المكنسه وتروح عند راسه وتشغلها 
ومسكت قماشه كلها تراب وهوب نضفتها فوق راسه قام يكح من التراب.. 
262 

اي اللي بتعمليه دا 
الله يخربيتك.. 
اة سوري معلش اصلي كنت بنضفها.. 
اطلعي برة.. 
طب.. 
بقولك برة .. 
طلعت وهي هتموت م الضحك وبعدين دخلت تاني : طب بقولك.. 
بررررة.. 
بعدها حسام دخل المطبخ يشرب لقي حبيبه بتعمل غدا.. 
غريبه يعني اول مرة تقفي تعملي اكل.. 
اصل جيلي مزاج اعمل اكل 
وأقف في المطبخ وكدا 
انت استريح وشويا هتلاقي الاكل جاهز.. 
اكل ? 
انتي مفكراني هاكل م الهبل اللي بتعمليه دا.. 
لا اوعي تقول كدا 
انت المفروض تاكل اي حاجه تعملهالك مراتك.. 
وجهزت الاكل وحطته ع السفرة.. 
مش هتيجي تاكل ولا اي.. 
قعد حسام وكان ادامه اطباقه وعصيرة وحبيبه نفس النظام بص للاكل اللي ادامه.. 
263 

لا قومي.. 
اقوم فين.. 
قومي اقعدي مكاني انا مضمنكيش.. 
ازاي يعني.. 
لتكوني حطا حاجه كدا ولا كدا 
انا هاكل اللي انتي هتكليه 
وكلي انتي اللي حطهولي 
عشان لو كان فيه حاجه تخديها انتي.. 
دا انت غريب تعالي يا سيدي.. 
وقعد حسام ياكل ويشرب استغرب ان الاكل كويس لا في شطه ولا ملح زياده والعصير طعمه كويس وخلص اكل.. 
فضلت حبيبه تضحك وتتنطط.. 
كنت متاكده هههههه 
كنت متاكده.. 
متاكده من ايه..? 
ان انت هتعمل كدا.. 
هو اي اللي انا عملته.. 
كلت من اكلي من اكلي وانا كلت من اكلك هههههه.. 
حط ايده ع بطنه وحس ان ف ناس بتتشاكل جواها.. 
انتي عملتي اي.. 
264 

حطتلك وصفتي العجيبه ف العصير.. 
موتيني.. ? 
اي الجو القديم دا ياا هبل 
لا دي وصفه كدا هتخليك قاعد ف الحمام اتناشر سنه ادام عشان تعرف بعد كدا تحطلي ملح ف الكاباتشينو.. 
اةةة.. 
وطلع جري ع الحمام 
ووقفت حبيبه تتنطط ع السرير وكان كل خمس دقايق يخرج ويدخل تاني.. 
اي يا حبيبي انت كويس.. 
انا لو كان فيا صحة شويا كنت رميتك م الشباك.. 
لا يا حبيبي متقولش كدا انا عارفه الكلام دا من ورا قلبك.. 
يا بارده.. 
وفضل حسام كدا لاخر اليوم 
في وقت تاني كانت حبيبه قعده ع النت وقامت تشرب رجعت لقت منشور ع الاكونت بتعها.. 
انا هبله وبرياله وطول عمري مجنونه وبتعالج نفسيا والدكتور بتاعي قالي لازم اعمل كدا عشان ابقي كويسه 
لان حالتي بدأت تدهور وبدات اكل ضوافر رجلي وافلي نفسي زي القرود وكل اللي اقابله ف الشارع بديله علي افاة فانا بنصح اي 
حد يبعد عني بكرر ابعدو عني انا هبله وعبيطه وشكرا.. 
رمت ازازت الميه وقعدت جري عشان تمسح البوست 
بس دا كان متاخر اوي 
لانه كان جلها عليه يجي خمستاشر لايك زي ما يكون كل صحبتها مستنين البوست دا 
واكيد غير الكومنتات والمسجات اللي جتلها.. 
265 

ماشي يا حسام الزفت انت 
والله لمورياك انا تكتبلي كدا وفين ع الول عندي ان ما وريتك.. 
قررت حبيبه تنتقم لتاني مرة 
حسام كان بياخد الشاور بتاعه 
خد علبه الشامبو وبيحط ع راسه لقي لون احمر ع وشه 
وع عنيه 
ودا اكيد وحبيبه وقفه برة 
اتصدم وافتكر فيلم التعويذة 
شغلت حبيبه علي موبيلها صوت فيلم رعب 
وعلت الصوت علي الاخر ورمت الموبايل وجريت لانها كانت متاكده من اللي هيحصل 
وزي ما توقعت طلع يجري من الحمام ولابس البشكير وجسمه ووشه كله احمر 
شاف الموبايل علي الارض 
مسكه ودخل الحمام تاني 
شاف علبة الشامبو 
وحط منها شويا ع ايده لقاها لونها احمر رماها ف البانيو .. 
يارب خدها بقه وريحني.. 
بعدها قررو يتغدو مع والد ووالدت حسام خلصو السهرة معاهم وطلعو 
قالها وهما طالعين ع السلم.. 
انا هروح مشوار كدا نص ساعه وراجع.. 
وانت بتقولي لي.. 
تصدقي انا الحق عليا اولعي.. 
اي الاهبل دا.. 
266 

طلعت حبيبه غيرت هدومها وما صدقت تفك شعرها شويا وتمشي في الشقه كانت فرحانه زي ما تكون مشفتش شعرها ولا حست 
بأنوثتها من زمان لبست قصير وسابت شعرها مفكوك وبقت زي القمر واكتر كمان 
وفتحت التليفزيون تتفرج عليه وهي بتتفرج النور قطع قامت زي المسروعين فضلت تدور ع الموبايل جمبها وهي بتقرا قران.. 
ربي لا اسالك رد القضاء ولاكن اسالك اللطف فيه 
الله لا اله الا هو الحي القيوم. 
يا مامااااا. 
ياربي التليفون كان هنا راح فين.. 
وفضلت تدور ع التليفون وسمعت حاجه بتقع فقالت اكيد التليفون ونزلت علي الارض تدور عليه 
وبعد ما خلاص فقدت الامل فضلت تعيط تعيط جامد اوي 
قعدت ع الارض وضمت رجليها باديها وفضلت رايحه جايا وبدات تقرا قران تاني.. 
بسم الله الرحمن الرحيم الحمد لله رب العالمين الرحمن الرحيم مالك يوم الدين اياك نعبد واياك نستعين اهدنا الصراط المستقيم صراط 
اللذين انعمت عليهم غير المغضوب عليهم ولا الضاااالين اميييين يارب يارب احميني يارب النور يرجع والله ما هعمل حاجه وحشه تاني 
ولا هعمل مقالب تاني بس النور يرجع انا اسفه اسفه لو كنت عملت حاجه غلط.. 
قررت تطلع برة عشان توصل للباب وتنادي علي والد حسام وممته 
كانت ماشيه وهي حطه اديها ع قلبها وحسه انها هتموت من الخوف 
فضلت تتخيل اصوات وحجات ادمها وحولت تتنفس وهي مش عارفه حست انها ماشيه بقلها كتير وهي مش لقيه الباب فضلت 
تصوت.. 
يا عمو مجدي يا طنط يا مامااااا.. 
حست انها داخت مسكت الحيطه جمبها وقعدت تعافر مع نفسها عشان توصل للباب حولت تنادي 
بس كان صوتها مش مسموع حست بنفس جمبها فضلت تلف في الضلمه زي المجنونه.. 
مين ? 
مين.. 
بدأ عياطها يزيد ونفسها يضيق اكتر وسمعت النفس تاني لفت حواليها برضو وهي مش شايفه حاجه.. 
267 

حسام? 
دا انت? 
حسااام عشان خطري لو انت 
اللي طافي النور افتحه ابوس ايدك 
والله ماهعمل فيك حاجه تاني وحيات اغلي حاجه عندك 
بص انا مستعده كمان انزل تحت لعمو وطنط وقولهم اني وحشه وانك مش قادر تعيش معايا ولازم تطلقني 
ولا اقولك هوقلهم اني كنت بحب حد تاني بس وحياتك افتح النور.. 
قعدت علي الارض فضل صوت نفسها يزيد حولت تتنفس معرفتش حطت اديها ع الارض وقالت بصوت عالي : انا اسفففففه 
خلاااص انا اسفه 
ووقعت ع الارض وهي مفتحه عنيها.. 
اتفتح النور 
هههههههه شوفتي خليتك تقولي انا اسفه وبرضاكي كمان.. 
حولت تبص عليه لاكن كل حاجه كانت مغروشه ادمها.. 
اي رايك ف الخوف دا بقه 
هو احلي ولا الشامبو.. 
قامت حبيبه وفضلت تضحك وتضرب علي اديها 
شوفت بقه مين فينا الاذكا خليتك تفتح النور وبرررضو برضاك هههههههههههههه.. 
بصلها حسام باستغراب.. 
انت عبيط اوي شفت كلمتين عملو فيك اي 
ابقي العب ع ادك يا شاطر.. 
ونسيت خالص انها لابسه قصير او انها سيبه شعرها وفضلت تضحك لحد ما وصلت للاوضه 
اول ما دخلت ملامحها كلها اتغيرت لالم وحطت اديها ع قلبها 
268 

وجريت ع السرير قبل ما تقع 
حطت راسها علي المخده ودموعها نزله اتغطت وحولت تهدي نفسها 
وتنسي الالم الي هي فيه عشان تنام 
دخل حسام بعدها وهو لسه مستغرب مش مصدق ان اللي سمعه دا كله كذب او تمثيل منها ونامو.. 
صحي حسام الصبح وكالعاده دخل الحمام وخرج حضر لنفسه الفطار 
دخل الاوضه تاني لاحظ سعتها شعر حبيبه اللي هي فرداه جمبها علي المخده لتالت مرة يشوفه بس عن قريب قرب منها وحاول يمسكه 
كان جميل وناعم زي الحرير لونه بينور وشها ولاول مرة يشوفها بهدوم مش كوم كامل 
او مش ازدال الصلا 
بياضها وجمالها دا ..افتكر ليلة امبارح بعد ما سابها ونزل.. 
انا هوريكي بقه شغل العفاريت 
ولبس وش بيخوف وطلع فوق وفتح الشقه من غير ما يعمل صوت فضل ماشي براحه عشان حبيبه متسمعش ووصل لاوضة النوم 
لقي حبيبه لابسه قصير وفردة شعرها قلع القناع اللي كان لابسه 
وفضل يبصلها وهو مش عارف يرفع عينه من عليها زي ما يكون اتسحر وفضل علي كدا لحد ما قعدت تتفرج ع التليفزيون وفجاه 
النور قطع قال في سرة.. 
دا وقتك انت كمان.. 
وافتكر خوف حبيبه 
وكان جواة افكار كتير.. 
طب اتكلم واقولها اني هنا ? 
لا دا سعتها لو سمعت صوتي مرة وحده ممكن تموت فيها طب اولع الولاعه? 
لا ماهي ممكن تموت ف دي اكتر طب افتح الباب يمكن يجي نور م السلم? 
اي الذكاء بتاعي دا ماهو النور قاطع في البيت كلو 
وسمع حبيبه وهي بتتكلم وبتقرأ قران وتعيط ومش عارف يعمل اي 
فضل ماشي بعيد عنها لتخبط فيه 
وحس انها هتقع فقرب منها سمعت هي صوت نفسه اول ما لقاها بتلف بعد عنها وسمع بعد كدا كلامها وهي بتترجاه وراح عشان 
يفتح الباب ويعمل نفسه جاي من برة 
269 

النور جه 
شاف حبيبه وهي علي الارض مشي عشان يروح يساعدها.. 
طب ماهي كدا مش هتصدق اني كنت برة 
وكدا كدا انا ادبست فيها ولو رحتلها دلوقتي ممكن تغير فكرتها نحيتي 
وانا مش عايز كدا 
انا مينفعش افضل ع الحال اللي انا فيه دا كتير انا تعبت.. 
وقال: ههههههههه شوفتي خليتك تقولي اسفه وبرضاكي كمان 
اي رايك ف الخوف دا بقه 
هو احلي ولا الشامبو.. 
بعد كدا افتكر حبيبه وهي بتضحك وعرف ان كل اللي هي عملته دا تمثيل لانها اتاكدت انه هو اللي عامل كدا 
وبعد ما افتكر ساب حبيبه في الاوضه وخرج فضل يتفرج ع التليفزيون واستغرب لنومها لحد دلوقتي.. 
غريبه يعني دي عمرها ما عملتها.. 
دخل الاوضه لقاها زي ماهي 
حاول يصحيها براحه.. 
حبيبه.. 
مردتش فحاول معاها تاني بس بصوت اعلي.. 
حبيبببه. 
زقها بايده فملقاش اي تجاوب منها 
اة دا مقلب زي بتاع امبارح صح 
لا متفكريش اني صدقت بتاع امبارح اصلا قومي يختي ووفري ع نفسك كل التمثيل دا.. 
استني منها اي رد برضو مفيش قعد جمبها وقالها تاني.. 
270 

انا قلتلك مبكلش م الكلام دا.. 
حاول معاها تاني وتالت 
لحد ما صدق بجد انها مش بتمثل وفضل يفوق فيها.. 
حبيبه 
حبيبه قومي يا حبيبه.. 
جري علي التليفون واتصل بدكتور زميله وفضل مستنيه لحد ما يجي افتكر ان حبيبه من غير حجاب فراح جاب الازدال وحاول 
يلبسهولها 
فضل يصحي فيها عشان تقوم 
بس فضلت زي ماهي حاول يلبسها وهو متصور انها هتقوم كالعاده وتضربه بالقلم 
بس كانت زي العروسه اللعبه 
ودافيه جدا 
بعد ما لبسهولها غطاها راح يفتح لصحبه.. 
اتفضل يا احمد.. 
ف اي يا حسام خير.. 
معرفش حبيبه 
قصدي مراتي يعني 
بفوق فيها من سعتها مش راضيه تفوق.. 
طب هي ف انهي اوضه.. 
جوا اتفضل.. 
وفضل الدكتور يكشف عليها وحسام واقف وبعد ما خلص سأله.. 
هي اصلا بتشتكي من حاجه.. ? 
271 

مش عارف علي ما اظن معندهاش حاجه بس امبارح النور اطفي عليها وهي لوحدها 
فخافت شويا لانها بتخاف م الضلمه.. 
ممكن عشان كدا. 
هي عندها حمي ممكن من الخوف وممكن عادي يكون شوية برد او كلت حاجه غلط 
انا هترل دلوقتي اجبلها محلول عشان يترل الحرارة وهجبلك برضو الادويه اللي هتدهلها.. 
معلش يا احمد والله ماعارف اشكرك ازاي.. 
عيب يا حسام دا احنا اخوات يا اخي 
انا بس عايزك تعملها كمادات ميه فاترة .. 
حاضر.. 
نزل الدكتور وفضل حسام جمب حبيبه يفوق فيها.. 
حبيبه انتي سمعاني 
والله يبنتي انا ماعملت حاجه ولا طفيت انوار اصلا حبيبه.. 
فضل يفركلها في اديها عشان تقوم 
وراح جاب ميه سقعه وعملها كمادات اول ما حط الكماده علي دمغها 
قامت مفزززوعه واتنفست زي ما تكون بتغرق قعد يهدي فيها.. 
اهدي بس مفيش حاجه دي كمادات والله.. 
بصتله وبعدين اغمي عليها تاني.. 
حرام عليكي يبنتي انتي هتهبليني حتي وانتي تعبانه .. 
سمع صوت الباب فراح يفتح لاحمد.. 
ها فاقت.. ? 
272 

مش عارف 
انا عملتلها كمادات واول ما حطتهلها قامت مرة وحدة ونامت تاني.. 
معلش هي ممكن عشان درجه حرارتها عاليه مش مستحمله الميه.. 
ركبلها المحلول وفضل يعلم حسام ازاي يقفله.. 
بص اول ما يخلص اقفله من دي وشيل دي من اديها عشان تعرف تتحرك بس سيب الكلونه.. 
ماشي.. 
والدوا دا حاول لما تقوم تديهولها 
وكتبلك عليه كل اد ايه 
وان شاء اللة الحرارة هتترل 
بعد المحلول دا وهتفوق .. 
تمام .. 
انا همشي دلوقتي واجلها تاني بكرة وهجيب ممرضه 
بس دا لو احتاجت محاليل وعنايه اكتر ويارب منضطرش لكدا.. 
مش عارف اشكرك ازاي ولا اقولك اي.. 
ولا تقول ولا تعيد لو ف حاجه ممكن تخنقها بس شلها من عليها وقيسلها الحرارة كل شويا 
وان شاء الله هتبقي كويسه الصبح.. 
بإذن الله شكرا يا احمد واسف لو كنت ازعجتك.. 
انت تتصل ف اي وقت يا حسام 
تصبح ع خير.. 
وانت من اهله مع السلامه ... 
273 

.... 
بعد ما وصله دخل الاوضه تاني وقعد جمب حبيبه يعملها كمادات ويبص كل شوية للمحلول ومستنيها يمكن تفوق وراح ف النوم 
شويا وصحي ع صوتها.. 
عشان خطري يا بابا مش عايزاة انت مش شايفه عامل ازاي.. 
فبص حسام لنفسه : مالي منا زي الفل اهه.. 
وكملت : ان ما وريتك 
انت حمار وكلب وزباله وقليل الادب وسافل ووووو.. 
خلاص يا زفته بقه 
هو عشان تعبانه وبتخرفي هسكتلك يعني.. 
بلاش النور والنبي افتحه.. 
وبعدين علت صوتها : انا اللي غلطانه اني بينتلك م الاول نقطة ضعفي عشان كدا خوفتني.. 
ومسكت ف السرير وفضلت تعيط وهي بتتكلم : حسام انا اسفه معنتش هعمل فيك حاجه بس بلاش اكتر حاجه بتخوفني ترعبني بيها 
..
سعتها حس بالذنب هو اة مش هو اللي طفي النور 
بس كان ممكن يكلمها ويقولها انه معاها 
وكمان مكنش لازم يضحك عليها 
ويقولها ان هو اللي طفاه 
فضلت حبيبه تعيط اكتر واكتر 
وتتحرك ف السرير 
حاول يهديها بس معرفش 
بعدها قعد يحسس علي شعرها ويطبطب عليها.. 
متخفيش انا معاكي اهه.. 
274 

لحد ما راحت في النوم تاني 
فضل سهران جمبها 
وشال المحلول وقسلها الحرارة 
ابتسم لما لقاها قلت 
نام جمبها لحد الصبح 
بعد ما صحي حط ايده عليها لقي الحرارة راحت 
فرح وقام يتأكد وحط الترمومتر في بوقها صحيت حبيبه وقتها 
حولت تبصله واستغربت.. 
اي دا.. 
الله انتي قمتي اخيرا.. 
هو اي اللي اخيرا 
هو انا نايمه من زمان.. ? 
اة بقالك شويا افتحي بوقك بقه.. 
لي.. 
عشان اقسلك الحرارة .. 
وانت تقسهالي لي 
انت شيفني سخنه.. 
لا خالص 
بس عايز اتاكد.. 
روح اتاكد ع حد تاني 
انا بومب اهه.. 
حولت تقوم تقعد بس حست بدوخه : الله هو انا مالي كدا.. 
275 

اخلصي وافتحي بقه بدل ما احشرة في بوقك اوقعلك صف اسنانك.. 
مش فاتحه وامشي بقه من ادامي.. 
مسك اديها وحطهولها في بوقها 
فضلت تعافر شويا وبعدين استسلمت من التعب 
بص حسام ف الترمومتر لقاها قلت خالص.. 
الحمد لله مش هتضري تحطي محلول تاني.. 
محلول.. ? 
بصت ع اديها بصدمه: عااااا اي دا انت عملت فيا اي وانا نايمه.. 
وانا مالي دا الدكتور والله.. 
اكيد اتوجعت صح 
ركبه ازاي دا وانا مش وخده بالي 
ياربي انا من ساعت ماعرفتك وانا بتبهدل.. 
هو انا بقولك ضربك بالنار دا محلول.. 
اة انت مستقله 
مأنت اصلا عايزني اموت 
لو سمحت حاسب بقه.. 
وقامت عشان تروح الحمام اول ما وقفت حست بدوخه 
كانت هتقع جري حسام عشان يسعدها بصتله بديقه وبزعل وهي بتبعد ايده.. 
لو سمحت انا مطلبتش مسعدتك 
انا كويسه جدا وطول مافيا نفس وبقدر امشي مش هطلب مسعدتك حتي لو بموت بعد اذنك عديني.. 
مشيت لحد الدولاب وخدت هدوم ليها ودخلت الحمام.. 
276 

طب استني مينفعش تدخلي الحمام لوحدك وانتي دايخه كدا.. 
بصتله وهي فاتحه بوقها : نعم..? 
لا مش قصدي حاجه والله 
انا بقول اصبري لما ترتاحي وبعدين قومي.. 
لا انا تمام.. 
قفلت الباب وراها فضل واقف مستنيها وكل شويا يخبط ع الباب عشان يطمن عليها.. 
خلاص ياعم قلتلك انا كويسه بقه.. 
فقال يقعد لحد ما تخلص فضل مستنيها تخرج مخرجتش قلق قام يخبط تاني.. 
حبيبه حبيبه.. 
مرضتش فقرر يفتح الباب.. 
حبيبه انا هدخل حبيبه .. 
دخل لقاها وقعه علي الارض 
وهي ماسكه الفوطه ولبسه بجامه وشعرها مبلول ومغطي وشها.. 
الله يحرقك منا قلتلك متدخليش.. 
شالها من علي الارض وحطها علي السرير ولقي شعرها مبلول جاب فوطه وقعد ينشفهولها 
فضل يخبط ع وشها عشان تفوق فقامت وبصتله.. 
اي لسه شايفه نفسك كويسه.. ? 
مش عارفه بقه انا دايخه اوي.. 
ففتكر الادويه فقام عشان يدهلها 
277 

خدي.. 
اي دا.. 
دا برشام احمد قالي ادهولك.. 
احمد مين.. 
الدكتور اللي جالك.. 
لا مش مستهله.. 
هو اي الي مش مستهله انتي مش شايفه انتي عامله ازاي 
خدي بقه واخلصي واجهزي عشان هو كمان شويا هيجي.. 
لي.. 
عشان يطمن عليكي ويشوفك بقيتي عامله اي دلوقتي 
انا مرضتش اتصل بحد من ببايا او بباكي عشان مقلقهمش.. 
كويس.. 
وفضلت تبص حواليها 
بتدوري علي اي.. 
ع الازدال.. 
اة اهه انا حطيته هنا بعد ما العتهولك.. 
ايه ؟؟؟.. 
278 

لا لا دا امبارح 
انتي كنتي لابسه يعني قصير وبعدين احمد كان جي فقلت البسهولك عشان مينفعش يكشف عليكي وانتي كدا وبعدين وهو ماشي قالي 
اشيل اي حاجة ممكن تخنقك فاضطريت اشيله من عليكي يعني مش اكتر.. 
حطت حبيبه اديها ع شعرها وعلي جسمها وافتكرت انها مكنتش بتقعد ادامه غير بالازدال 
ووشها احمر وحسام لاحظ كدا.. 
احم انا هروح اتصل بيه بقه اشوفه فين .. 
بعد شويا سمعو صوت الباب فراح حسام فتح.. 
ازيك يا احمد عامل اي.. 
الحمد لله طمني اي الاخبار.. 
الحمد لله 
احسن ع ما اظن اتفضل.. 
ودخل احمد وحبيبه قعده ع السرير.. 
ازيك يا مدام.. 
الحمد لله.. 
فضلت حبيبه تبص لحسام وهو واقف ومحروجه ووشها كل شويا يحمر 
مش عارفه تعمل اي ادمها رجلين وهي لوحدها وبالنسبلها الاتنين زي بعض غريبين عنها 
وجه احمد عشان يشوف النبض.. 
حبيبه: ايه..? 
ايه.. 
حضرتك هتعمل اي.. ? 
279 

هشوف ضربات القلب.. 
لا هي كويسه.. 
هههههه طب خلاص بدل منتي شايفه كدا بس امبارح مكنتش كويسه خالص.. 
ازاي.. ? 
كان عندك ارتفاع فيها.. 
والله.. ? 
اة فعشان كدا قلقنين شويا ممكن بقه اشوف.. 
طب طب.. 
وبصت لحسام .. 
مفيش حد غريب يعني حسام وجوزك وانا دكتور يعني دي شغلتي.. 
نولته اديها وقالتله : اتفضل.. 
ههههههه ماشي 
برضو لسه عاليه بس احسن من امبارح انتي اصلا بتعاني من اي تعب.. 
انا ؟؟ 
لا خالص الحمد لله.. 
طب الحمد لله 
كدا الحرارة نزلت فمبقيناش عايزين المحلول ف حاجه.. 
ومسك اديها عشان يشيل الكلونه فشدت حبيبه اديها منه.. 
انت هتشلها.. ? 
280 

اة.. 
بصت لحسام بخوف : 
طب مانا مستريحه بيها كدا.. 
مهي لازم تتشال.. 
لا لا انت بس سبها ومتقلقش.. 
مهي لو فضلت هتورم وممكن تعورك وتوجعك اكتر.. 
لا مش هشلها.. 
حولت تقوم جه حسام وقعد جمبها : حبيبه انتي رايحه فين اقعدي.. 
اقعدي ازاي بيقولك هيشلها 
دا انا مش متخيله هي دخلت ايدي ازاي اصلا وانا نايمه هشلها وانا صاحيه ? 
ابداا.. 
أحمد : طيب امسكي بايدك التانيه ايد حسام ولو وجعتك اضغطي عليها 
بس والله اوعدك انك مش هتحسي بيها اصلا.. 
لا برضو.. 
بصلها حسام جامد : حبيبه بطلي شغل العيال دا مهو قلك مش هتحسي بيها.. 
وانا اي يضمنلي.. 
احمد: والله ما هخليكي تحسي انها ف ايدك اصلا.. 
قربت تقتنع فمسك احمد اديها تاني ومسكت هي بأديها التانيه ايد حسام وضغطت عليها قبل حتي ما احمد يمسكها اول ما بدا يشلها 
مسكت ايد حسام وحطتها ع بوقها واديها فوقيها وهي مغمضه عنيها جااامد كل دا وحسام بيبصلها 
ومن جواة بيضحك ع الطفلة اللي ادامه.. 
281 

مدام حبيبه يا مدام .. 
فتحت عنيها وكانت بدات تعيط : ها.. 
ها اي خلصنا.. 
بجد.. ? 
اة والله وشلتها اهه.. 
لا مش عايزة اشوفها خلاص.. 
هههههه خلاص والف سلامه عليكي 
وربنا ما يعدها ان شاء الله.. 
شكرا.. 
ووصله حسام رجع لقي حبيبه بتعيط.. 
انتي بتعيطي لي.. 
اصل ايدي وجعاني.. 
لي يبنتي.. 
انت مكنتش شايف عامله ازاي.. 
دا حيله دبوس داخل ف ايدك.. 
اهه انت اللي بتقول 
دبوس تخيل لما تدخل دبوس ف عروقك.. 
متخيل وعادي يعني.. 
282 

اة ماهو لازم يبقي عادي 
ماللي يعمل في الناس اللي انت عملته لازم يبقي عادي.. 
ع فكرة مش انا اللي طفيت النور.. 
لو سمحت انا مش عايزة اتكلم ف الموضوع دا 
انت او لا مش عايزة اعرف.. 
انا كنت ف الشقه اصلا قبل ما النور يقطع ولما قطع خفت اكلمك تخافي.. 
انا قلتلك مش عايزة اتكلم ف الموضوع دا الله.. 
وشدت اللي بتتغطي بيه ونامت 
بعد ما صحيو الصبح بصت حبيبه جمبها لقت اكل وحسام داخل عليها.. 
يلا قومي كلي.. 
اي دا مين عمل دا.. 
انا.. 
انت ازاي.. 
عادي يعني قمت وفننت وطبخت.. 
لا بجد.. ? 
اة والله دوقي بقه الشوربه دي.. 
283 

الله مش انت بتقول مبتعرفش تعمل حاجه.. 
يبنتي انا كنت ف الكليه بعمل كل حاجه بس بحب اعمل بمزاجي.. 
لا شكرا مش عايزة 
وكمان اصلا انت السبب ف كل اللي انا فيه دا 
وعلي فكرة بقه انا مبخفش من الضلمه ولا حاجه 
لتكون مفكر ان كل ما تعوذ تخوفني تعمل كدا 
لااا دا انا جامده اوي.. 
ماشي يختي كلي بقه.. 
اخاف.. 
لي.. 
تكون حططلي حاجه كدا ولا كدا.. 
ازاي يعني.. 
شطه مثلا في الشوربه 
ملح في العصير ويمكن الاقي ضفدع بينط ف وشي.. 
لا متخفيش 
وعشان اثبتلك هاتي المعلقه كدا.. 
واكل من كل نوع معلقه 
شوفتي اهه مفهوش حاجه.. 
فضلت حبيبه بصاله شويا.. 
اي متكلي.. 
284 

هاتلي معلقه تانيه 
يعني انت عايزني بعد ما كلت من دي اكل بعدك يععع.. 
تصدقي يابت انا غلطان اني عبرتك اصلا ان شالله مكلتي.. 
لا لا خلاص سيب الاكل انا جعانه .. 
طيب اصبري.. 
قام جبلها معلقه تانيه.. 
خدي.. 
انت بتعمل كدا يعني تكفيرا للي انت عملته فيا.. 
ياربنا هنفضل نعيد ونزيد ونقول مش انا اللي طفيت النور.. 
مش مصدقه بس ماشي.. 
عنك بقه 
انا هقوم انزل تحت شويا.. 
طيب وانا هكلم بابا وماما اطمن عليهم.. 
تمام.. 
نزل حسام 
وقامت حبيبه حست انها احسن 
كلمت بباها وممتها ووضبت الشقه ودخلت تاخد شاور وبعد ما خرجت 
جة حسام من عند بباه وممته وشافها وهي وقفه في الاوضه بتنشف شعرها فضل مركز فيها شويا وفي شعرها لحد ما حبيبه لحظت اول 
ما شفته فضلت تشد ف هدومها ورجعت شعرها لورا 
دخل الاوضه وقالها بارتباك كدا.. 
285 

احم ابقي نشفي شعرك كويس عشان ميجلكيش برد وتسخني تاني بقه.. 
حاضر.. 
متفكريش اني بقول كدا عشانك يعني دا انا مش عايز اطبخ تاني بس.. 
انت هتزلني بالاكل اللي عملته 
امال لو مكنش ناقص ملح وملوش طعم.. 
اسم الله ع اكلك.. 
نعم? 
دا انا اكلي ولا الشيفات.. 
انتي هتقوليلي يتاكل من هنا وع المستشفي عدل.. 
دا انت اكلك زودني تعب فوق التعب اسكت والنبي.. 
اتنيلي انتي. 
على فكرة انا هروح الشغل من بكرة.. 
لي.. 
هو اي اللي لي 
هو انا هقعد ف البيت 
دا شغلي انا اخدت اجازة وبابا مزودلي فيها كمان.. 
ماشي.. 
مالك.. ? 
هتتاخر يعني.. 
لا علي حسب الشغل.. 
286 

اصلي هخاف اقعد لوحدي.. 
انا لي حاسس اني لو كنت اتبنيت طفل كان هيبقي ارحم منك.. 
الله 
طب متيجي نتبني طفل والنبي.. 
الصبر ياربي.. 
خلاص اعم 
طب بص اي رايك تبقي توصلني بكرة وانت رايح الشغل عند بابا وماما اقعد معاهم شويا.. 
لي يعني.. 
منا بقولك بخاف.. 
وانتي هتفضلي خايفه طول الايام 
وانا اقعد اوديكي واجيبك.. 
لا مهو شويا وهتعود.. 
ماشي بكرة وخلاص .. 
اتفقنا 
يلا بقه انا هنام عشان اول ما اقوم اروح البيت واروح اوضتي 
ياه وحشوني اوي 
تصبح ع خير.. 
استغربت من اللي هي قالته 
لانها عمرها مقالتله تصبح علي خير فقامت تاني وقالتله.. 
287 

اي دا 
انا هغير النظام عشان عملتلي شوية شوربه يعني 
لا متصبحش ع خير وانا لسه بكرهك على فكرة باي.. 
فضل حسام بصصلها باستغراب : انتي عبيطه يابت ولا شكلك كدا نامي نامت عليكي حيطه.. 
اهه انت بس يارب الحيطه تقع على النص اللي عنده بس 
انما نص سريري لا.. 
نامي بقه يا صداااع صدعتي اهلي.. 
**** 
قامو الصبح ووصلها حسام لبيتها 
كانت فرحانه فرحت الولد اول يوم مدرسه وراح هو شغله وكل 
أصحابه رحبو بيه.. 
محمد: حبيبي بقه يا باشا حمد الله ع السلامه.. 
الله يسلمك يا محمد اخبارك اي.. 
تمام يا كبير.. 
انت اللي عامل اي واخبار شهر العسل.. 
اهه عدي.. 
يارب ايامكو كلها تبقي عسل 
انا كنت مستنيك لما تيجي بقه 
عشان اكلمك.. 
خير.. 
288 

اللي انت كنت بتدعيلي بيه شكله هيحصل .. 
هو اي دا.. 
شكلي هدبس زيك واخطب بقه واتلم.. 
بجد يا محمد؟ 
الف الف مبروك.. 
الله يبارك فيك 
انا لسه بخلص شوية حجات كدا 
وان شاء الله لو الامور ظبطت هنعمل خطوبة اخر الاسبوع.. 
ايوا بقه يا حماده بيه 
الف مبروك ربنا يتمملك بخير يارب.. 
تسلم بس تجيب المدام وتيجو بقه.. 
دا اكيد يبني من غير ما تقول .. 
طيب انا هروح بقه اخلص الشغل اللي ورايا بدل ما اتنفخ.. 
ماشي يلا.. 
وخلص حسام الشغل وروح خد حبيبه من البيت وركبت.. 
حسام: اي دا.. 
دا اكللل.. 
طب جيباة لي.. 
منا طبخت مع ماما وقلت بقه اجيب عشان نتغدي.. 
289 

طب مكنش ليها لزمه تتعب نفسها.. 
ماكدا كدا طبخنا يعني 
فيها اي.. 
انتي عندك كدا كل حاجه عادي 
وكل حاجه بسيطه.. 
اة يبني انا ماشيه بمبدا 
الله جاب الله خد الله عليه العوض 
كل حاجه اخداها ببساطه 
حياتي وتصرفاتي والكليه 
حتي جوازنا دا خدته ببساطه 
عادي جدا.. 
انتي غريبه.. 
هههههه عارفه 
انت مش اول واحد يقولي كدا ع فكرة.. 
ماشي يختي يلا.. 
وفضلو ع الحال دا كل يوم 
حسام يوصلها وهو رايح الشغل 
ويجبها وهو مروح وتجيب معاها الغدا وكانو مستريحين بالوضع دا 
لحد ما جه اخر الاسبوع وهما قعدين بالليل.. 
حسام: اعملي حسابك بكرة هنخرج.. 
اي دا بجد ريحين فين.. ? 
خطوبة محمد.. 
290 

اللي كان زففنا.. 
الله منتي حلوة اهو وبتفتكري.. 
يبني انا ذاكرتي فلاذيه افتكر النمله كانت لبسه اي ف شهر اتناشر اللي قبل اللي فات وهي رايحه تصيف.. 
يخربيت الهطل هي في نمله بتلبس.. 
يعني في حد بيصيف في شهر اتناشر هههههه.. 
صبرني يارب المهم اعملي حسابك اننا هنروح بكرة بالليل.. 
ماشي.. 
مالك مبسوطه لي كدا.. 
اصل بقالي كتير مخرجتش.. 
طيب اهو 
جالك خروجه بالجاهز.. 
طب البس اي 
ولا اعمل الطرحه ازاي.. 
وقامت جريت علي الدولاب وقعدت تدور وتقيس عليها حجات وتوريها لحسام 
لحد ما نام وهو بيتفرج وهي برضو مبطلتش كلام.. 
طب بص كدا 
اكيد دا احلي ولا البس الفستان دا احسن الله انت يبني 
انت نمت 
طب اخد راي مين دلوقتي الله بقه.. 
****
291 

وكالعاده راحت حبيبه لممتها الصبح وبعدين روحو شقتهم بعد ماحسام خلص شغل 
استريحو شويا وقامت حبيبه تجهز.. 
انتي رايحه فين.. 
رايحه البس.. 
دلوقتي ؟..!! 
اة مش انت مش عايز تتاخر.. 
اة اكيد 
بس دا لسه ساعه ونص.. 
يدوب الحق.. 
خلاص انتي حرة.. 
كانت حبيبه بقه راحه جايا ف الاوضه تدخل الحمام وتخرج منه 
تاخد طقم وترجعه تاني 
وحسام مراقب دا كله ومش عارف 
هي بتعمل اي لحد ما مسكها وهي بتجري.. 
انتي بتعملي اي دوشتيني.. 
بجهز.. 
انتي كدا بتجهزي ولا بتعملي عمليه جراحيه.. 
هو احنا بنجهز كدا 
ملكش فيه سبني بقه اجري عشان الحق.. 
طيب انا هروح البس.. 
292 

ماشي.. 
وجهز حسام وبرضو حبيبه لسه مخلصتش 
اي يبنتي اتاخرنا.. 
طب اسبقني انت بس 
وانا وراك.. 
امال لو مش قايمه قبلها بسنه 
الله يخربيتك.. 
يخربيتك انت لوحدك 
اسكت بقه وسبني اركز.. 
انا نازل وهما عشر دقايق 
الاقيكي ادامي.. 
حاضر يلا بقه.. 
قعد حسام يستناها في العربيه 
نزلت حبببه 
طبعا عارفين بعد التحضير دا كله 
اول ما حسام شافها فتح بوقه 
حبيبه كانت لبسه فستان احمر عليه سير فضي من الكتف اليمين للجمب الشمال زي حرف اكس ونص ضهرة بيج 
و دراعاته بيج 
طويل من تحت عليه شوزة بكعب عالي فضي وطرحه فضي ستان 
وميك اب خفيف 
وبيرفيوم رقيق اول ما دخلت.. 
اي اللي انتي لبساه دا.. 
293 

ف ايه.. 
الفستان اللي يشوفه من بعيد يحس انك عريانه.. 
اي الكلام دا 
متنقي الفاظك.. 
وانتي مش عارفه تنقي هدومك.. 
الله ماهو كويس اهه.. 
كويس اي بقولك لولا الطرحه كنت فكرتك لبساه كدا 
من غير حاجه تحته 
وكمان ضيق اوي.. 
هو دا كدا ضيق.. ? 
اة وأوي كمان.. 
انت هتبدأ بقه موضوع اللبس 
ومش اللبس 
لا اوعي تفكر انك جوزي 
وحوارات الغيرة دي بقه.. 
غيرت اي يابت 
هو انتي صدقتي نفسك 
انا بعمل كدا عشان كل صحابي هيبقو هناك.. 
طب وفيها اي.. 
هيشوفوكي كدا ؟.. 
294 

شوف 
اهه غيرة دي ولا مش غيرة.. 
مش غيرة يا زفته بس منظري.. 
ملكش فيه بقه دا لبسي وانا حرة فيه ولا عيزني اطلع اغيرة وأفضل 
أربع سعات البس تاني.. 
بتحطيني ادام الامر الواقع يعني.. 
خدها زي ما تحب 
يلا بقه عشان أتاخرنا.. 
وصلو القاعه اللي فيها الخطوبه اول ما دخلو 
الناس كلها مترلتش عنيها من علي حبيبه من جملها ورقتها 
وحسام لاحظ كدا 
قعدو يستنو العروسه والعريس 
كان كل شويا حد من صحاب حسام يجي يسلم عليه وعلي حبيبه. 
وحبيبه ترد التحيه بهزة من راسها من غير حتي سلام 
لانها كانت شيفا بصتهم ليها 
نفس البصات اللي بترعبها من الرجاله 
وقتها اكتشفت ان حسام عنده حق ومكنش لازم تلبس الفستان دا 
بعد ما العريس جه طلع حسام يسلم عليه وفضلت حبييه مستنياه 
مرضيش محمد يمشيه 
غير لما يتصور معاه ويرقص معاه شويا 
كل دا وهو متابع الطربيزة اللي قعده عليها حبيبه 
شاف واحد وقف ادمها فضل يركز وهو بيحاول يسيب محمد ويروحلها 
وبعد عناء سابه ومشي لحد ماراح الطربيزة 
خبط علي ضهر الراجل اللي واقف عند حبيبه لفله وبصو لبعض.. 
295 

مصطفي.. ? 
اي دا حسام بيه 
عاش من شافك يا حسام.. 
شكرا.. 
اي دا انت هتمشي كدا من غير ما تسلم.. 
عايز اي يا مصطفي.. 
هو اي اللي عايز اي دا 
مكنش عيش وملح بنا يا اخي.. 
ياعم ورمينا العيش والملح ف الشارع لسه عايز حاجه بقه.. 
لا شكلك زعلان مني 
من اخر مرة صح 
انا عايزك تبقي كول كدا 
دي لعبه ويا كسبان يا خسران.. 
سابه حسام عشان يقعد.. 
مصطفي: اي دا هي الطربيزة دي تبعك. تصدق بالله انا حسيت بكدا 
دايما مبيشدنيش غير الحاجه اللي معاك.. 
اقسم بالله لو ما مشيت من هنا لكون مصفي دمك 
انا مش عايز اقلب الفرح 
بس كلمه كمان هولع ف امك .. 
ههههه خلاص خلاص 
انت لسه عصبي زي منت برضو 
عارف مين معايا النهارده؟ 
296 

موفجأه لازم اخليك تسلم عليها 
بس برضو لازم اسلم انا الاول 
وجري مصطفي ووقف ادام حبيبه.. 
ازي حضرتك انا مصطفي صاحب حسام من ايام ما كنا 
اااد كدا.. 
هزتله راسها 
فمدلها ايده عشان يسلم 
ردت عليه : سوري مش بسلم.. 
سحب ايده وبص تاني لحسام : 
انا رايح اجبلك المفجأه.. 
قعد حسام جمب حبيبه ودمه محروق لحد ما جه مصطفي تاني وماسك بنت.. 
مصطفي: بص ياعم انا قلت مينفعش امشي غير مخليها تسلم عليك.. 
بصله حسام وهو مش عارف يتكلم ولحظت حبيبه ارتباكه فمدت اديها وسلمت.. 
انا حبيبه مرات حسام.. 
بصتلها البنت بصدمه : مراته.. ? 
اة مراته.. 
وانا منار خطيبت مصطفي .. 
اهلا وسهلا.. 
بعد ما مشيو كان حسام باين عليه انه مضايق فسألته حبيبه: 
ف اي.. ? 
297 

مفيش.. 
امال مالك 
اتقلبت كدا لما شوفتهم 
مين دول.. 
معرفه قديمه.. 
بس شكل البنت مش طيقه نفسها 
ولا طيقاني 
انت متأكد انهم مجرد عشرة.. 
مقلنا اة 
وخلاص اسكتي بقه.. 
قعدت تبص علي منار 
ومنار تبص عليها 
وفهمت ان اكيد كان في حاجه بنها وبين حسام لان نظراتها دي مش نظرة 
حد طبيعي 
وقام مصطفي ومنار عشان يرقصو سلو مع العريس 
وعنين منار مترلتش من علي حسام.. 
حبيبه: قوم.. 
اقوم فين.. 
قوم نرقص.. 
ياستي اسكتي بقه دلوقتي 
انا مش فايق وحيات ابوكي.. 
298 

بص انا عارفه انك عايز تغظهم 
تعالا بس واسمع كلامي.. 
شدته من ايده وراحو يرقصو 
ومسكت اديه حطتها علي وسطها ولفت اديها حوالين رقبته 
وقربت جامد 
وكانت دي اول مرة تعمل كدا مع حسام 
حتي هو 
مكنش مصدق انها بتعمل دا 
بس اللي ميعرفوش ان حبيبه متخصصت غيظ مسمينها في قسمها الكياده 
لان محدش يقدر يقف ادمها ولا يغظها وحطت راسها علي كتفه وفضلو يتميلو مع الاغنيه 
ومصطفي ومنار متبعنهم 
ولا منار نزلت عنيها من علي حسام 
ولا مصطفي نزل عينه من ع حبيبه 
وخلصو الرقصه وهما رجعين مكانهم حبييه كانت هتقع فمسكت في حسام وهو مسكها جامد عشان متقعش.. 
اي انتي كويسه؟.. 
رجلي مش عارفه شكلها اتلوت.. 
طب نروح؟.. 
ياريت يبقي احسن.. 
طب يلا.. 
فضلت حبيبه سنده علي حسام لحد 
ما خرجو وبصت لمنار وهي ماشيه وضحكت 
ووصلو للعربيه اول ما قعدت فضلت تضحككك.. 
299 

ف اي.. 
فرحانه اني غظتهم.. 
انتي رجلك مش وجعاكي ؟.. 
هههههههه انت كمان صدقت امال هما بقه هيقولو اي 
انا زي الفل اهه 
ولا فيا اي حاجه حتي شوف.. 
انتي عايزة توصلي لاي .. 
عايزة اغظهم.. 
عايزة تغظيهم ولا تلفتي الانتباه.. 
وهلفت الانتباه لي.. 
انتي مشوفتيش نظرات الزفت دا ليكي ولا اي.. 
اة شفت وشفت نظرات ناس تانيه كمان.. 
ناس مين.. 
الأستاذة منار 
بص انا ميهمنيس تبصلك تغيظك بمصطفي تبصلي كأني مرات ابوها 
انتو احرار ان شالله تخدك ليها خالص بس متخدهمش بالصوت وتقلب الموضوع عليا 
مش ذنبي انك عارف ناس زباله.. 
انتي عايزة تطلعي من الموضوع والسلام 
انتي شايفه بصاتك وبصاته 
نفس نظرتها اللي كانت بتبصله بيها 
انتو كلكو كدا بنات زباله.. 
300 

متلم نفسك يابني ادم 
هو اي اللي زباله؟ 
ابقي نقي صحابك وعشرتك الاول وبعدين ابقي أحكم ع الناس .. 
انتي مشفتيش انتي لابسه اي 
انا عارف 
انتي عملتي دا كله عشان تلفتي النظر واللي عايزاة حصل.. 
علي فكرة انا عمري مالبست عشان حد ولا عشان الفت نظر حد 
انا لو لبست بلبس عشان لما ابص لنفسي في المرايه ابقي راضيه 
والحمد لله بعرف اراعي ربنا كويس 
انما بقه لو الاخت منار دي كانت حلقتلك قبل كدا فدا مش ذنبي ومتجبش غلطك عليا... 
**** 
وطلعو شقتهم ودخلو الاوضه وهما بيكملو كلمهم واتعصب حسام.. 
هي مين دي اللي حلقتلي يابت هي دي ولا اللي زيك يعرفو يعملو حاجه في حياتهم.. 
بص انا معنتش عايزة اتكلم ف الحوارات دي كتير 
روح حل مشكلك مع اللي علمو عليك وبعدين تعالي ولا اللي مقدرش علي الحمار يتشطر ع البردعه.. 
برقلها ومسك درعها جامد فضلت تفك في صوبعه عشان يسيبها .. 
سيب ايدي الله .. 
انتي شكلك اخدتي عليا جامد 
وانا اللي سبتك 
اوعي تفكري اننا خلاص بقينا متجوزين 
روحتي ولا جيتي انتي شئ قاعد في البيت زي اي كرسي ولما يجيلي مزاج ارميكي برة هرميكي 
بس مزاجي.. 
301 

ورماها علي السرير.. 
حبيبه: انا طول منا عايشه مش هقولك غير انك سافل وقليل الادب 
وعمرك ما تقدر تتعامل مع بني ادمين انت واحد معقد ومستفذ.. 
علي فكرة انتي لسه مشوفتيش السفاله ولو انا عايز اوريهالك هوريهالك.. 
قصدك اي يعني.. 
قصدي انك مراتي واللي افكر اخده منك في يوم هخده 
وغصبا عنك.. 
قرب منها.. 
بقولك اي وربنا هصوت وهلم عليك الدنيا كلها خليك بعيد .. 
مش عايزة تشوفي السفاله انا هوريهالك عامله ازاي بقه.. 
وقامت تجري وهي بتشورله : بص خليك بعيد هجري وربنا انزل تحت لعمو وطنط.. 
هتقوليلهم اي.. 
هقولهم 
هقولهم هقولهم انك عايز تضربني.. 
مش هيصدقوكي.. 
هقولهم اي حاجه المهم اني هترل 
أبعد بقه.. 
ولزقت في الحيطه اللي وراها وهو ادمها وقرب من ودنها وقال : ع فكرة انا سافل اوي 
فمتستفذيش سفلتي عشان متزعليش منها.. 
فضلت حبيبه مغمضه عنيها لحد ما حسام بعد عنها.. 
302 

واول ما فتحت: بص بص بقه.. 
فرجع تاني وبصلها 
قالت بخوف : لا لا انا متكلمتش اصلا اتفضل حضرتك .. 
ورجعو تاني زي الاول ينقرو في بعض بس المرادي وهما مش طيقين بعض اكتر 
وفي يوم قالهم مجدي يترلو يتغدو معاهم.. 
حبيبه: ازيك يا عمو مجدي.. 
ازيك يا حبيبه اخبارك اي.. 
الحمد لله بخير.. 
الواد دا عامل معاكي اي 
اوعي يكون مزعلك.. 
يا سلام ياعمو واللي زي حسام دا يعرف يزعل حد 
دا يشل بس.. 
بتقولي اي.. 
لا بقول اللي زيه ميعرفش يزعل ناموسه حتي .. 
وانت يا حسام اخبارك اي.. 
الحمد لله يا بابا.. 
حبيبه عامله معاك اي.. 
كويسه.. 
طيب بصو بقه انتو اكيد جعانين.. 
303 

فردت حبيبه : اووي اووي يا عمو.. 
مجدي: بس احنا معندناش اكل.. 
فبصتله حبيبه بزعل: لي الله دا انا هموت م الجوع.. 
اصبري بس 
انا حجزتلكو ف مطعم رهيب 
هيعجبك اوي يا حبيبه.. 
حسام: لي يا بابا الله 
احنا متفقين ناكل هنا.. 
وانا كمان كنت عامل حسابي علي كدا بس الظروف بقه 
وكمان المطعم دا شيك اوي ويدوب لسه فاتح قريب.. 
فضلت حبيبه بصه لحسام وهي بتترجاه عشان يوافق.. 
حسام: خلاص يا بابا ماشي.. 
حبيبه: حبيبي يا عمو ربنا ما يحرمنا من مفجأتك .. 
وجهزو وراحو المطعم فضلت تبص للمطعم وهي فرحانه لأن بقلها فترة مخرجتش ولا اكلت برة.. 
حبيبه: بجد عمو مجدي كان عنده حق لما قال انه هيعجبني روعه.. 
اخلصي وقولي هتكلي اي 
عشان نمشي.. 
اصبر شويا لما اتبسط كدا 
بص انا هاكل كل الاكل اللي هنا.. 
304 

اي الطفاسه دي 
اخلصي واطلبي نوع.. 
ماشي هاتلي دا 
ودا ودا 
ودا و.. 
هو لسه في وي كمان.. 
الله بقولك جعانه.. 
طيب 
اما نشوف اخرتها .. 
طلبو الاكل وبدأو يكلو وجت الصدفه الغريبه.. 
حسام بيه منور الدنيا كلها.. 
بص حسام لمصدر الصوت واتقلبت كل ملامحه وحبيبه كمان 
كان مصطفي وكالعاده عنيه مترلتش من علي حبيبه وحسام ملاحظ فرد بغيظ.. 
اهلا.. 
وراح مصطفي يسلم ع حبيبه.. 
اكيد مش هتكسفيني زي المرة اللي فاتت مش كدا.. 
وشد اديها وبسها 
اتصدمت جبيبه م اللي هو عمله 
ومن سرعة الموضوع 
برقلها حسام وهي مش عارفه تعمل اي فشدت اديها تاني 
قام حسام من علي الكرسي.. 
305 

انت هتستعبط ياض 
مش قالتلك المرة اللي فاتت مش بتسلم ولا انت غاوي تهزيق 
وبعدين انت نططلنا ف كل حته نروحها لي 
خير يعني.. 
عيب يا حسام دا احنا عشرة عمر 
وكمان يا سيدي دي احلي صدفه 
كفايا انها جمعتني بيك 
المرة الاولانيه انت عارف محمد متربي معانا 
والمرادي انا كنت جاي في غدا عمل 
فلمحتكو قلت لازم اسلم 
ولا يرضيك امشي كدا.. 
بص يالا 
برود اهلك دا ميدخلش معايا فخلص واخفي من ادامي احسنلك.. 
مش قلتلك لسه عصبي زي منت.. 
تحب افكرك انا كنت ازاي 
ولا انت فاكر.. 
لا ياعم خلاص انا هروح اكمل شغلي 
بس لازم تعرف اننا هنتقابل تاني.. 
وكمل وهو باصص لحبيبه : واكيد هنقابل سيادتك تاني 
فرصه سعيده.. 
حسام: يخربيت برود اهلك يا شيخ لازم تعكر دم الواحد لما يشوفك 
وانتي يا هانم سيباله ايدك كدا.. 
وربنا شدها غصبا عني ومعرفتش اعمل اي.. 
306 

اة هنبتدي نتحجج بقه 
وبعدين هو اي عرفه اننا هنا.. 
وانا ايه عرفني متسأله.. 
ليكون يعني اتعرف علي حضرتك كدا 
ولا كدا وانا مش موجود المرة اللي فاتت 
مهو شكلو كان أخد راحته قبل ماجي.. 
دا كان عايز كرسي والله 
وانا قلتله اتفضل خده 
احنا اتنين.. 
وانتي تكلميه لي.. 
الله 
واحد بيسالني سؤال اعرف منين بقه اذا كان كويس ولا لا.. 
هاتي تليفونك.. 
نعم..? 
تليفونك قولت.. 
عايزة لي.. 
قولت هاتيه.. 
وشده منها وفضل يقلب فيه.. 
زفت ? 
مين دا بقه ان شاء الله.. 
307 

حسام انا مش عايزة اعمل مشاكل ادام الناس فبطل قلة زوق وهات موبيلي.. 
ورن على الرقم اللي متسجل زفت وسمع نغمة موبيله بصلها.. 
انا مسمياني زفت .. ? 
فارتبكت اكتر : الصراحه دي اقل جاجه توصفك وقبل ما تعمل الهبل اللي انت بتعمله دا 
افتكر ان عمو هو اللي جيبنا هنا مش انا ، 
يعني انا معرفتش ارقام حد 
ولا كلمت حد واحترم نفسك بقه عشان الهبل اللي انت بتعمله دا ميتعملش معايا.. 
طبعا كان حسام خايف 
مش عشان حبيبه ولا عشان غيران 
كل اللي خايف منه مصطفي 
هو دايما بياخد الحاجه اللي في ايده مهما كانت ايه بتحلي عنده 
ودا بجد الي كان فيه مصطفي 
مش بيحب يحط ايده علي حاجه غير لما تكون بتاعت حسام 
حتي لو هيرميها تاني يوم 
زي محس مع منار لما فكر ياخدها منه بس اللي خلاه يفضل مع منار لحد دلوقتي انهم شبه بعض 
وخلصو اكل وفضلت حبيبه مقفله لحد ما وصلو وأول ما دخلت الشقه رزعت الباب وراها.. 
حسام : ما براحه يا بت.. 
بص احترم نفسك 
وكلام معايا مش عايزة.. 
لي ان شاء الله.. 
لا بجد حضرتك بتسأل! 
انا قلتهالك قبل كدا حل مشاكلك معاهم وبعدين ابقي شوف اللي حواليك 
لاني مش هقبل كلمه تانيه منك 
308 

بص يا أستاذ 
انا الحمد لله بابا مربيني كويس واحسن من احسن وحده ممكن تشوفها فلو مفكر اني زي اللي كنت تعرفهم قبل كدا فانت غلطان 
وكلمه تانيه معايا ف المواضيع دي 
ولو قليت ادبك معايا 
وربنا ما هترل غير لطنط وعمو واجيب بابا وماما واحكلهم علي اللي انت بتعمله وعلي الاسلوب الزباله اللي بتتبعه معايا وكفايا جدا 
اني اقولهم 
انك بتتهمني اني اتصلت بصحبك 
او خدت رقمه 
دي كفايا يطيرو فيها رقبتك .. 
انتي بتهدديني.. 
تحب اوريك اني مش بهدد.. 
ومسكت موبيلها تتصل بوالدها 
حسام: ولا هتقدري تقولي حاجه.. 
اتفرج بقه واحكم بعدها 
هقدر ولا مقدرش.. 
ورن الموبايل فضل حسام مستني لحد ما قالت.. 
الو ايوا يا بابا.. 
وشد الموبايل من اديها وقفل.. 
حبيبه: هات الموبايل.. 
بطلي هبل.. 
دلوقتي ابطل هبل 
واللي انت بتعمله ولا بتقوله دا اي 
309 

ولا لما تتهمني اني خدت رقمه 
دا اي انت فاهم اللي انت قلته 
ولا مستوعبه 
لما وحده متجوزة تتهم بكدا فاهم خطورة الموقف 
ولا انت اخد كل حاجه هبل والسلام 
انا بحذرك ولاخر مرة لو سمعت كلامك دا تاني ولا اتهماتك دي 
انا هخليهم يمسحوك من علي وجه الدنيا كلها 
ويطلقوني منك وتطلع انت الغلطان ادام الكل عشان مش حبيبه محمد اللي يتقلها كدا ولا حد زيك يتهمها بكدا.. 
مخلاص انتي ما صدقتي.. 
اة ما صدقت .. 
خلاص بقه انا مكنش قصدي اني اقول كدا ولا اتهمك بكدا.. 
فضلت حبيبه بصه ف الأرض وهي زعلانه :طب هات التليفون.. 
عايزاة لي تاني.. 
عشان اطمن بابا وميقلقش.. 
واتصلت بيه : الو ايوا يا بابا 
معلش الشبكه بتفصل 
اخباركو اي 
الحمد لله سلملي علي ماما كتير ماشي يلا سلام .. 
وطبعا حسام مكنش بيتأسف وهو جواة مقتنع كل الموضوع 
انه مش بعد الفترة اللي عدت دي كلها يطلع برضو غلطان 
لان اي حد ممكن يغلطه في اللي هو قاله 
وحبيبه برضو حولت تخبي انها زعلانه بس هي كانت حزينه اوي 
لان عمر ماحد اتهامها بحاجه زي دي 
310 

هي طول عمرها محترمه ولا كلمت ولاد ولا بتتعامل معاهم 
وبتعامل ربنا في كل حاجه.. 
وخلص اليوم وهما الاتنين بيحولو يدارو اللي جواهم 
ونزل حسام ف يوم تاني يروح الكافيه اللي متعود يقعد فيه دايما 
وشاف صحابه وقعد معاهم وجت اللي مكنش متخيل انه يشوفها تاني.. 
كنت عارفه اني هلاقيك هنا.. 
بص حسام وقال وهو مش مستوعب: منار? 
انتي اي جابك هنا.. 
وحشتني قلت اجي اطمن عليك .. 
لا والنبي.. ? 
اة 
وقلت اكيد هلاقيك في نفس المكان الي بتقعد فيه دايما.. 
وانتي محستيش اني وحشك الا الأيام دي .. 
قعدت ادامه ومسكت اديه : وحشتني.. 
حسام: جبتيها معاكي ؟.. 
هي اي.. 
البوبرونه اللي هتديهاني ، 
بت انتي هتستعبطي وتفكريني عيل زهقتي وسبتيه 
وهترجعي تلاقيه قاعد مستنيكي.. 
حسام انت بتعاملني لي كدا.. 
311 

سؤال منطقي انا بعاملك لي كدا 
اقولك لي 
عشان انتي واطيه وزباله وحقيرة وعمر ما حد يأمنلك في حياته 
ولا يأمن للي زيك 
انتي انسانه متتعشرش انتي تترمي 
وتيجي زي الكلبه تاني 
انتي من الناس اللي عمرها ما هتعلي دايما بتبصي لبيئتك وللي شبهك.. 
خلصت كلامك.. ? 
انا لو فضلت اتكلم عشر سنين ادام مش هقدر اوصفلك انتي اي 
ومش هعرف اخلص كلامي.. 
انا محتجالك اوي.. 
انتي مبتحسيش يابت 
بصي ، لو مقومتيش من ادامي 
انا هقوم اجيبك من شعرك وارميكي برة.. 
بص انا مقدرة كل اللي انت بتقوله واللي بتعمله 
لان عندك حق في كل حاجه 
انا بجد انسانه حقيرة ومتتعشرش 
عارف لي عشان سبتك تروح من ايدي.. 
ودا اكتشفتيه امته ان شاء الله.. 
من زمان بس مكنتش قادرة اجيلك 
ولا اتكلم معاك 
حسام انت عارف احنا كنا بنحب بعض اد اي.. 
312 

كنا انتي قلتيها 
كنا.. 
لا ولسه بنحب بعض 
انا عارفه انك لسه بتحبني.. 
انتي عبيطه! 
اقولهالك ازاي 
قسما بالله انا اطيق اي حاجه ولا اطيقك.. 
طب موحشتكش ايامنا 
خروجتنا مسكت ادينا.. 
وضغطت علي ايده جامد فشد ايده وقالها: والله يبنتي انا لما بفتكر الايام دي 
مش بصدق اني عملت كدا 
ازاي انزل بمستوايا 
لوحده زيك.. 
انا عارفه ان كل دا من ورا قلبك.. 
انتي بارده ? 
ولا مالك 
اقولك اي اكتر من كدا 
وبعدين فين الأستاذ بتاعك 
اي عملين التمثليه الهبله دي مع بعض عشان تسلو وقتكو..? 
انا جايا من وراة اصلا.. 
لي 
مكنتي تجبيه معاكي 
اهو نفرفش مع بعض 
313 

بت انا مش ناقص اهلك 
قومي يلا.. 
حسام عارفه اني غلطت 
وسبتك ورحت للي اقل منك 
بس انا عرفت قيمتك 
عمري ما حسيت مع مصطفي بحاجة 
ولا حسيت انه بيحبني زي ما كنت بتحبني 
مش بيهمه حاجه غير الشغل والخروجات 
مينفعش غير يتصاحب وخلاص 
انما يبقي جوز مينفعش.. 
وانتي شيفاني المصلحه الاجتماعيه اللي جايا تشكلها همك..? 
يبني انا نفسي بس تديني فرصه 
تجربني.. 
وقال وهو بيبص في ساعته : وانا مكنش عندي غير فرصه وحده وخلاص خلصت.. 
منار: اي اتاخرت عليها.. 
هي مين دي.. 
مراتك.. 
وانتي مالك.. 
بتحبها ؟.. 
اقولهالك تاني برضو وانتي مالك 
احبها اخللها انتي اي دخلك.. 
حساك مش مستريح معاها.. 
314 

لا والله 
واي كمان.. 
مش عارفه بس لما شوفتكو المرة اللي فاتت محستش انكو اخدين بعض عن حب 
اي جواز صالونات.. 
لا انتريهات ياروح امك.. 
وقام وهو بياخد حجاته.. 
منار: هتصل بيك مش لسه رقمك زي ماهو.. 
لا.. 
مسكت موبيلها ورنت عليه : لا لسه زي ماهو.. 
انتي اكتر وحده قبلتها معندهاش كرامه.. 
ومشي من الكافيه وروح علي البيت 
**** 
.... بعد ما طلع مكنش طايق نفسه قعد شويا وبعدها تليفونه مبطلش رن وهو كل شويا يكنسل ويرميه جمبه فلحظت حبيبه الاتصالات 
الكتير.. 
فسألته: اي مش سامع؟ 
سامع اي..! 
تليفونك بيرن من سعتها.. 
لا مش عايز ارد.. 
ومين الرخم اللي مبطلش رن دا!.. 
315 

ملكيش دعوة.. 
طب مترد عشان تخلص.. 
قلتلك مش عايز الله.. 
خلاص ياعم 
طب متسبني ارد انا.. 
الله 
انتي متعرفيش تقعدي ف حالك ابدا.. 
وقفل التليفون وقعد يفكر وكل شويا يبص لحبيبه.. 
حبيبه وهي مستغربه: الله مالك.. 
مش عارف.. 
ازاي يعني.. 
بصي انا بفكر في حاجه ولأول مرة بفكر تفكير عيالي كدا.. 
بتفكر ف اي يعني.. 
عايز انتقم.. 
من مين.. 
منهم.. 
فهمت انا كدا؟ 
متوضح كلامك يبني.. 
من منار ومصطفي.. 
316 

اوبا بقه 
اي دا هو انت بتفكر زي البني ادمين العادين كدا 
وبتفكر ف الانتقام والحجات دي.. 
معرفش عمري مفكرت ف حاجه زي دي بس من ساعت ما شفتهم وانا مش بفكر غير في كدا.. 
طب متحكيلي الاول اي الموضوع انا من ذكائي وفطنتي فهمت ان البت منار عنيها منك ومصطفي دا مش بيطيقك 
بس اي بقه الحكاية بالظبط.. 
هحكيلك.. 
وحكلها القصه بتعته هو ومنار من الاول للاخر.. 
حبيبه: واللي زي دول حد ينتقم منهم دول يضربو بالجزمه 
اي البت دي! 
واللي اسمه مصطفي دا كمان 
مش باقي علي العشرة اللي بينكم.. 
بس انا لو عملت اللي ف دماغي هحتاج مساعدتك.. 
انا ? 
لي.. 
في حجات هحتاجك تعمليها.. 
وانا لي اساعدك اصلا ؟.. 
لو ساعدتيني هعملك اللي تطلبيه ولو عايزاني اطلقك هطلقك 
بس اخلص منهم هما الاتنين.. 
مممم مش عارفه 
بس مين قالك اني عايزة اطلق 
يا غبي لو اطلقت هيبقي شكلي وحش وأسمي مطلقه 
317 

بص انت ممكن تتنقل الصعيد مثلا 
وتقعد هناك 
وانا اقعد هنا ويبقي اسمنا متجوزين ادام الناس وكل واحد فينا يعيش حياته برحته بقه.. 
خلاص وانا موافق.. 
بس انا بخاف من اللي زيك.. 
متخفيش وكمان انا اللي بطلب مسعدتك وهما عشر ايام نخلص فيهم الموضوع ، حصل اللي في تخطيطنا كان بها ، محصلش نقفل علي 
الموضوع.. 
مم خلاص علي بركة الله فلننطلق عشر ايام وابقي حرة هييح .. 
وسلمو ع بعض وبداو بالتخطيط.. 
حسام: بصي انا لما سألت عرفت انهم بيشتغلو مع بعض وليهم بيزنز مشترك في التسويق العقاري 
وأهم حاجه في الشغلانه دي الناس 
اللي بيتعملو معاهم فلو عرفنا الناس اللي بيشتغلو معاهم في كل بزنز يعملوة وقفلنا عليهم الطرق 
هيخسرو شغلهم وكمان يخسرو الناس وبعدها بقه هما احرار مع بعض 
وكدا كدا منار عايزة تكلمني الايام دي 
وبدأت تزن عليا تاني فلو رضيت عليها وكلمتها هتقولي علي كل حاجه.. 
طيب دي منار 
هتعمل اي بقه في مصطفي.. 
منا عايزك بقه عشان كدا.. 
ازاي.. 
بصي هو بنظراته كدا هيموت عليكي لاني عارفه بيحب ياخد الحاجه اللي في ايدي .. 
تصدق انت معندكش دم بتقول كدا عادي علي مراتك.. ? 
318 

الله وانتي شيفاني سيبه منا هعكر حياته اهه احنا ندخل من الناحيه دي 
وتكلميه وانا بقه اعمل اني مش عارف حاجه وهو هيصدق لانه عملها قبل كدا مع منار.. 
اة وانت نايم ع ودانك.. 
اتلمي.. 
حاضر.. 
بصي هو بيقعد في المطعم اللي احنا شوفناه فيه دايما 
وبيقابل الناس هناك فأنتي تروحي مرة وانا مش معاكي وتسبيه بقه يصدق انه بيضحك عليكي والكلام دا.. 
وانت ايه ضمنك انه مش هيضحك عليا.. 
لاني واثق فيكي.. 
بصتله حبيبه فترة وهي مستغربه طريقته وكلامه وتخطيطه لأول مرة يقعدو ويتكلمو ويتفقو علي حاجه 
ولأول مرة يقولها انه بيثق فيها وميقولهاش كلمه تجرحها 
واتفقو ع كل حاجه وبدأو التنفيذ 
وعرفو ان مصطفي قاعد في المطعم لبست حبيبه وراحت المطعم واتفقت مع حسام علي اللي هتقوله واللي هتعمله 
وقبل ما تترل من العربيه.. 
انا خايفه.. 
من اي.. 
خايفه م الزفت اللي جوا دا.. 
متقلقيش انا هبقي معاكي دايما المهم عرفتي هتقولي اي.. 
اة بس خايفه اتوتر.. 
لا انا عارف انك هتبقي ادها وهتقدري عليه وعلي عشرة زيه.. 
319 

بصتله كدا ورفعت حجبها 
اي مالك بتبصيلي لي كدا.. 
مستغرباك.. 
لي.. 
اول مرة يعني تقولي الكلام دا 
اي عشان محتجلي وكدا ولا مالك.. 
لا والله ابدا 
انا بس عارف انك هتقدري عليه 
كفايا انك مطلعه عيني.. 
ايوة كدا رجعت تقل أدبك 
طمنتني.. 
طيب انزلي وزي متفقنا.. 
حاضر.. 
نزلت وقعدت في طربيزة لوحدها وبصت علي كل الطربيزات اللي حواليها وشافت مصطفي قاعد مع ناس ببدل سودا عملت انها مش 
شيفاه واستنت شويا 
مشفهاش 
اضطرت تقوم تعمل نفسها رايحه الحمام عشان تعدي من أدامه ويشوفها وبعد ماجت قعدت علي طربيزتها تاني وطلبت حاجه تشربها 
وفقدت الأمل انه يجلها 
وفكرته مشفهاش بعد ما خلصت بدأت تلم حجتها.. 
اي مستعجله.. ? 
بصت لقته ادمها 
320 

مصطفي: مستعجله لي.. 
وحضرتك مالك.. 
ازاي مش انتي مرات صحبي برضو 
لازم اطمن عليكي.. 
لا متشكرة جدا بعد ازنك.. 
استني بس انتي دايما كدا.. 
دايما كدا ازاي؟.. 
مش عارف متنرفزة ومتوترة ومش طيقه حد.. 
والله وحضرتك شفتني مرتين بس عرفت دا كله ؟.. 
واكتر كمان انا دايما بهتم اعرف الناس اللي بعزهم .. 
هو انت وصحبك كدا زي بعض 
قللات الزوق .. ? 
بصي انا عارف صحبي 
انما انا بقه هعجبك اوي.. 
وانت تعجبني ولا متعجبنيش لي 
وانا مالي بيك.. 
اعتبريني صديق.. 
وانا مبحبش اصادق ناس زيك.. 
لي منا قلتلك هعحبك.. 
321 

الله انت مبتفهمش 
لو سمحت بقه عديني عشان امشي.. 
طب خلاص مش هتكلم تاني 
بس اقبلي اعزمك علي حاجه واعتبريني بتاسفلك.. 
عملت نفسها بتفكر وبعدين قالت : ماشي.. 
وقعدو يشربو مع بعض 
مصطفي: انتي كنتي جايه هنا لي.. 
المفروض هتغدي هنا انا والأستاذ.. 
وبعدين.. 
قالي انه وراة شغل ومش هيقدر يجي كالعاده.. 
لي هو بيعمل كدا دايما.. 
اة معندوش غير الشغل وبس 
انما انا اخر همه عمرة ما حطني في اولوياته.. 
ياة حسام يعمل كدا في حد رقيق زيك.. 
دايما بعمله اللي هو عايزة 
وقيدالة صوابعي شمع بس هو مبيقدرش.. 
غلطان في حد يبقي معاه جوهرة زيك وميصونهاش.. 
قوله بقه الكلام دا.. 
هو حسام دايما كدا مبيهتمش باللي معاه عشان كدا انا باجي اهتم بالحجات بتاعته.. 
322 

ازاي يعني.. 
لا متخديش في بالك احكيلي بقه اتجوزتو ازاي 
ولا اتقبلتو فين.. 
جواز صالونات وكمان مغصوبين ع بعض.. 
هو حسام بقه بيتغصب علي حاجه.. ? 
اة للاسف 
بس انا قلت عادي 
وممكن نحب بعض بس هو مش مديني فرصه مع اني عيشاله حياتي كلها 
عمري ما حبيت حد قبله 
هو اول راجل في حياتي بس للاسف محستش معاه باي حاجه 
انتو اصحاب من زمان ؟.. 
ياة عشرة عمر 
هو محكلكيش ولا اي.. 
هو انا بشوفه اصلا عشان يحكيلي 
دا النهارده كان جاي يغديني عشان امبارح انهرت وقلتله مينفعش نكمل فقال يصلحني بس خربها كالعاده.. 
هو حسام طول عمرة كدا عصبي ومش بيحب غير نفسه 
انا عارف انه صحبي ومينفعش اقول عنه كدا بس دي حقيقه حتي منار.. 
مالها.. ? 
دي كانت زميلتنا وبعدين حبتني حسام مستوعبش الموضوع وفضل زعلان مني لحد دلوقتي.. 
بتهزر يعني حسام كان بيحب منار.. 
اة خطبتي تصدقي كدا.. 
323 

عمرة ماقالي حاجه زي كدا.. 
ولا هيقول طبعا 
او لو قالك هيقول ان انا اللي وحش كالعاده.. 
انا اول مرة اسمع الكلام دا يعني حسام كان بيحب غيري.. 
وبيخوني.. 
ازاي.. ? 
كلم منار واحنا مخطوبين وقالها انه بيحبها وكان عايز.. 
عايز اي .. 
يخليها تسبني وتروحله.. 
حسام يعمل كدا مصدقش.. 
لازم تصدقي هو حسام كدا طول عمرة انا مش عارف لي دايما بيعاملني كدا وبيحب ياخد الحاجه اللي بأيدي حتي هند.. 
هند مين.. 
اخته.. 
هو حسام ليه اخت .. 
اة بس ماتت واحنا صغيرين.. 
ازاي.. 
وقعت من علي السطوح.. 
ياعيني دا عمرة ماجبلي سيرتها.. 
324 

ولا هيقولك لانه هو السبب ف موتها.. 
حسام ..? ? 
اة كل الناس عارفين كدا وبباه وممته وجرانا وصحابنا.. 
هو انتو كنتو جيران.. 
ايوة وفي مدرسه وحده وف فصل واحد.. 
طب ازاي هو السبب ف موتها.. 
كانو مع بعض فوق السطح وخلاها تقف علي السور وخوفها فوقعت.. 
وانت عرفت منين دا كله.. 
هو اللي قال بلسانه 
انه وقفها وخوفها وعمل نفسه بعدها ناسي ومش فاكر حاجه.. 
قال اي يعني ؟.. 
انا هحكيلك 
بعد ما نزل فضل يقول انا السبب 
انا اللي وقعتها 
انا اللي وقفتها لو مكنتش اتكلمت مكنتش وقعت.. 
سكتت حبيبه وافتكرت بباه وهو بيحكلها بس ازاي يبقي السبب او هو اللي وقفها مع انه كان بيحبها اكتر من نفسه فكملت كلام: 
طب اي حصل بعدها.. 
مفيش بقه اتنقلو في مكان تاني 
بس فضلنا في المدرسه مع بعض 
لحد ما كل واحد دخل كليه بس فضل زي ماهو حتي لما انا قلت خلاص 
325 

انسي اللي عمله معايا انا ومنار عشان العشرة اللي بينا 
هو برضو مش عايز ينسي.. 
ياه اد كدا قلبه اسود.. 
هو بس عصبي شويا 
الصراحه انا مش عارف انتي صبرة ازاي وحده زيك في جمالك وشياكتك وسنك عايزة اللي يقدرها .. 
وهو عمرة ما قدرني.. 
عشان كدا عايز نبقي صحاب 
يمكن اعرف افيدك 
انا حافظ حسام واقدر اخليه يحبك.. 
بجد ؟.. 
اة وكمان احكيلك علي اللي فيا وافضفضلك اهو نفيد بعض.. 
يا سلام اد اي انت شخص طيب اوي 
انا كنت وخده صورة تانيه عنك خالص.. 
اهو كل اللي يشوفني ف الاول يقول كدا بس بيحبني بعدها .. 
طيب انا مضطرة اقوم عشان متاخرش.. 
ماشي بس هشوفك تاني.. 
اكيد.. 
طب هطلب منك طلب 
بس اوعي تفهميه غلط.. 
اتفضل.. 
326 

ممكن رقم تليفونك عشان نبقي نتكلم وابقي اطمن عليكي 
عامله اي مع حسام وكدا.. 
ممممم.. 
اوعي تفكري اني عايزة عشان حاجه 
انا بس عايز اطمن عليكم مش اكتر.. 
مش عارفه 
اصل كمان حسام لو عرف حاجه زي دي.. 
ماهو مش لازم يعرف 
دي حاجه بنا 
ولا احنا مش هنبقي صحاب.. 
فضلت حبيبه ساكته شويا وهي بتبصله فكمل هو كلامة : طيب بصي خدي الكارت بتاعي ولو حسيتي انك محتاجه تكلميني 
كلميني.. 
ماشي اشوفك تاني بقه.. 
لازم عشان لو مشوفتكيش تاني هزعل.. 
ان شاء الله سلام.. 
خرجت ووقفت تاكسي وركبت فيه 
وحسام لف من الشارع التاني ومشي وراها ووصلو شقتهم.. 
حسام: اي عملتي اي.. 
ياربي مستفذ وكداب ورخم.. 
قالك اي يعني.. 
327 

فضل يتكلم بقه 
ويقول انك انت اللي ظلمه والكلام دا.. 
ها وخد رقمك.. 
لا يا عبيط لازم اعمل في الاول اني خايفه وكمان محترمه 
عشان هو شافني قبل كدا محترمه فلو ادتله الامان من اول مرة هيقلق 
لازم ابينله اني شرياك ومضطرتش اكلمه غير عشان مش لقيه حد حنين والكلام دا.. 
اي التفكير دا 
انتي كدا ازاي يبنتي؟.. 
هههههه الله مش لازم نبقي شريرين عشان نغلب الناس الشريرة دي.. 
طب يلا يا شريرة كملي.. 
لا آكل الاول واقعد كدا وامخمخلك.. 
وكلو وقعدو يستريحو شويا 
وبداو يكملو كلمهم وحكتله حبيبه علي اللي حصل كلو بس من غير ما تجيب سيرة هند .. 
حسام: طيب احنا لحد دلوقتي زي الفل نسيبه يومين كدا وبعدين تتصلي بيه.. 
طيب وانت هتعمل اي مع منار.. 
كلمتها وعملت نفسي كنت زعلان وهحاول اقرب وحده وحده 
عشان متشكش وهعرف كدا براحه اخبار شغلهم والناس اللي بيتعملو معاهم وانتي كمان لما تقابلي مصطفي تاني لازم تحولي تعرفي 
الناس اللي بيتعامل معاهم او حتي تجيبي ارقمهم 
وابدأ بقه باتصلاتي ونتفق مع الناس دي ونوقعهم ف بعض.. 
تمام ع الله التساهيل.. 
وقعدت حبيبها بعدها محتارة وكل شويا تبصله وتحاول تتكلم بس ترجع في رأيها تاني 
328 

حسام : ف اي مالك.. ? 
لا مفيش.. 
في حاجه عايز تقوليها؟.. 
اممم مش عارفه 
في بس خايفه.. 
اي قولي.. 
اصل 
اصل مصطفي يعني حكالي علي فترة طفولتكو.. 
ماشي وبعدين.. 
يعني قالي علي موضوع كدا بس عايزة افهمه منك.. 
هو اي الموضوع ؟ .. 
هند اختك.. 
بصلها وهو مضايق وفضل ساكت وبعدين سألها : قالك اي عنها.. 
مقالش حاجه بس انا كنت عايزة اعرفه منك.. 
مش لازم تعرفيه.. 
اصل في حجات كتير مش فهماها.. 
قلتلك مش لازم ومش عايز اتكلم فيه.. 
نام وادلها ضهرة وهي استغربت رد فعله اللي اتحول مرة وحده 
ونامت بعده 
329 

فتحت عنيها وسمعت حسام جمبها فقامت تشوفه لقته بيتقلب في السرير وهو نايم واسم هند مبيفرقش لسانه .. 
هند متخفيش انا ماسكك.. 
حولت تصحيه : حسام حسام.. 
هند متسبنيش انا محتجلك اوي 
عشان خطري.. 
فتحت النور ومسكت اديه وفضلت تحسس علي راسه : حسام اهدي.. 
انا السبب سمحيني.. 
ونزلت دمعه من عينه 
حبييه: حسام انت سمعني.. 
فتح عنيه لقاها مسكا اديه وحطا اديها التانيه علي شعرة فستغرب ومسح عنيه وسألها : ف اي.. 
انت كويس.. 
قال وهو حاول يداري عنيه عنها : اة كويس.. 
طب خد اشرب ميه.. 
ماشي شكرا .. 
بصتله عشان يتكلم او يحكي اي حاجه بس فضل باصص ادامه فترة .. 
مش عايز تتكلم.. ? 
اتكلم اقول اي.. 
اي حاجه 
اللي عايز تقوله انا هسمعه.. 
330 

لا مش عايز.. 
بص انا عارفه اننا عمرنا ما اتفقنا 
ودايما ناقر ونقير 
بس بما اننا خلاص لسه ادمنا تسع ايام مع بعض وكل واحد هيبقي في حاله فعادي ممكن تتكلم ، 
ها يلا مش هتلاقي الفرصة دي كتير.. 
مبعرفش اتكلم انا.. 
خلاص انا هجرب معاك 
بص هقولك علي سر وانت تقولي سر انا بخاف م الصراصير.. 
ودا سر.. ? 
لا بخاف منهم اووي اووي اوي كمان.. 
ماشي.. 
هو اي اللي ماشي قول يلا انت سر.. 
معنديش اسرار.. 
مفيش حد معندوش اسرار 
كلنا عندنا أسرار لو الانسان كان عايش كدا من غير سر يضحكه او يبكبه 
مكنش حس انه عايش 
انا مثلا في اسرار عندي سعات بتبكيني بس بعد ما اعيط بفتكر ان ربنا رزقني حجات كتير اوي اضحك عليها 
صحابي حياتي ببايا وممتي 
ضحكتي وسعات افتكر سر يضحكني هي الحياة ماشيه كدا.. 
مبحبش اقول اسراري لحد.. 
ساعات افعالك بتفضح اسرارك.. 
331 

دا اللي هو ازاي.. 
زي خوفك من ركوب الطيارة.. 
مين قالك اني بخاف م الطيارات.. 
منت طول ما بتكابر في خوفك هتفضل زي منتا 
كان في دكتورة نفسيه بتقول لما تكون بتخاف من حاجه قولها بأعلي صوتك وبينلها انك مش خايف منها عشان هي اللي تخاف منك 
.. 
طب متنصحي نفسك الأول.. 
ومين قالك اني معملتش كدا انا جربت الموضوع دا.. 
ازاي.. 
وقفت مرة في البلكون وقلت بصوت عاالي انا بخاااااف م الضلمه والصراصير .. 
منتي هبله اتوقع منك اي حاجه وعلي كدا استفدتي ان شاء الله.. 
الصراحه لا ههههه 
بس مش هو دا موضوعنا 
انا بس عايزاك تتكلم ومتسبش نفسك كدا الصراحه مش عشانك 
دا عشاني لاني عمري ما قعدت مع حد ومضحكتوش وانت من اول ما شوفتك وانت مكلضم 
ودا وحش ع سومعتي كحبيبه يعني 
ازاي اقعد مع حد ضارب اكتئاب في وشه خمسه وسبعين ساعه في اليوم.. 
هي دي خلقتي 
انا مش متعود اضحك.. 
ازاي يعني سايب وشك كدا ناشف عمرك مرويته.. 
ارويه ازاي ؟.. 
332 

بضحكه 
انت متعرفش ان وشك زي الارض لازم ترويه بضحكه لاما هينشف ويموت قبل ما انت تموت 
اهو بص علي وشي معتنيه بيه وبضحك كل دقيقه.. 
انتي وحده هبله انا اعمل زيك لي.. 
يا سيدي متعملش زي علي الاقل اضحك مرة وحده ف اليوم متسبش نفسك كدا 
يا بابا مش حلو ع صحتك.. 
عايزة اي يعني.. 
قولي بتخاف من الطيارات لي.. 
الله منا قلتلك مبخفش.. 
هنرجع تاني ياعم متقول بقه.. 
وانتي عرفتي منين اني بخاف بتشمي علي ضهر ايدك.. 
الواحد لما بيخاف من حاجه بيبان ف عنيه وانت ناسي اني بخاف من الضلمه؟ ويوم ما كنا هنسافر شوفت ف عنيك نفس نظرتي.. 
فاهمه اوي حضرتك.. 
مش حكايه فاهمه انا بس بحس يعني احسن من ناس تانيه.. 
هتلبخي بقه.. 
منت اللي هتخليني البخ 
متخلص بقه بتخاف من الطيارات لي.. 
انا مبخفش من الطيارات.. 
يوووة.. 
333 

انا بخاف من اي حاجه اكتر من 5 ادوار.. 
ازاي.. 
اي حاجه زي الطيارات والادوار العالية.. 
طب ازاي عرفت تفضل في الكليه بتاعتك.. 
بالمعارف 
مكنش حد يعرف الموضوع دا كتير 
ولو كان حد عرفه مبيتكلمش 
عشان والدي 
دا غير توصيات بابا ومركزة 
ولما كانت بتزنق معايا اوي كنت بضطر اعمل التمارين لو في مكان عالي بس اخري خمس ست ادوار غير كدا لا .. 
ودا بسبب حادثه هند.. ? 
سكت شويا فقالتله حبييه: بص لو مش عايز تتكلم بلاش 
انا عارفه الموضوع مش سهل.. 
الصراحه انا عمري ما اتكلمت فيه مع حد حتي منار حبتها وعرفتها 
وعمري ما كلمتها فيه ومش عارف ازاي بحكيلك مع اننا مش بنطيق بعض 
بس يمكن عشان كدا.. 
طب قول.. 
هند كانت اختي الصغيرة اصغر مني بسنه.. 
وحكلها علي قصته.. 
حبييه: امال مصطفي بيقول انك مش فاكر اللي حصل لي.. 
334 

انا مكنتش فاكر 
بس كل شويا كنت بضغط علي نفسي وافتكر جزء 
بس برضو انا الي الان مش فاكر كل حاجه حصلت 
حاسس ان اليوم مغروش في دماغي مش قادر افتكر كل الاحداث 
واللي انا قلتهولك دا كنت بفتكرة مع نفسي واسكت وعمري ما قلته لحد ومهما ضغطت علي نفسي الايام دي معنتش بضيف حاجه 
جديدة 
وكل الدكاترة نصحوني مضغطش علي نفسي اكتر من كدا 
لاني هتعب نفسي علي الفاضي ومش هفتكر.. 
بس انت ملكش ذنب في اللي حصل 
لي قولت انك انت السبب.. 
لا انا السبب اني طلعت في يوم ادمها انا السبب اني نزلت وسبتها 
انا السبب اني اتكلمت.. 
دا قدر ربنا.. 
ونعم بالله 
بس تقدري تفهمي الناس كدا 
تقدري تفهمي اصحابنا اللي كانو كل ما يشفوني يخافو مني 
علشان قتلت اختي زي ما بيقولو 
تقدري تشيلي الحزن والزعل اللي في عنين والدي ووالدتي 
تقدري تخليهم ميحسوش اني السبب في موتها 
انا طول عمري بكفر علي اللي انا عملته بحاول علي اد مقدر ابقي كويس 
ارضيهم حتي لما وفقت اننا نتجوز 
كان عشان بابا عايز كدا 
وانا كالعاده بحاول اكفر عن الذنب اللي عملته ومينفعش اقول لا 
بس حد فيهم سأل عن احساسي عن اللي جوايا 
انتي فاهمه يعني اي هند 
هند دي كانت حياتي كلها 
335 

مكنش عندي غيرها بنتي واختي وحبيبتي وصحبتي وصحبي 
مكناش زي اي طفل وطفله 
عمري ماغرت منها زي الاخوات 
بالعكس كنت بحب اعطيها اللي فأيدي كانت حنينه عليا اوي 
هي الوحيده اللي لما كنت اتعصب تهديني.. 
فضل يحكي ودموعه بتجري ف عنيه غصبا عنه وحبيبه بتسمعه اول مرة تشوفه بالانكسار دا 
وبالحاله دي عمرها ما كانت تتصور ان حسام اللي مبيبطلش نقار معاها يبقي كدا وف الحاله دي كان صعبان عليها.. 
انا حسيت بعدها اني مت كانت ملاك عمري ما احتجت لحد زيها 
ولا عمري نستها اول ما حصل الحادثه لمو حجاتها وصورها وزكرياتنا عشان ينسوهاني بس انا خبيت كذا صورة لينا مع بعض وعمري 
ما سبتهم 
حتي العابنا وكلمها واخر كلمه قالتهالي.. 
قالتلك اي.. 
وانهار في البكا: اشوفك ف الجنه.. 
وحضن حبيبه فجأة وقفت متسمرة مكانها وهي رفعه اديها 
فضل ماسك فيها زي العيل الصغير الي ماصدق لقي مامته عشان يعيط في حضنها لما سمعت صوت عياطه وانهيارة حطت اديها علي 
ضهرة وفضلت تطبطب عليه وتحسس ع شعرة عشان يهدي.. 
انا عمري ما تمنيت حاجه غير ان الايام ترجع وامسكها 
امسكها جامد 
من يوم ما راحت 
وانا في حاجه نقصاني حاسس ان في شئ ناقص جوايا .. 
طب اهدي.. 
افتكر انه حاضنها فحاول يسبها وقعد مكانه وهو بيمسح دموعه ارتبكو هما الاتنين وحولت حبيبه تتكلم .. 
336 

علي فكرة انت لو رجع بيك الزمن ومسكتها كان هيحصل اللي حصل عشان دا قدر ربنا 
وساعت القدر محدش يقدر يعمل حاجه حاول بس تنام وبكرة نبقي نكمل كلمنا.. 
نام وحبيبه بتبصله وبتفكر جواها.. 
اكيد دا مش حسام اكيد دا انسان تاني لان عمرها ما شافته كدا 
حتي نظراته كلها اتغيرت والبراءة والطيبه اللي ع وشه خوفه وهو مسكها حتي لما حاول ينام فضل ماسك اديها لاول مرة تحس انه 
طفل.. 
طفلها وهي مسؤله عنه عيزاة يبطل عياط حتي لو هيضيقها زي الاول فضلت قاعده جمبه وبتبطب عليه وماسكه اديه وضغطه عليها 
جامد وهو كمان 
لحد ما نام 
قعدت تبص عليه ازاي دا حسام 
اللي بيزعقلها وبيضيقها 
ازاي دي اديه اللي كان دايما يضغط علي دراعها بيها ويوجعها 
وفضلو ماسكين أدين بعض حتي لما راحو في النوم لحد الصبح.. 
**** 
بعد ما صحي حسام لقي حبيبه ماسكه اديه افتكر اللي حصل 
وحس انه ندمان عشام حكلها بس في نفس الوقت مرتاح 
لانه اول مرة يتكلم مع حد وحاول يعمل نفسه عادي وينسي الموضوع 
ويبقي زي الاول ولا كأنه حكلها حاجه .. 
وصحيت حبيبه : صباح الخير.. 
صباح النور.. 
انت صاحي من بدري.. 
لا لسه دلوقتي.. 
طيب اي بقه ناوي علي اي النهارده.. 
337 

هقابل منار.. 
كدا علطول.. 
اة هي عايزانا نتقابل عشان تعبانه ونفسها تتكلم معايا والكلام الفاضي دا.. 
طيب وانا .. ? 
مفيش اصبري لبليل لحد ما اجي ونشوف هنعمل اي 
انا هقوم اجهز عشان الشغل.. 
ماشي .. 
وراح شغله وساب حبيبه في الشقه واتصل بمنار وهو ف الشغل واتفقو يتقبلو ف نفس المكان اللي اتقبلو فيه المرة اللي فاتت 
وخلص الشغل وراح لقاها مستنياه.. 
ازيك يا حسام.. 
ازيك يا منار عامله اي.. 
تمام وحشتني.. 
علطول كدا.. 
انت دايما وحشني.. 
لا والله 
وعشان انا وحشك دايما خونتيني مع صحبي صح.. 
انت هتفضل كدا برضو؟ 
يا حسام دا كان غصبا عني غلطه 
وانا معرفتش اني غبيه غير لما سبتك انا عرفت انا حبيتك اد اي.. 
ومصطفي ؟.. 
338 

دا انسان اناني 
انا عمري ما حبيته ولا هحبه 
انا كل اللي ربطني بيه شغل غير كدا لا.. 
امال مخطوبين ازاي ؟.. 
احنا ولا مخطوبين ولا بتاع 
دا كان بيقول كدا بس.. 
بس برضو لسه مع بعض.. 
منا قلتلك يا حسام لا انا بحبه ولا هو بيحبني وكل اللي بنا مجرد شغل.. 
انا عمري ما هصدقك تاني 
ولا هصدق دلوقتي 
انتي عارفه انتي عملتي فيا اي 
ومع مين.. 
متقساش عليا اكتر من كدا 
انا بتعذب من غيرك ومن ساعت ما سبنا بعض وانا بتقطع.. 
لا انتي من ساعت ما شوفتيني مع غيرك وانتي بقيتي كدا.. 
ولو ؟ فيها اي يعني 
انت بتاعي انا وبس ع فكرة.. 
لا والله.. 
اة وبعدين انا مش حساك بتحبها 
يا حسام انت مينفعش تحب غيري.. 
هههههه دا كان زمان 
بصي يا منار انا دلوقتي ليا بيتي وحياتي فياريت تسبيني في حالي عشان اعرف اعيش.. 
339 

انت لو كنت حاسس بأي سعاده وانت معاها مكنتش جيت وقبلتني 
انت عارف انك عمرك ما بقيت فرحان غير وانت معايا.. 
لا بقيت اعرف اكون سعيد مع غيرك.. 
طب اديني فرصة تانيه.. 
انتي عبيطه يبنتي 
بقولك انا دلوقتي واحد متجوز.. 
وفيها اي يعني 
انا مبطلبش منك جواز خلينا زي ماحنا كدا 
بس حبك يبقي ليا بس .. 
مش هيحصل.. 
انا عارفه انك بتقول الكلام دا من ورا قلبك.. 
وحتي يا منار انا مينفعش ابقي معاكي خلاص.. 
طب انت عاوز كدا اي منعك ؟.. 
كل حاجه حياتي وظروفي وكلو.. 
متقلقش انا هحللك اي حاجه 
متشلش هم 
انت بس ترجعلي تاني مش عايزة غير كدا.. 
سكت حسام فكملت منار: يبقي موافق عشان خطري متسبنيش تاني.. 
مش انا اللي سبتك قبل كدا.. 
خلاص غلطه ومش هتتكرر.. 
340 

ماشي هفكر.. 
تمام وهستناك بكرة هنا.. 
خلاص حاضر.. 
سلام يا روح موني.. 
سلام.. 
**** 
وبعد ماروح الشقه 
حبيبه: انت جيت.. 
اة.. 
طمني عملت اي.. 
اهو بنضحك عليها بشوية كلام.. 
طيب تمام وانا المفروض اكلم الواد الرخم دا امته.. 
دلوقتي.. 
علطول.. ? 
اة عايزين ننجز.. 
ماشي.. 
ومسكت حبيبه الكارت عشان تتصل بيه 
الوحبيبه : 
341 

ايوا.. 
مصطفي ؟.. 
ايوا مين.. 
كدا متعرفش صوتي علطول 
انا حبيبه.. 
حبيبه كنت متأكد انك هتتكلمي.. 
لا انا متكلمتش عشان حاجه 
انا بس حسيت اني كنت قليلة الزوق المرة اللي فاتت 
وانت انسان محترم فحبيت اعتذرلك وابينلك اني حسنا الظن بيك 
عشان كدا اتصلت اعرفك رقمي.. 
طب الحمد لله انك فهمتي كدا 
وانا متاكد اننا هنبقي صحاب زي مقلتلك.. 
ولو اني مش بقتنع بموضوع الصحاب دا بس ماشي.. 
تمام امال حسام فين ؟.. 
كالعاده سيبني بس المرة دي تختلف بقه.. 
اي حصل.. 
تصدق يا مصطفي انه مد ايده عليا 
بجد انا مش عارفه اعمل اي 
ومش عارفه اتكلم ولا اقول حاجه 
ولا حتي ليا صحاب اشكلهم همي.. 
عشان كدا انا موجود احكيلي.. 
342 

بيبهدلني يا مصطفي 
معنتش قدرة استحمل ولا اعيش معاه كل يوم قلة زوق 
وعدم اهتمام انا اخر وحده بالنسباله ومن يوم ما انت قولتلي موضوع اخته وانا قلبي مقبوض 
والنتيجه اني حولت اسأله اتقلب ميه وتمنين درجه 
ومد ايده عليا وقالي متجبيش السيرة دي ادامي ولا تفتحيها تاني 
انا تعبت اوي يا مصطفي ومش لقيه اي حد جمبي.. 
وعملت نفسها بتعيط وكملت: انا لما قعدت من شويا فضلت افكر اكلم مين ولا اعمل اي 
افتكرت الكارت بتاعك 
فضلت مسكاه فترة وانا محتارة اتكلم 
ولا متكلمش.. 
كويس انك قررتي تتكلمي.. 
انا عمري ما كنت كدا 
ولا فكرت في يوم ابقي كدا يا مصطفي 
انا مش م الستات المتجوزة اللي بتكلم غير اجوزهم صدقني انا.. 
متكمليش يا حبيبه انا فاهم وعارف 
انك مش كدا من اول يوم وانا عارف 
انك محترمه ومش عايزك تفكري اننا بنعمل حاجه غلط لا سمح الله 
لا انا عارف انك في ضيق وعايزة حد تشكيله همك واللي بنا واللي هيبقي بنا مجرد صداقه بريئه.. 
منا لولا شوفتك محترم مكنتش اتجرأت وعملت كدا.. 
المهم نويه ع اي.. 
مش عارفه انت شايف اي.. 
انا شايف انك متسكتلوش بعد كدا واطلبي الانفصال.. 
343 

الانفصال ? 
دا ممكن بابا وماما يروحو فيها.. 
امال هتفضلي كدا.. 
مش عارفه بقه 
انا محتارة يا مصطفي محتارة وزهقانه وكنت نفسي اعيش زي اي ناس عاديه نفسي اعيش فترة شبابي انا صغيرة علي دا كله.. 
ولا تقلقي انا بس عايز نتقابل بكرة ولا حاجه ونشوف حل كويس 
واهو تهدي نفسك بعيد عن التوتر دا.. 
بكرة? 
ماشي هحاول بس لو حسيت اني مش هعرف هقولك قبلها.. 
طيب بس وحياتي لتهدي نفسك.. 
حاضر وقومي اتوضي وصلي كدا 
وادعي ربنا.. 
ماشي وادعيلي كتير بالله عليك.. 
انا مش هعمل غير كدا اصلا 
تصبحي علي خير لا اله الا الله.. 
سيدنا محمد رسول الله.. 
وقفلت حبيبه التليفون وهي بتتقلب في السرير من كتر الضحك : هههههه قومي صلي ؟ ولا اله الا الله ? هههههههههههههههه يابن 
الصايعه.. 
وقامت تتنطط علي السرير وحسام ادمها بيبص عليها وشعرها بيطير معاها وفضلت تضحك وتقول.. 
ضحكت عليه ضحكت عليه 
ضحكت عليه .. 
344 

ركز معاها وهي بتنط 
وهي بتضحك 
كميه السعاده اللي جواها واللي شايفها براها وحركات اديها وجمالها 
ابتسم ابتسامه جميله لاول مرة حبيبه تشوفها لمحتها وهي بتنط وقالتله: اي دااااا انت بتضحك.. 
انا.. ? 
اة والله اهه 
اهه هههههه 
وانا اللي فكرتك نسيت الطريقة اللي بيضحكو بيها 
لا دا انا لازم اصورك عشان تخليها للذكري.. 
هو انتي شوفتيني ضحكت.. 
اة ضحكت وشوفتك 
دا انا ألمح الضحكه لو علي بعد اتناشر كيلو هع شفت بقه الضحك حلو ازاي.. 
انا مضحكتش واسكتي بقه عشان نشوف هنعمل اي.. 
ماشي بس برضو ضحكت.. 
رخمه.. 
رخمه رخمه بس برضو ضحكت.. 
ارحمني يارب.. 
ولف حسام وجت حبيبه تترل من علي السرير كانت هتقع مسكت فيه وتفاجا بيها ولحقها 
وفلحظه لقاها بين اديه فضلو بصين لبعض شويا وحبيبه ماسكه فيه زي اول مرة كانت هتقع فيها 
بس النظرات المرة دي اجمل 
بصت حبييه لعيون حسام ورموشه استغربت ! هي ازاي مشفتهاش حلوة قبل كدا لأول مرة تحس بالدفا جواها الطيبه اللي عمرها 
345 

ماحست بيها من نحيته نظرة خوفه عليها مسكته فيها وبعدين حسو بنفسهم ونزلت علي الارض وفضلت تعدل في شعرها 
وحس حسام انه اتلخبط وسألها.. 
انتي كويسه.. 
اة الحمد لله شكرا.. 
علي اي انا معملتش حاجه.. 
لا ازاي انا كنت هقع.. 
لالا مفيش حاجه.. 
استغربو من طريقت كلامهم لأول مرة يجملو بعض ويشكرو بعض 
وحسو ان في حاجه غريبه وقالو ف صوت واحد.. 
هو ف اي؟؟.. 
حبيبه: مش عارفه 
هو احنا من امته بنتكلم كدا.. 
اسالي نفسك.. 
طب اخلص بقه عشان نشوف هنعمل اي هما 8 ايام نخلصهم عشان ننهي الحوار دا.. 
وأخلص انا كمان وارجع لحياتي بقه الواحد اتخنق .. 
وقعدو يتكلمو كدا وجواهم حاجه بتقولهم بطلو كذب بقه 
واتفقو علي انهم يحولو يجيبو ارقام الناس اللي بيتعملو معاهم وجه اليوم التامن وراح حسام يتغدي مع منار وحبيبه تتغدي مع مصطفي 
وبالرغم ان كل واحد كان في مكان 
الا انه كان يجي وقت وكل واحد فيهم يسكت واللي حوليه بيتكلمو ويفتكر التاني ويبتسم 
وجاب حسام الارقام بتاعت منار كلها والموضوع كان بالنسباله سهل 
346 

لانه كان بيمسك موبايل منار دايما 
وهي متعودة علي كدا منه 
بس كان صعب علي حبيبه لان مصطفي قاعد ادمها ومش بيقوم وحتي لو قام بياخد تلفونه معاه 
وعدي اليوم التامن والسابع وكل يوم كانو بيقابلوهم 
وفي اليوم السادس حبيبه كانت قعده علي السرير وبتفكر 
حست ان الايام بتجري بسرعه 
بس متعرفش هي لي زعلانه المفروض تفرح 
خلاص بعد العشر ايام دول هتبقي حرة هترجع لحياتها تاني 
وحسام مش هيبقي غير صورة للناس وجه حسام.. 
وقال: عرفت بقه اخبار اي.. 
نعم؟.. 
هو اللي نعم ? مالك.. 
لا مفيش بتقول اي بقه.. 
بقولك عرفت اخبار رهيبه 
الاتنين طلعو بيشتغلو من ورا بعض.. 
ازاي.. ? 
دا حاطط فلوسه في حجات من وراها والتانيه زيه.. 
ماهم اكيد هيعملو كدا دول يضحكو علي الجن الازرق.. 
المهم انا طلعت عارف معظم الناس اللي بيشتغلو معاهم 
وفي ناس صحابي يعرفو الباقي .. 
يعني كدا تمام 
مش عايز الارقام منه؟.. 
347 

لا خلاص.. 
يعني كفارة معنتش هشوفه.. 
لا ازاي 
يبنتي هي لو علي اد الارقام 
انا كنت خليت حد يسرق تلفونه بكل سهوله بس انا مش عايز اقلقه 
انما انا مخليكي كدا عشان تعرفي اللي مش عارف اعرفه 
التفاصيل الصغيرة وعايزة يفكر اني نايم علي وداني 
وانه عرف يضحك عليا تاني واطلعله انا بقه زي عفريت العلبه.. 
طب انت ناوي علي اي.. 
هخليهم يشحتو.. 
ازاي.. 
هبيعهم اللي وراهم واللي ادمهم وهما فرحانين وكل واحد يفكر انه عمل ثفقة عمرة من ورا التاني وفي الاخر يكتشو انهم مع بعض 
وان فلوسهم ضاعت ويقعدو يلطمو جمب.. 
طيب هنفضل نقابلهم برضو.. 
اة وانا ماشي في الموضوع عشان نخلص قبل العشر ايام.. 
قبلهم? 
لي.. 
اي مش عايزة نخلص بسرعه ولا اي.. 
لا مش كدا 
بس بقول عشان ميشكوش يعني.. 
لا متقلقيش ولا هيحسو بأي حاجه.. 
348 

طيب.. 
مالك.. 
مفيش 
انا بس بفكر هعمل اي بعد ما انت تسافر انت ناوي تعمل اي.. 
عادي انا قدمت طلب نقلي ولو الطلب اتأخر هقعد في شقه برة علي ما النقل يخلص وبعد ما اسافر هعيش حياتي من تاني.. 
هو انت كنت بتعيش.. ? 
ازاي.. 
يعني عامل زينا وبتفرح وكدا.. 
اة طبعا عايش زي البني ادمين.. 
مممم ماشي ولو اني اشك.. 
هنبتدي نغلط تاتي 
المهم انتي ناويه تعملي اي.. 
مش عارفه.. 
ازاي دا انتي هتموتي علي الايام دي.. 
انا عادي هرجع تاني لحياتي.. 
اللي هي ازاي.. 
يعني بابا وماما وصحابي والكليه كدا يعني بس مواضيع الاحلام دا خلاص الواحد هيشيله من دماغه.. 
احلام اي.. 
يعني قبل ما اتجوزك كنت دايما بفكر كدا واحلم ف اللي جاي.. 
349 

ازاي.. 
يعني اني هتجوز واعيش.. 
منتي اتجوزتي اهه.. 
اة اتجوزت بس كل الحجات اللي كنت بحلم بيها متعملتش 
يعني مثلا كنت بحلم خطيبي 
يطلب ايدي كدا في مكان عام ولا حاجه يكتبهالي علي ضهر بتنا 
او يعملي بوستر كبير في الكليه ويكتبلي انه بيحبني 
يجيلي طاير بشويه بلالين وغزل بنات وحجات من دي.. 
اي الهبل دا.. 
منا عارفه ان اي حاجه م الحجات دي بالنسبالك هبل 
عشان انت مفكرتش قبل كدا تفرح حد عارف كنت بتمني عشان انا محبتش قبل كدا احب خطيبي اووي مش اوي زي الناس دا لا 
احبه 
يكون دمي وروحي احس وانا بصاله اني شايفا نفسي في المرايا وهو برضو نفس الحكايه اتجنن انا وهو ونترل نجري في الشارع الفجر 
نشوف بتاع غزل البنات ونجري وراة من اول الشارع لاخرة وبعد ما نوصله منبطلش ضحك ونجيب شويا كتير اوي 
كل الاطفال يحسدوني عليه قبل الكبار نفضل نتفرج علي كارتون طول اليوم وانا حضناه جامد وحسا اني بتفرج مع ببايا ونتفرج 
برضو علي افلام رعب وناكل فشار كدا 
وامسك فيه لما اخاف 
وافرح لما البطل يتقتل ويموت موته شنيعه وهو يبصلي ويقولي الله يقرفك.. 
الصراحه حقه.. 
هههههه في حجات كتير اوي كنت بحلم اعملها معاه كنت حسا اني عايشه عشان كدا اعمل بيت وافرح وابسط غيري واقوم الصبح 
عشان اشقلب حياتي واغير حياته واخرج معاه ومنروحش مطاعم كبيرة لأ نقف ناكل من عربيه فول 
وناكل بصل ونشرب عصير من العربيه اللي جمبه.. 
لا كدا الله يقرفك بجد.. 
350 

لي بس دي حجات هنعملها مع بعض عمرنا ما عملناها في حياتنا 
فاكيد هتبقي حلوة 
كنت نفسي يبقي شهر العسل بتاعنا في ديزني لاند ونلعبب مع بعض 
وانا ماسكة في اديه 
كان حلمي اني احبه من قلبي 
حجات بسيطة بس كنت بحلم بيها وللاسف مش هتتحقق 
بس عادي انا دايما بفرح نفسي بحجات تانيه مش لازم كل دا الحمد لله.. 
سرح حسام في كلامها وملامحها وهي بتحكي وحركات اديها اللي بتروح هنا وهنا وخيبة الامل اللي مرسومه علي وشها واد اي 
احلامها خطفته حس انه بيعمل معاها كل دا وهو طاير من الفرحه فرحان بكل تفصيله وكلمه 
نفسه يخودها ويقولها يلا انا هبتدي معاكي م الاول 
ويلا نتجنن ونفرح. 
نفسي اضحك معاكي 
نفسي احس اني عايش زي منا بحس معاكي دايما 
عايز يقولها انه بجد شايف ادامه بنته مش مراته 
طفلته اللي نفسه يخدها في حضنه ويجري بيها يفرحها بغزل البنات والشوكولاته.. 
اتكلمت حبيبه فخطفت حسام من اللي بيفكر فيه:المهم 
ابقي قولي هنعمل اي الايام الجايا.. 
انا ناوي اخلص مع الناس الموضوع بكرة واتفق علي كل حاجه واخليهم يقنعوهم باللي هيشتروة وهما مغمضين 
وانا متأكد انهم هيسحبو الطعم ..وفي الاخر انا اللي هصتدهم.. 
تمام قربنا يارب نجيب نتيجه.. 
ان شاء الله.. 
****
351 

وراحو كالعاده يتغدو مع بعض 
حسام ومنار 
وحبيبه ومصطفي 
وبعد ما حسام خلص روح البيت.. 
حبيبه: ها ف جديد.. ? 
خلصت عليهم.. 
ازاي.. 
مش مهم ازاي المهم اني خلصت اللي كنت عايزة وخلاص.. 
هو اي دا 
متقولي عملت اي يبني.. 
لازم يعني ؟.. 
اة لازم امال انا دخله معاك من الاول لي؟ عشان متقوليش خلصت ازاي.. ! 
طيب بصي يا ستي الناس اللي بيتعامل معاهم 
نقيت الناس الثقه اللي فيهم واللي بجد هقدر اتفق معاهم واللي هو بياخد رأيهم في كل حاجه 
وفي واحد صحبي عنده أرض عارف انها مش نفعه ولا هتجيب همها 
قعدت معاهم وخليتهم يقنعوة هو ومنار بس كل واحد لوحده ويقوللهم انها لقطه وهيدخلو فيها شركا 
بس مش ارض زي الاراضي العاديه 
دا هيدفعو فيها اللي حوشوة في حياتهم كلها 
لانهم مطمعنهم فيها جامد 
دا غير انهم مفكرين انها هتتباع تاني يوم بضعف التمن 
ودا اللي مريحهم 
واصلا الارض متجبش ربع التمن 
دا غير ان سوقها مش ماشي 
352 

بس عملنلها منظر وان ف ناس كتير هيموتو عليها ولو خدوها يبقي طاقت القدر اتفتحتلهم 
المهم بكرة بقه هيتقابلو عشان يدفعو الفلوس ويكتبو العقد 
وهنا بقه هيبقو في وش بعض وهيرتبكو لان كل واحد بيعمل الشغل من ورا التاني 
ولما ان شاء الله يخلصو ويجو يبيعوها هيلاقوهم مضروبين الم حياتهم وكل واحد هيفكر التاني مشترك في الموضوع دا 
والناس التانيه فلوسهم هترجعلهم بعدها بساعه بس هو منظر عشان العقد وكدا.. 
طب لي مبعتلوش أرض من بتعتك وانت اللي هتستفيد م الفلوس.. 
لانهم هيشوفو اصل العقود حتي لو عملت بأسم حد تاني ، 
وهيعرفو ان انا اللي ورا الموضوع.. 
وانت متاكد من الناس دي.. 
جدا لأنهم بيتمنو يعملولي اي حاجه.. 
يبقي خلاص كدا خلصنا.. ? 
لا لسه.. 
لي بقه.. 
يعني عايزك برضو تقابليه عشان ميقلقش.. 
مممم.. 
احنا لسه مخلصناش ايامنا واحنا متفقين علي عشر ايام.. 
مش فهماك بس ماشي.. 
مش مهم 
المهم نخلص الموضوع.. 
353 

كان مصطفي مستني بقيت الناس تتجمع عشان يمضو العقد ودا اكيد بعد ما جمع فلوسه كلها واجتمعو كلهم ودخلت عليهم منار 
بصلها مصطفي باستغراب وسألها : انتي اي اللي جابك هنا .. 
انت اللي جاي هنا لي؟.. 
جاي شغل .. 
وانا جايا شغل.. 
الله الله منتي بقيتي بتدخلي في شغل كبير اهه.. 
اللي خلاك تدخل في حاجه زي دي يخليني ادخل انا كمان.. 
مجبتليش سيرة يعني.. 
منت كمان مقولتش 
ولا عايز تقش لوحدك ؟ .. 
انتي مهما عملتي مش هتقشي زي.. 
وبص للعقود اللي ادامه وكمل: شايفه حتي النسبه اللي انتي دخله بيها ملاليم ودا اكيد اللي حيلتك كله.. 
حتي لو النسبه قليله بكرة هكسب ضعفهم دا السوق كله مش بيتكلم غير عن الارض دي .. 
واتكلم واحد من اللي قاعدين : يلا يا جماعه ممكن نتفضل ع البنك .. 
وراحو ادام البنك واستلمو العقود ومضيو وسلمو الفلوس لصاحب الارض.. 
الف مبروك يا جماعه.. 
كانت منار فرحانه بلعبتها لانها متاكده من مكسبها وكمان لاول مرة تدخل ف صفقه كبيرة كدا.. 
كل دا وحسام متابع اللي بيحصل من شباك عربيته واتصل بحبيبه.. 
حسام: الو.. 
354 

ها طمني.. 
كله تمام ووقعو في المصيده خلاص.. 
يعني دفعو الفلوس.. 
ايون وادام البنك اهم.. 
ايوا بقه هو دا الكلام.. 
عايزك تجهزي وتتصلي بيه 
واكيد هيبقي عايز يحتفل معاكي وتتغدو مع بعض وفقي.. 
لي بقه محنا كدا خلصنا التمثليه 
وعملنا اللي احنا عايزينه.. 
لا برضو روحيله.. 
حسام انا معنتش فهماك.. 
مش لازم بس روحيله برضو.. 
حاضر.. 
قفلت التليفون وهي مضايقه لانها مش فاهمه هي بتعمل اي واتصلت بمصطفي.. 
الو.. 
ايوا يا بيبه .. 
شكلك مبسوط.. 
جداا.. 
خير طمني.. 
355 

عملت صفقة عمري.. 
بجد ? 
احكيلي.. 
لا انا هحيلك لما اشوفك النهارده .. 
النهارده يا مصطفي ? 
مينفعش حسام كدا هيبدا يشك انا بقيت بخرج كل يوم.. 
طب منتي قيلاله بتروحي لمامتك وهو اصلا مش في دماغه يسال.. 
اخاف.. 
متخفيش.. 
خلاص هتغديني فين النهارده.. 
هفجأك تعالي ادام المطعم اللي بنتقابل فيه وانا هاجي اخدك.. 
ماشي اقابلك هناك سلام.. 
سلام.. 
جه حسام من برة وهو بيلعب بمفاتيح عربيته وبيغني وقفت حبيبه ادامه وهي مربعه اديها.. 
مالك واقفه لي كدا.. 
انت مش عارف يعني.. 
لا مش عارف.. 
انا نفسي افهم خلصنا اللي احنا عايزبنه ووقعناهم في شر اعمالهم لسه عايز اي ؟.. 
356 

انتي بتسالي لي 
مش احنا اتفقنا علي عشر ايام 
انا يستي مش هطلب منك حاجه تعمليها بعدهم.. 
وانا المفروض امشي كدا 
واعمل اللي انت بتقوله وانا مش فاهمه.. 
انتي عايزة اي يا حبيبه.. 
عايزة افهم يا حسام 
كل اللي انت بتعمله دا مش عشان تخسرهم فلوس 
كل الفترة اللي فاتت دي انت محتجتنيش في حاجه متقولش اني كنت راحه اتغدي معاه عشان اجبلك الارقام 
انت نفسك قولت ممكن تجيب الارقام بكل سهوله وخطتك كلها 
انا مليش اي لزمه فيها 
حسام انت بتستغلني عايز تخلي مصطفي يفكر انك نايم علي ودانك وفي الاخر تطلع وتبينله انك فاهم وعارف كل حاجه وانت اللي 
عامل كل دا 
بس دا انيل مليون مرة 
لو انت بقيت نايم علي ودانك 
هتبقي ع الاقل اسمك راجل 
انما انت دلوقتي بتبيع مراتك عشان تكسب جوله ملهاش اي لزمه يعني انت مش راجل.. 
قالتها بعصبيه وعلت صوتها 
بصلها حسام بغيظ ورفع أيده وضربها بالقلم فضلت ماسكه خدها اللي ضربها عليه وجريت علي اوضتها وقفلت عليها وقعدت تعيط 
اتصل بيها مصطفي كنسلت عليه 
وراحت تدور علي حاجه تلبسها وخرجت برة الاوضه اول ما حسام شافها مسكها من اديها.. 
انتي راحه فين.. 
لو سمحت ملكش دعوة بيا خالص وسيب ايدي احسنلك.. 
هتعملي اي يعني.. 
357 

هعمل اللي هعمله لو وصلت اني اموت نفسي سبني خالص 
ولو مبطلتش هصوت واخلي عمو وطنط يجو هنا حالا.. 
فضلت حبيبه تصرخ وتحرك اديها عشان حسام يسبها.. 
ريحاله.. ? 
راحه لمين يابني ادم انت 
هو انت صدقت نفسك ولا اي 
انت ناسي مين عرفني عليه اصلا 
مين خلاني اروح اتغدي معاه كل يوم مين خلاني اكلمه 
انا انضف منك مليون مرة.. 
وفلتت اديها من اديه ونزلت من الشقه وهي مش عارفه هي راحه فين كل اللي عايزاة انها تمشي من ادامه تشم هوا تحس انها عايشه 
او مش متهانه وفضلت ماشيه في الشارع وكل شويا مصطفي يتصل بيها لحد ما قفلت تليفونها 
واتمشت ف الشارع لحد ما الدنيا ليلت جت عربيه فيها شباب وحولو يضايقوها.. 
انت يا عسل متيجي 
اي يا حلو ماشي لوحدك لي ماتيجي ونجيب مليجي .. 
عملت نفسها مش سمعاهم ومشيت بعيد عنهم 
جت عربيه تانيه تزمرلها مبصتش 
وخطت في مشيتها.. 
حبيبه حبيبه.. 
بصت لمصدر الصوت لقته مصطفي.. 
انتي ماشيه ف الشارع دلوقتي لي.. 
عادي مفيش حاجه.. 
طب اركبي.. 
358 

لا شكرا بعد اذنك سبني.. 
ازاي يعني مينفعش اركبي.. 
لو سمحت يا مصطفي انا قلتلك مش عايزة 
ودلوقتي كل عفاريت الدنيا بتتنطط في وشي سبني بقه.. 
طب اوصلك اي حته طيب.. 
قلتلك لا.. 
خلاص يستي هسيبك بس قوليلي هتفضلي ماشيه كدا لامته.. 
لحد ما اهدي.. 
ولو مهدتيش.. 
هفضل ماشيه زي منا كدا سبني بقه.. 
وجت العربيه اللي كانت بتضايقها.. 
اي يا باشا هي خصاك الليله دي ولا اي امال عمللنا محترمه ومبتبصيش يعني جت علينا ووقفت.. 
خرج مصطفي راسه من العربيه وفضل يشتم فيهم وفتح الباب لحبيبه عشان تركب.. 
اركبي بقه يا حبيبه مينفعش المنظر دا.. 
اضطرت تركب معاه عشان محدش يضايقها مع انها مش طيقه تبص في وشه ورزعت الباب وراها وفضلت تنفخ.. 
لو سمحت امشي بعيد عن هنا عشان الحيوانات دول 
ونزلني في اي شارع.. 
انا نفسي افهم بس في اي.. 
قلتلك مفيش انا عايزة امشي ف الشارع اشم هوا.. 
359 

طب مبترديش علي تليفوناتي لي.. 
مليش نفس اكلم حد.. 
وانا حد برضو مش احنا اتفقنا اننا منخبيش حاجه عن بعض.. 
والنبي يا مصطفي انا ما عايزة اتكلم فعشان خطري متضغطش عليا.. 
ومسكت دماغها فسالها : اي مالك.. 
صداع بس عشان بلف من سعتها.. 
طب انا هقف ادام اي صيدليه اجبلك برشامه.. 
لا مفيش داعي انا هترل 
واجيب من اي مكان.. 
يستي انا مش عايز اعرف في اي بس سبيني اجبلك حاجه تشيلك الصداع دا وخلاص.. 
ووقف مصطفي ادام صيدليه وجه معاه برشامه.. 
جبيبه: اي دا هما بقو بيبعو بالوحده.. 
هههههه عايزين يكسبو بقه.. 
وجبلها ميه من طابلو العربيه.. 
اتفضلي.. 
فضلت تبص للبرشامه عشان تقرأ الاسم.. 
ميجرالين : قالها مصطفي فبصتله وهو بيكمل كلامه.. 
انا قلتله يجيبلك برشامه ميجرالين عشان دي اللي بتنفعني لما بيجيلي صداع.. 
360 

ابتسمت ابتسامه صغيرة وهزت راسها وفتحت الازازة وخدتها.. 
معلش يا مصطفي نزلني بقه في اي مكان هنا.. 
لا مينفعش انتي تعبانه ع الاقل يستي لما مفعول البرشامه يبدا.. 
انا بقيت احسن متقلقش.. 
متحوليش مش هترلك الا لما احس انك بقيتي كويسه استني بقه عندي مفجاه ليكي.. 
اي.. 
وفتح الطابلو وجاب منه حاجه.. 
اتفضلي يستي.. 
اي دا.. ? 
شوكولاته 
جيالي من برة عمرها مترلت مصر ولا هتترل 
اول ما صحبي ادهاني عنتهالك.. 
ميرسي يا مصطفي بس انا مليش في الشوكولاتات.. 
هتكسفي ايدي.. 
بجد والله مش ليا فيها وكمان شكل الصداع مش ناوي يروح.. 
طب حته يستي ولو مغيرتيش رايك ابقي غلطيني.. 
بصت علي الشوكولاتة شويا وخدتها منه وفتحتها وكلت منها حته 
حست انها حلوة اوي غير اللي داقتهم قبل كدا فخدت قطمه تانيه.. 
ها اي رايك.. 
361 

جميله اوي.. 
طب خلاص خلصيها كلها .. 
وكلتها وفضلت تبص لمصطفي.. 
مالك.. ? 
مش عارفه دوخت كدا مرة وحده.. 
طب عايزة اوديكي في حته.. 
لا لا انت بس نزلني الشارع الجاي دا.. 
في اي يا حبيبه قلقتيني.. 
رجعت راسها لورا وحولت تبص حواليها بس كان كل شئ مغروش حتي مصطفي حسا ان صوته بعيد اوي 
وفضلت علي الحال دا ومصطفي بيحاول يكلمها لحد ما وقف ادام عمارة فقالت بصوت ضعيف.. 
اي دا انت وقفت هنا لي.. 
مردش عليها وتابع اللي بيعمله وفتح بابها ونزلها حست ان كل حاجه فيها منمله 
ومشيت معاه وهي مش عارفه 
ولا حاسه بأي حاجه 
فتح الاصانصير وهو بيسندها وضغط علي الدور الرابع 
دخلو الشقه 
وقعدها علي كرسي الانتريه فضلت تبص حواليها وهي مش عارفه تتكلم حولت بكل الطرق وقالت.. 
انت جيبني هنا لي .. 
عمل انه مش سامعها وجاب كاسين وحطهم ادامها وازازة كبيرة وقعد.. 
362 

عارفه يا حبيبه انا من اول يوم شفتك وانا مشدودلك 
من قبل ماعرف انك مرات حسام 
حسيت اني عايزك بنت ف جمالك وفي شياكتك ازاي تروح لحسام 
طب منار ممكن نقول بت زباله وكويس انه وقع فيها انما انتي حلوة 
حلوة اوي زي هند بالظبط كانت زيك كدا جميله وبتشد النظر 
حتي اخر مرة وهي علي السطح وسايبه شعرها ياه كانت جميله جدا.. 
حولت تجمع اللي هو بيقوله وبصتله وعنيها بتقفل.. 
.... 
بس شوفي بغباءة ،برضو هو اللي ضيعها 
بيضيع اي حاجه منه 
زي ما ضيعك وضيع منار 
بزمتك انا المفروض اسكت واسيب الحجات دي تروح من ايدي ولا انتهز الفرصه ? 
انسان طول عمرة غبي ، دايما بيرفس النعمه اللي في ايده طول عمري بكرهه اكيد هتساليني لي 
هقولك معرفش. 
انتي تعرفي انتي بتكرهي اكله معينه لي 
طب بتحبي مكان معين لي 
اهو دا بالظبط اللي بحسه نحية حسام عايز اخد منه اي حاجه تبسطه 
وقدرت اخد منه منار 
بس دي كانت سهله يدوب كلمتها مرة وهي جتلي التانيه بسيطه 
بس انتي أصعب انا كنت عارف 
اني لو قلتلك تعالي معايا هنا 
هترفضي وحده زيك جوزها مأهملها كدا لازم توافق علي اي حاجه 
مش عارف انتي لأ لي؟ 
نشفتي دماغك وتنحتي في العربيه فأنا اضطريت اجيبك بطرقتي.. 
ردت عليه بصوت واطي : البرشامه اللي اخدتها منك.. ? 
363 

عليكي نور.. اصلا بتاع الصيدليه صحبي وبيظبطني 
برضو في حاجه تانيه بس دي مديهالك عشان يبقي مزاجك عالي 
استخسرتها في نفسي ، شوفي انتي غاليه عندي ازاي ؟.. 
حبيبه باستغراب : الشوكولاته.. ? 
هههههه اللي بيعجبني فيكي نصاحتك ايوة الشوكولاته 
بس انا مكدبتش عليكي لما قلتلك 
ان صاحبي جيبهالي من برة 
بس بتعمل دماغ عالي أكتر من الحشيش معجونه بخمرة وحجات من دي انتي عارفه دماغ الاجانب بقه.. 
ردت عليه وهي بتحاول تقوم : انا عايزة امشي 
مشيني بدل ما اعملك فضايح.. 
هههههه ازاي يا حبيبه ؟ 
مينفعش انتي ضيفتي النهارده 
خلينا بس نكمل حكايتنا 
بكرة الصبح ولا هتفتكري حاجه 
اول مرة عليكي الدماغ دي 
فأنا هنتهزها فرصه واحكي اللي في قلبي بس استني ادخل اجيب حاجه نتسلي بيها واحنا بنتكلم .. 
اول ما دخل مسكت التليفون 
وحاولت تتصل بحسام بس طلع موبيله مقفول 
رجعت الموبايل مكانه 
جه مصطفي وماسك في ادية صينيه فيها مكسرات وفشار.. 
بصي انا قلت اظبط القعده واجيب حجات نتسلي بيها 
كنا بنقول اي يستي 
اة حسام وغباءة دايما كان عامل نفسه الريس في كل حاجه 
المدرسة 
364 

والشارع حتي علي اخته مش عايز حد يكلمها غيرة هو المسؤل عنها في كل حاجه لو حد حاول يتعامل معاها يزعقله ويمكن يضربه ليه 
ان شاء الله 
اللي خلقها مخلقش غيرها كان لازم يتقرص من ودانه عشان يتعلم بس برضو فضل غبي ومتعلمش.. 
فضل مصطفي يصب من الازازة اللي ادامه ويشرب لحد ما سكر.. 
سألته حبييه: يعني اي كان لازم يتقرص ودانه.. 
هههههه يا شيخه متخديش علي كلام واحد سكران 
المهم ان الشئ اللي كان بيحبه ضاع منه ودا هو مربط الفرس 
اقولك علي حاجه مكنش حسام الوحيد اللي بيحب هند كلنا كنا بنحبها المدرسه كلها والصراحه العيال حقهم 
كانت قمر حتي وهي صغيرة شعر اي وعيون اي وشخصية اي حاجه مشرفه يعني.. 
ووطي صوته وقال بزعل : حتي انا كنت بحبها بس لو انت بتحب حاجه 
وعدوك بيحبها اكتر 
وممكن هو يموت بعدها اقتل حبك دا خالص.. 
حبيبه: مش فاهمه.. 
قام مصطفي من مكانه وهو متعصب : انتي عايزة تفهمي كل حاجه ليه 
مش كل حاجه بتتفهم 
الحياة نفسها مش بتتفهم 
كرهنا حبنا افعالنا حتي غلطنا عيشي حياتك كدا من غير فهم لو حولتي تفهمي غيرك هتتعبي وبرضو لو حولتي تفهمي نفسك هتتعبي.. 
وقعد تاني مكانه وكمل : 
بصي انا هحاول اسهلهالك بس متقطعنيش 
انا عمري ما كسبت معركه ادام حسام حتي لما كسرته وبقه ادام الناس كلها وحش ، محستش اني كسبان 
بلاقيه بيطلع اقوي من الاول 
فبحب اكسرة مرة واتنين وتلاته 
بس عيبه انه بيقوم تاني هو اللي بيعمل في نفسه كدا زي ما قام بعد منار واتجوزك بس المرة دي تختلف 
انا شايف نظرته ليكي نفس نظرته لهند وضربتين علي الراس توجع بس يا تري هيفتكر المرة دي ولا هيفقد الذاكرة خالص هههههه 
365 

سبينا منه دلوقتي قوليلي انتي ايه رماكي علي عيل زي دا 
انا نفسي اعرف بيعجبكم فيه اي.. 
حبيبه: انا عايزة امشي مشيني بقه انا مليش ذنب في كل اللي بتعملوة دا.. 
ازاي يبنتي بقولك بيحبك وانتي بتحبيه.. 
محصلش انا عمري ما حبيته 
ولا هو حبني ، انا اتغصبت عليه واضطريت اتجوزة.. 
نفرض اللي بتقولية دا صح 
برضو نظرت عنيكم لبعض باين فيها حب مش زي ما كان بيبص لمنار خالص.. 
وقام مشي لحد عندها 
وفضل يبص عليها : زي نظرتي ليكي كدا هو انتي حلوة كدا ازاي.. 
متقربش مني انا بحذرك.. 
وفضلت تصوت علي اد ما صوتها طلع كتم مصطفي بوقها باديه وعنيه مترلتش من عليها : انتي عارفه المرة دي هتبقي احلي ليا ليه؟ 
عشان هدوق اللي حسام داقه.. 
شالت ادية من علي بوقها بكل قوتها وفضلت تصرخ 
وتصرخ : والله العظيم حسام عارف كل دا وكان عارف اني بجيلك 
وهو اللي قيلي العب عليك 
يعني لو فكرت تأذيني عشان تنتقم منه ويبان ان هو اضحك عليه ، فاعرف ان انت اللي مضحوك عليك م الاول.. 
ايه اللي انتي بتقوليه دا يعني حسام عارف انك بتقبليني؟.. 
ردت بكل ثقه : اةةة.. 
بصلها مصطفي شويا وبعدين كمل : هههههههه طب منا عارف.. 
عارف ايه.. 
366 

عارف ان حسام علي علم اننا بنتقابل وشفته قبل كدا وهو بيوصلك ومترلك بعيد عن المطعم ال ايه مش هشوفكو انا كدا 
اوحش حاجه فيكم 
انكو بتفكرو اللي ادمكم اغبيه زيكو.. 
يعني ايه.. 
هو ايه اللي يعني ايه بقولك انا عارف ان حسام هو اللي متفق معاكي 
وجاريتك عشان اجيبك هنا واثبتله انه متخلف.. 
طب اسمع بقه عشان تعرف انكم اغبي من بعض 
الارض اللي انت لسه ماضي عليها انت والست منار.. 
مالها.. 
يعوض عليك ربنا.. 
قام المرة دي وهو متعصب بجد ومش مصدق كلمها : قصدك اي.. 
قصدي انك دفعت فلوسك في خرابه الارض دي لا هتودي ولا هتجيب.. 
ازاي دا كل السوق بيتكلم عليها ومعايا ناس شركة فيها من اكبر المقاولين في البلد.. 
حسام متفق معاهم والفلوس اللي هما دفعوها خدوها بعدها بنص ساعه.. 
لا لا لا انتي اكيد بتقولي كدا عشان تغظيني بكلامك صح? 
اة اكيد صح دا انا حاطط فيها فلوس السنين اللي فاتت كلها 
دا انا مستلف من طوب الارض وكاتب شيكات لكل الناس.. 
يلا كدا انت وهو متعدلين.. 
متعدلين ? 
هههههه انتي بتهرجي 
دا انا هدفعه تمن اللي عمله دا حياته كلها وهحرقه عليكي.. 
367 

واتعصب اكتر : انا كان لازم احرقه علي هند مليوون مرة 
ولو عرفت ارميها ادامه كل يوم 
هرميها.. 
اول ما حبيبه سمعت الكلام دا برئت وحست ان التنميل اللي في جسمها بيروح وبدا لسانها يبقي احسن ف الكلام وحولت تقوم.. 
انت قصدك اي ? 
هو انت اللي حدفت هند من علي السطح.. ? 
ايوة انا 
زي ما هعمل معاكي كدا بالظبط.. 
الله يخربيتك دا انت مريض 
انت رميت طفله ادك من علي السطح وموتها? 
وكمان دبستها في حسام ولسه عايز تنتقم منه? 
انت جبروت حرام عليك يا اخي .. 
ولو طولت احرقه كمان وكمان مش هتردد.. 
لي السواد اللي في قلبك دا.. 
عشان حرمني منها.. 
حرمك ازاي ؟ 
دا انت لسه قايل انت الي حدفتها.. 
اة انا 
بس برضو بسببه 
بعد ما اتشكلت انا وهو وروحنا 
طلعو كالعاده يلعبو فوق السطح 
طلعت انا لهند بعد ما كلو مشي زعقتلي وقالتلي انت مش حلو وطول منت بتعمل كدا في حسام 
محدش من فصلنا هيكلمك 
368 

طلعتها علي الصور غصبا عنها 
ومكنش قصدي اعمل فيها حاجه 
بخوفها مش اكتر 
طلع المحروس لقاها وقفه علي السور وانا ماسك اديها 
قال بعلو صوته هندددد 
قلتله لو جيت هنا هرميها 
برضو مسمعش كلامي.. 
وبعدين.. ? 
سبت اديها 
جري عليها وهي خافت ومعرفتش تقف مسك اديها وفضل يشد فيها 
سعتها وهو بيشدها قلتله في ودنه 
انت السبب لو كنت سمعت الكلام ومخوفتهاش مكنتش وقعت. 
وسبته ونزلت 
وهو لسه ماسكها 
قلت اكيد هيعرف يشدها ماهو عملي هولاكو المدرسه يوريني عضلاته بقه 
بعدها سمعت صوت والشارع كلو اتجمع لقناها هند ، انا قلت بقه هيقول ان انا اللي عملت كدا 
فجريت عشان استخبي ، لقيته نازل وعنيه مفتوحه ولا حاسس باي حاجه وبيقول انا السبب لو مكنتش خوفتها مكنتش وقعت.. 
انت حيوان.. 
هههههه هو سعات ربنا بيسهلهلنا لوحده بس عارفه نسيانه دا جه عليا بخسارة بعد ما دخل شرطة حس انه بقه حاجه قلت لازم اعلم 
عليه تاني.. 
انت بجد مش طبيعي.. 
تحبي اوريكي نفسي وانا مش طبيعي.. 
قامت من علي الكنبه مسكها ورماها عليها تاني 
فضلت تزق فيه وتحاول تجري 
369 

قعدت تصرخ عشان حد يسمعها 
وفجأة سمعو صوت علي الباب 
والباب اتكسر 
وكانت الموفجأة حسام واقف على الباب فرحت حبيبه ان ربنا نجاها وبعدها ضحكتها راحت من علي وشها 
ظهر ورا حسام والده ووالد حبيبه 
Flash back 
لورا من بعد ما حبيبه نزلت من البيت.. 
حسام نزل وراها ركب العربيه وفضل مرقبها وهو متأكد انها هتروح لمصطفي شاف العربيه اللي كانت بضيقها استني يشوفها هتعمل 
اي 
وبعدين شاف مصطفي لما وقفلها وحبيبه ركبت معاه.. 
حسام: وعملالي شريفه بروح امك? 
لا وعمله طاهرة ادام اهلي واهلك 
انا بقه هوريهم وسختك.. 
وطلع التليفون : ايوا يا بابا 
انا عايزك بس تجهز عشان محتاجك في حاجه مهمه 
لما نروح المشوار هتعرف 
بقولك يا بابا معلش اتصل بوالد حبيبه وقوله اننا هنفوت عليه 
انا خلاص قريب من البيت عشر دقايق وابقي عندكم.. 
قفل التليفون وكان متأكد ان سيناريو منار هيتعاد تاني 
بس قرر المرة دي ميسكتش 
ولو كان عداها في منار فمش هيعديها المرادي وصل للبيت ولقي بباه واقف مستنيه.. 
مجدي: في ايه يا حسام قلقتنا.. 
مفيش يا بابا اتفضل بس.. 
370 

وراحو جابو والد حبيبه ووصلو لشقه مصطفي وقالهم حسام : بصو يا جماعه مهما كان اللي هتشفوة انا عايزكم تسبوني انا اللي 
اتصرف عشان دي حياتي انا 
واللي بيحصل دا بيمسني اكتر من اي حد.. 
مجدي: يبني قلقتنا هو فيه اي.. 
فيه اللي هتشفوة دا.. 
وكسر حسام باب الشقه ودخل لقي مصطفي بيتهجم علي حبيبه 
وهي بتحاول تصده بس طبعا هو ملحظش كدا اول ما حبيبه شافته فرحت ان حد جاي ينجدها 
بس استغربت لما لقت والدها ووالده 
مصطفي طبعا اتفاجأ ومعرفش يعمل اي وقف مكانه حولت حبيبه تقوم وهي مدروخه وجريت علي بباها فضلت تعيط.. 
الحمد لله انكو جيتو يا بابا انا مش مصدقه نفسي.. 
قاطعها حسام : طبعا انتو شفتو بعنيكو الست هانم اللي عمله نفسها محترمة.. 
حبيبه اتصدمت من كلامه : ايه اللي انت بتقوله دا.. 
مجدي: استني يا حسام اما نفهم في ايه.. 
نفهم اي با بابا هو حضرتك مشفتش احنا دخلين عليهم وهما ازاي.. 
فضلت حبيبه تعيط وتبص لبباها : بابا والله محصل والله انا ماعملت حاجه اوعي تصدقه.. 
كل دا ووالدها بيبص ف الارض ومزهول ولا كأنه سمعها 
فرد مجدي: اي اللي حصل يا حبيبه وايه جابك هنا.. 
والله يا عمو انا مليا ذنب ولا عملت حاجه وحشه والزفت دا كان بيتهجم عليا 
وهو اللي جبني هنا وحسام هو اللي عرفني عليه.. 
371 

انا اعرفك عليه ? 
ليه ان شاء الله.. 
نعم ? 
مش انت اللي خلتني اعمل عليه تمثليه عشان تنتقم منه.. 
انتي بتخرفي وبتقولي ايه.. 
حسام دي مفهاش هزار ولا انتقام متستهبلش والله العظيم يا عمو 
هو اللي خلاني اكلمه واعرفه.. 
ناقص كمان تقولي ان انا اللي قلتلك تيجي هنا.. 
لا انت مقلتليش اجي هنا بس.. 
بس اي 
انتي مش مكسوفه من نفسك 
انا لولا اني ماسك نفسي كنت قتلتك وقتلته وهطلع منها ف خمس دقايق اخرها قضيت شرف والسلام.. 
مجدي: حسااااام 
مينفعش اللي بتقوله دا 
وهاتلي الكلب اللي واقف هناك دا.. 
حسام : لا يابابا الكلب دا 
عليا المرة دي.. 
ومشي حسام لحد عنده واول ما وقف ادامه جز علي سنانه وضربه بوكس وقعه علي الارض ونزل جمبه وقاله : لو مفكر انها هتبقي 
سهله زي المرة اللي فاتت يبقي بتحلم.. 
مصطفي وهو بيضحك : اتنيل علي خبتك وانا ضربك علي افاك لتاني مرة وفي شقتي.. 
ضحك حسام ووطي صوته : لهو انت متعرفش ان انا اللي عامل كل الفيلم دا عشان اخلص منكم انتو الاتنين.. 
372 

كانت حبيبه وقفه جمب بباها بتحاول تكلمه : بابا عشان خطري بصلي 
والله العظيم يابابا انا ماعملت حاجه 
انت شيفني انا عملا ازاي وعارف بنتك كويس بالله عليك ما تصدق كلامه 
هو عايز يعمل كدا عشان يبن اني وحشه ويطلع هو ادامكو كويس.. 
كان وقتها حسام بيشد مصطفي ورايح بيه ادمهم 
مسكت حبيبه أيد بباها فشد ايده منها وضربها بالقلم ووقعها علي الارض فضلت ماسكه وشها والدموع في عنيها مسكه مجدي وقعد 
يهدي فيه.. 
محمد ميتفعش كدا امسك نفسك شويا.. 
جه حسام ووقف ادام والد حبيبه.. 
عمي معلش انا مقدر موقفك 
بس دلوقتي حبيبه مراتي والمفروض 
انا اللي اتصرف معاها 
وانا مش هعمل أي فضايح او شوشرة انا هخدها معايا البيت وسعتها نتكلم ونشوف ايه اللي حصل.. 
قامت حبييه من علي الارض وحولت تكلم بباها : عشان خطري يا بابا افهمني 
انا.. 
اتعصب محمد وزقها تاني : انتي تخرصي خالص انا عارف ان دلعي ليكي هو اللي عمل كدا 
فضحتيني علي اخر عمري 
بنتي تفضحني ؟ 
يارب كنت خدني قبل اليوم دا.. 
حبيبه وهي منهارة : بعد الشر عنك يابابا والله العظيم انا طول عمري رفعه راسك وعمري ما نزلتها 
هو .. هو اللي عمل كدا عشان عايزك تكرهني انا قلتله من زمان يطلقني ضحك عليا وقالي لو ضحكتي عليه 
وخلتيه يحبك عشان ننتقم منه هبقي انا في حالي وانتي في حالك.. 
373 

ضربها محمد تاني : انتي لسه ليكي عين تكذبي 
انا مش عارف انتي مين 
انتي مش بنتي 
انتي مش حبيبه 
انا بنتي ماتت وهروح احضر عزاها.. 
مسكه حسام وهو بيهديه : معلش يا عمي هدي نفسك 
اتفضل حضرتك مع بابا 
وكل حاجه هتتحل .. 
ونزل محمد مع مجدي جريت حبيبه عشان تترل وراه 
لاكن حسام وقفها.. 
انتي رايحه فين.. 
سبني يا زباله انت.. 
لا اهدي كدا عشان بابا لو زعل ممكن يتعب ولا حاجه وتشيلي الذنب وتبقي السبب. 
انتي مش هتروحي في حته 
انتي هتخرجي من هنا علي شقتك وهناك بقه لينا كلام تاني.. 
لو اخر يوم في عمري مش هروح معاك في حته ولا هيتقفل عليا باب 
وانت معايا في مكان واحد.. 
ضحك ومسك وشها : دا خلاص بقه امر واقع يا حلوة 
برضاكي او غصبا عنك.. 
وبعدين بص لمصطفي : انا مش عارف هو انتو زوقكو زباله للدرجادي? 
يعني خلاص رجالة البلد خلصت 
مش بتلاقو غير دا.. 
فضحك مصطفي ضحكة استفزازيه : ياعم بيلاقو عندي اللي مش عندك.. 
374 

فضلو يضربو في بعض بصتلهم حبيبه وقالت : انتو حيوانات اكتر ناس مقززة شوفتها 
في حياتي 
بس انا مالي بكل دا 
مالي بمين حب مين 
ومين خان مين 
ومين عايز ينتقم من مين حسبي الله ونعم الوكيل فيكم 
ربنا ينتقم منكم زي ما دمرتو حياتي ياااارب يااارب انت المنتقم جبلي حقي.. 
حس حسام سعتها ان قلبه وجعه من الدعوة حس انها طالعه من قلبها طلع الكلبشات من جيبه وحطها في ايد مصطفي.. 
مصطفي: انت بتعمل اي يا حيلتها.. 
ضربه حسام في بطنه تاني : بعمل اللي انت شايف ياروح امك هقبض عليك.. 
بتهمة اي ان شاء الله.. 
لا من ناحية التهم ففيه كتير واولهم الشيكات ووصلات الامانه اللي انت مضيت عليها للناس.. 
وصلات اي 
انا كل اللي ماضي عليه الوصلات اللي سالف بيها فلوس الارض 
ولسه معادهم مجاش.. 
ههههه اة انت متعرفش اصل الناس دول تبعي والمعاد بتاع الوصلات اتغير وهما راحو اشتكوك 
اة دا غير الشيكات المضروبه اللي كنت مديها للسمسرة من كذا اسبوع.. 
مضروبه ازاي؟ 
الشيكات اللي عاطيها للناس كلها مظبوطه.. 
ايه دا هو انت هتغلط الحكومه كمان ? وكمان الاعتداء علي ظابط اسناء اداء وظفته 
بالصلي علي النبي كدا انت جيت في ملعبي وانا اللي هروقك 
وكفايا بس اوصي عليك 
انت عارف حبايبي كتير وهيظبطوك شوف اهه ، ماشي كل حاجه ميري ورسمي لا حطتلك حتة حشيش فجيبك ولا دبستك في قضيت 
375 

هيروين 
ولا بعتلك حد يروقك 
لو اني اقدر بس ابويا مربنيش اني اكون ظابط وسخ وعشان منساش حبيبة القلب منار هتلاقيها مستنياك هناك عايزكو بقه تتجوزو 
وتجبولنا قطاقيط صغيرين في ابو زعبل.. 
وطلع تليفونه وعمل مكالمه وبعد ما خلص نزلهم ووقفو ادام عربيته 
فضلت حبيبه ساكته كأن عمرها متكلمت قبل كدا زي ما تكون غايبه عن الوعي وبعدها جه محمد صاحب حسام بالبوكس وخد 
مصطفي.. 
حسام: موصيكش يا محمد عايزك تحطه في عينك.. 
يا سلام عنيا يا باشا.. 
وركبو البوكس ومشيو بص حسام لحبيبه وهي وقفه وقالها : اركبي.. 
كانت حبيبه وقتها بصه للسما : انتي مسمعتنيش بقولك اركبي.. 
ومسكها من اديها عشان يدخلها بعدت عنه وفضلت بصاله شويا.. 
....
انت عارف انا كنت لكام ساعه مفكراك عندك قلب وكنت اوقات بحس انك بني ادم بتحس وبتخاف وبتعيش وبتضحك هههه عارف 
بهبلي كنت لما الاقيك بتضحك بحس بحاجه غريبه جوايا 
حاجه بتقولي 
مهو انسان عادي اهه يبنتي 
فكرتك للحظه عندك رحمه عندك روح جواك قلت يمكن اللي حصلك وانت صغير دا اثر عليك 
مهو الصراحه يأثر في اي حد كنت بقول دا هيخليك من جواك احسن وارحم 
اة هتبقي من برة راسم وش عشان الناس كلها تخاف منك بس من جواك هتبقي طفل عايز تتحضن وحد يطبطب عليك احساسي 
وانت بتحضني يوم ما حكتلي علي هند واحساس الكسرة اللي كانت جواك وجعتلي قلبي 
قلت ان كل اللي انت محتاجه حد تحكيلة وتشكيله همك حد يحسسك انه جمبك ويقولك مش هسيبك 
للحظه حسيت نفسي معاك بنوته ممكن تعيش مع جوزها 
376 

اة احنا م الاول محبناش بعض بس مش كل حاجه بالبدايات في نهايات كتير حلوة زي اخر شوية ميه اخر حته في الشوكولاته اخر نظرة 
بتبص عليها لحد هيوحشك اخر كلمة اخر حضن اخر مسكة ايد لو اهتمينا بالنهايات زي البدايات كده هتلاقيها فيها حجات حلوة 
كتير 
بس انت اهتميت بالنهايات مقدرش انكر دا 
بس عارفه نهيت ايه نهيت لعبتك القذرة نهيت حياة بني ادم وشفت اخر نظرة ليه وهو مكسور شفته وهو بيترجاك بس احيك قدرت 
تحسسني انك ممكن في يوم تبقي كويس وقدرت تخلي قلبي للحظه يضحك انا عارفه من زمان اني هبله 
اة والله دايما باخد علي دماغي عشان كدا عمري ما رضيت احب ولا اتحب عارف انت كسرة القلب دي بتبقي اصعب من اي حاجه 
وجع قلبك اللي بتحسه دا مش سهل وانتو دايما بتحبو توجعو القلب ماشاء الله 
بس حتي محولاتي اني مدخلش حد جوا قلبي فشلت حتي لما اتجوزت قلت مش هحب بس برافو عليك 
انت مش بس كسرت قلبي ولا نظرتي للدنيا ولا الحياه اللي كانت جوايا 
ولا الابتسامه اللي مكنتش بتفرقني 
انت حرقتني اة والله انا حسا بحرقا جوايا زي ما تكون جبت سكينه سخنه وفضلت تضربني بيها 
كنت بحاول انا اللي اخليك زيي وتضحك دايما وتبطل التكشيرة دي 
هههه بس برضو طلعت انت اشطر مني وهتخليني انا اللي زيك انا طول عمري براعي ربنا في كل تصرفاتي 
حتي لما اتجوزتك زعلت وقلت يعني انا عمري ما حبيت عشان مستنيه الحب الحلال اللي يعوضني وكمان هتجوز واحد مش بطيقه ؟ 
بس قلت خير والحمد لله 
الله اعلم ربنا كتبلنا ايه ورضيت بحكم ربنا وخدت الموضوع هزار ومقالب وضحك بس مكنتش عارفه انها هتوصل بيك تموتني وانا 
حيه تطعني في اكتر حاجه تمسني 
وتطلعني وحشه ادام اكتر واحد بحاول علي قد مقدر ابقي كويسه قدامة 
دا انا يا شيخ مرضتش بيك غير عشان خطرة 
رضيت باللي انا فيه دلوقتي عشان مشفش في يوم لحظه حزن في عنيه تيجي انت بعد اللي عملته دا كله 
وبعد التضحيات دي كلها في لحظه وحده تضيع كل حاجه ? 
انا لو اعرف انك واطي اوي للدرجادي كنت وقفت ادمهم كلهم وقلتلهم لا . 
مهو اشوف زعلهم ساعتها احسن ما ابقي ادمهم متجوزة وممسوكه في شقه مع واحد تاني 
دايما كنت بضحك واقول لا انا مش هحب. 
كويس اني ابقي كدا حرة ومعنديش حاجه مقيداني وكنت بزعل اوي علي اي بنت بتتجرح بس كنت مفكرة ان الموضوع عادي يعني. 
اول مرة اعرف انه كدا انا عمري ما حسيت الاحساس دا او عمري ما حسيت اني ميته من جوايا اوي كدا اوعي تكون مفكر كل دا 
عشان انا وثقت فيك يوم ولا كدا 
377 

لا لا ابدا انا كل الموضوع اني مكنتش متصورة ان في ناس وحشه اوي للدرجه دي 
بس اعتبر اي حاجه اتكسرت فيا زي فنجان وقع منك وانت بتشرب قهوتك الصبح وارميه في اقرب زباله وكمل حياتك ولاااا يهمك 
.. 
كل دا وحسام بيسمعها وهو مش بينطق ولا كلمه كل اللي كان بيقوله لنفسه انها سبب كل دا وهي اللي راحت لمصطفي وهي اللي 
مش كويسه من الاول 
بس صعبت عليه اوي بكلمها وحس انه وحش اوي مشي لحد عندها عشان يخدها يقعدها ف العربيه فضلت هي تبعد عنه وتبعد اديه 
..
سبني بقه 
انت لسه عايز مني اي 
مش دمرت اللي عايز تدمرة وخلصت وفزت .. امشي بقه وسبني يا اخييييي.. 
وعلت صوتها جامد في الشارع قام حسام حاطط ايده ع بوقها عشان محدش يسمعها وفضل يبص حوليه قعدت تزق فيه وتتكلم 
وبوقها مكتوم.. 
حسام: وطي صوتك هتفضحينا.. 
مسكتتش حبيبه برضو وقعدت تزعق وتعافر فيه قام حسام ضارب دمغها بدماغه في لحظه حبيبه كانت غايبه عن الوعي 
بص عشان يتاكد ان محدش شفهم وشلها ودخلها ع العربيه ومشي 
طول الطريق فضل يبص عليها وعلي كمية البؤس اللي في ملامحها اللي عمرة مشفها عليها 
لحد ما وصلو شلها وطلع بيها شقتهم وفتح النور ودخل الحمام فتح الدش وحطها تحته فجأة وحده حبيبه فاقت وصوتت من الميه 
وحولت تطلع بس غصبها انها تقف .. 
حسام: مش هتفوقي من اللي انتي فيه دا غير كدا.. 
قعدت تبصله وعنيها مترلتش من علي عنيه والمية نزله فوقيها وهدومها كلها اتبلت استسلمت ووقفت تحت الميه وهي مبتتكلمش ولا 
بتتحرك 
وقعدت في البانيو وهي ضامه رجليها باديها وبصه للارض طلع حسام برة وغير هدومه وسمع صوت الباب راح فتح لقاه والده.. 
اتفضل يابابا.. 
378 

لا يا حسام انا مس هدخل تعال انت 
انا عايزك.. 
حاضر.. 
نزل حسام ورا بباه وقعدو في الريسبشن 
وساله مجدي: ايه اللي حصل النهاردة دا يا حسام.. 
اللي حضرتك شفته.. 
انا مشفتش حاجه 
انا عايزك انت اللي تقولي.. 
يا بابا حبيبه.. 
اتعصب والده وقاطعه وقاله : انت كداااااب يا حسام كل اللي حصل ادمنا دا كدب اللي انت عملته دا كلو كدب حبيبه تعرف 
مصطفي منين يا حسام ? مصطفي دا صاحب طفولتك 
ثانيا هو في واحد يعرف ان مراته بتخونه ويتصل بحماه وابوة عشان يجي يشوفو 
ولنفرض انك كنت عايز تجبنا نشوف ونشهد علي اللي حصل 
في واحد يشوف مراته بتخونه ويبقي بالبرود دا 
وكمان انت عرفت منين انها كانت عنده في شقته.. ? 
يا بابا انا متأكد انها كانت ريحاله وشفتها وهي بتركب معاه.. 
ااةة متاكد 
طب اتاكدت ازاي بقه يا حضرتك الظابط فهمني بس عشان انا في برج من دماغي هيفرقع خلاص 
انا كنت مفكر الايام هتغيرك بس الظاهر الايام بتوحشك اكتر خلتك اسود من جواك لا عندك لا قلب ولا رحمه ولا حتي ذرت رجوله 
انا كنت اتصور انك تعمل ااي حاجه 
شوف اي حاجه غير انها توصل للشرف طب يا سيدي افتكر انك كان عندك اخت في يوم من الايام 
بس هي ارتاحت 
اة والله لانها مشفتش اخوها في يوم زي دا. 
379 

دا انت حتي معرفتش تعمل شغلك كظابط كويس وجاي تضحك علي اللي مربيك علي استاذك 
انا بجد مش عارف اقول اي 
اقول ايه للراجل اللي جيبلنا بنته امانه انا مكنتش عارف افكر ولا اتكلم 
ولا اقول اي حاجه انت متعرفش ان الراجل ممكن يروح فيها عارف يعني اي تربيته وشقي عمرة بيروح . 
زي منا شايف تربيتي وشقي عمري ضايع ادامي 
يا اخي ادعي عليك ولا اعمل ايه بس حسبي الله فيك.. 
بابا لو سمحت افهمني انا مظلمتش حبيبه ولا اتبليت عليها 
انا بحد شفتها وهي بتركب معاه ف العرببه 
ولما اتصلت بيك اتصلت عشان تعرفو وتشوفو اللي عملا نفسها ملاك دي في الحقيقه ايه.. 
هو انت يبني مبتعرفش تفرق بين ولاد الناس وولاد الشوارع ابدا 
كرهك وعقدتك من ناحيه منار خلتك معنتش تشوف.. ? 
طب يا بابا حضرتك تقدر تقولي هي ليه رحتله ولا ليه ركبت معاه.. 
لا دا اللي انت هتفهمهولي 
انت عرفت حبيبه علي مصطفي ليه؟ 
حكاله حسام علي الموضوع كله وعلي الاتفاق اللي كان متفقه مع حبيبه.. 
مجدي: طيب لما هي قالتلك انت اللي معرفني عليه نكرت ليه؟ 
عشان كنت عايزة انتقم منها في اي حاجه.. 
فهمت منها؟ 
عرفت هي راحت هناك ازاي ولا ليه شفت حالتها كانت عمله ازاي 
ولا علطول جريت واتصلت بينا 
حسام انت بطريقتك دي مش هتنفع 
انت دمرت حياتها عشان اي عشان وسواس بيجري في دماغك 
ملوش اي لزمه حرام عليك يبني اللي انت بتعمله فينا وفي نفسك دا 
380 

انا تعبت منك تعبت من كل شئ 
من تصرفاتك من السواد اللي جواك فوق 
فوق قبل ما تاكل نفسك وتاكل كل اللي حواليك.. 
يا بابا انا فايق والله 
بس مش معقولة ابدا اشوفها بتركب مع واحد عربيته وترحله شقته 
واقول دي اكيد ليها عذرها واشوف حصلها ايه 
انا مش غلط هما كلهم اللي غلط معلش بعد اذنك انا هطلع.. 
طلع حسام شقته وساب بباه وهو حزين عليه.. 
بعد ما دخل الشقه لقي حمام اوضتهم مقفول ولسه حبيبه جوا فضل يفكر في كلام بباه وكلام حبيبه وحس انه اضايق اكتر واتعصب 
فضل يسال نفسه هو لحد امته هيفضل يسمع كلام زي دا 
هما ليه دايما بيطلعوه هو الغلطان 
هو عيب لما يدافع عن بيته وعن شوية الكرامه اللي لساله!! 
وقام وقال بصوت عالي : لا انا مش غلط ولا عمري كنت غلط وراح عند باب الحمام وفضل يخبط علي حبيبه وطبعا زي ما كان 
متوقع مسمعش اي رد منها رجع تاني علي سريرة ونام للصبح 
صحي علي صوت في الاوضه بص لقاها سالها : انتي بتعملي ايه.. 
مجوبتوش وفضلت تحضر في شنطتها وقف جمبها 
حسام : سالت سؤال تبقي تردي عليه.. 
بصتله ووشها مرهق والسواد تحت عنيها وبرضو مردتش عليه 
كانت وقفه فالاوضه ومش حسا باي حاجه حواليها 
حطت هدومها في الشنطة وجهزت نفسها 
مسك حسام الشنطة ورما اللي فيها علي الارض.. 
381 

انتي راحه فين بعد اللي حصل امبارح دا ابوكي وخلاص معدش هيبصلك 
ولا هيدخلك بيته 
راحه لمين بقه ان شاء الله.. 
قعدت حبيبها ع الارض وفضلت تحط الهدوم في الشنطة.. 
حسام: انتي معندكيش دم ولا بتحسي ? انتي اللي زيك المفروض يدفن نفسه بالحيا 
ويبقي ملوش عين اصلا 
انتي لا هتلمي هدومك ولا هتخرجي برة الشقه انتي دلوقتي تحت رحمتي انا.. واللي اقول عليه هو اللي يمشي 
ولا عايزاني اروح لابوكي واقوله بنتك عايزة تمشي 
ويا تري راحه لمين المرة دي.. 
سمعت حبيبه الكلمه دي قامت من علي الارض وبكل قوتها ضربته بالقلم وعنيها فيها إصرار وحزن رهيب 
اتغيرت ملامح حسام كلها وحط ايده علي وشه 
برقلها ومسك اديها 
وقال بكل عصبيه: انا لو كنت سكت اول مرة فاكيد مش هسكت المرادي ودلوقتي احنا لوحدنا وهاخد حقي بايدي.. 
زقها على السرير وبدأ يفتح زراير قميصه 
اول ما حبيبه شافت كدا حولت تترل بسرعه من علي السرير جري حسام عليها وثبت اديها وفضل يبصلها وهي نايمة 
انا عرفت الواد مصطفي كان هيموت عليكي لي 
مهو حقه 
بجد جامدة يعني انتي ادامي طول الفترة دي وانا زي الاهبل وسيبك 
وكمان حلالي!! لا اعترف اني غبي المرادي .. 
وبدأ يمسك هدومها 
صوتت حبيبه وقالت : يا عمو مجدييييي.. 
382 

حط ايده علي بوقها : هههه اي هتصوتي وتقوليلو جوزي عايز ياخد حقوقه مني ولا اي 
اللي انا هعملة دا حقي 
ومحدش يقدر يقولي حاجه عليه وكمان انتي بتقوليلي انك شريفه انا هعرف دلوقتي.. 
قعدت تتكلم وبوقها مكتوم فشال اديه من علي بوقها 
انا شريفه غصبا عنك يا زباله 
واللي انت عايز تعمله دا مش حقك ولو طلعت علي اقرب قسم هلبسك قضيه وبتهيقلي انت عارف الكلام دا 
ولا الدين ولا القانون يوافق علي حاجه زي دي 
اللي انت بتعمله دا اسمه اغتصاب.. 
طب منتي بتعرفي تتكلمي حلو اهه 
بس برضو هعمل اللي انا عايزة وغصبا عنك ومش هتقدري تعملي حاجه 
والقسم اللي انتي بتتكلمي عليه 
انا ممكن ادخلك فيه ومتخرجيش منه طول عمرك.. 
وانا مش هخليك تعملي حاجه حتي لو هموت فيها 
كفايا اللي انتو عملتوة فيا بقه حرام عليكو.. 
وانهارت وفضلت تزق فيه وتحرك رجلها.. 
انتو مبتفكروش في اي حاجه غير كدا مش عايزين غير جسم وخلاص واحد يخدرني والتاني يقولي حقوقي واول حاجه بتفكرو انها 
هتكسرنا هي دي 
حرام بقه انا مش جسم انا بني ادمه 
انتو حيوانات ربنا يخدكو انا تعبت 
والله تعبت من اول ما شفتك 
من اول ماجيت هنا 
من اول لحظه جمعتنا انا كنت مستريحه عايشه حياتي بروح الكليه وليا صحابي عمري ما تعبت كدا 
يارب يارب خدني انا معنتش قادرة والله كدا كتير عليا.. 
وفضلت تصرخ بصوت عالي وتعيط حاول يحط ايده علي بوقها : اسكتي الله يخربيتك.. 
383 

زقت ايده وقامت وقفت وهي بتشورله.. 
ابعد عني 
والله العظيم لو وصلت اني احدف نفسي من الشباك 
انا معدش عندي حاجه مهمه 
ولا حاجه ازعل عليها 
خلاص انت دمرت كل حاجه.. 
حست بزغلله قعدت تفتح عنيها وتقفلها وحطت اديها علي قلبها وهي لسه بتشورله 
انا عمري ما هسمحك وهروح لربنا اقوله انك ظلمتني 
واتهمتني زور 
وبعدتني عن اقرب الناس ليا.. 
قعدت علي الارض وهي بتتألم اول ما حسام شاف كدا قرب منها 
شورتله عشان يبعد 
متقربش مني .. 
نامت علي الارض ومبطلتيش صريخ من الالم اللي فيها ومشلتش اديها من علي قلبها 
جري حسام وقعد جمبها وحط راسها علي رجليه 
حطت اديها علي بوقها وفضلت تكح 
بصتله والدموع من عنيها 
وسالته : لي.. ? 
قفلت عنيها ودمعتها نزله منها 
واترمت اديها علي الارض 
كانت كلها دم اتخض حسام وبص علي بوقها لقاه بيجيب دم 
قام وفضل يلف حوالين نفسه وهو مش عارف يعمل ايه 
384 

جري وفتح باب الشقه ونادا علي بباه وممته 
قبلوة وهو شايل حبييه علي درعاته وبيجري بيها اتخضو من المنظر ومن شكل حبيبه سأله بباه في لهفه.. 
في اي يا حسام ايه اللي حصل.. 
مش عارف يا بابا مش عارف ايه اللي حصلها.. 
لا حول ولا قوة الا بالله.. 
نزلو وحطها حسام في الكرسي اللي وراه مع والدته ومسك والده التليفون واتصل بوالد حبيبه وبعد ما قفل معاه .. 
حسام اطلع علي مستشفي الهلال.. 
لي يا بابا دي بعيده اوي في مستشفي اقرب.. 
اطلع عليها بس يبني 
في دكتور هناك هيستنانا.. 
ماشي يا بابا.. 
**** 
مشي بالعربيه بكل سرعته ووصلو للمستشفي كان في ناس مستنياهم شالو حبيبه وحطوها علي السرير المتحرك وحطولها جهاز تنفس 
وجريو بيها علي جوا 
دخلو وراهم واستنوهم برة الاوضه 
اللي دخلت فيها 
جه محمد والد حبيبه وممته.. 
محمد: في اي يا مجدي اي اللي حصل.. 
مجدي: مفيش اهدي 
ان شاء الله خير هيطلعو ويفهمونا بأذن الله.. 
385 

طلع الدكتور 
جري عليه محمد : ايه يا محمود طمني الله يخليك.. 
انا مش عارفه انتو سبتوها لحد ما حالتها بقت كدا ازاي يا محمد 
حالتها ادهورت خالص وانا حذرتك قبل كدا 
حتي المتابعات مكنتش بتيجي فيها وقلتلك التريف دا اخر مرحله.. 
نزيف? 
هي جالها.. 
قاطعه الدكتور : ايوا 
واكيد كانت تعبانه بقلها فترة انا مش فاهم انتو سكتو طول الفترة دي ازاي والاعراض واضحه 
واكيد جالها سخونيه.. 
رد حسام : اة كان جالها من فترة .. 
بصله محمد والدكتور وساله والدها : طب لي مقولتلناش يبني.. 
انا قلت عادي يعني يا عمو 
شوية سوخنيه وركبت محلول ونزلت 
هو في ايه.. ? 
الكتور: للاسف يا محمد احنا محتاجين نركب صمام جديد.. 
قعد بباها وممتها جنب بعض وهما مصدومين 
هداهم مجدي وفضل حسام يسال : هو في ايه وصمام ايه اللي هيتركب.. 
خده بباه معاه وراحو قعدو في كفاتريا المستشفي.. 
حسام : هو في ايه يا بابا.. ? 
مجدي : حسام 
حبيبه مركبه صمام في القلب من وهي عندها عشر سنين.. 
386 

مستوعبش طبعا الكلام وفضل ساكت شويا وهو مش مصدق 
صمام فين ! 
في القلب!! 
وحضرتك كان عندك علم ..? 
اة يبني انا كنت عارف.. 
ومقولتليش لي يا بابا.. 
يبني انا قلت عادي 
والموضوع بقاله فترة 
وعارف ان انت وحبيبه في الاول مكنتوش بتحبو بعض وخفت انت تأذيها بأي كلمه فقلت مقولكش غير في الوقت المناسب.. 
وحضرتك عارف من امته.. ? 
من ايام خطوبتكو كانت تعبت واتنقلت المستشفي وبباها الله يكرمه مرضاش يخبي عليا 
وقالي علي كل حاجه.. 
سند حسام ايده علي الطربيزة وقال وهو زعلان : ودي حاجه تخبيها عني برضو يا بابا.. 
يبني انت مش شايف معملتك ليها ? امال بقه لما تعرف حاجه زي دي.. 
كان يبقي ارحم من دلوقتي 
كانت معملتي هتبقي احسن 
حرام عليك يا بابا كنت قولي.. 
اوعي تكون تعبت النهارده بسببك؟.. 
اة يا بابا بسببي.. 
يعني انت مكفكش اللي حصل امبارح يا حسام? 
انت ايه يبني حجر 
387 

كلمتك امبارح وقلتلك فوق 
واسمع اللي حواليك ومتظلمش البنت معاك وابوها اللي قاعد هناك دا 
وقلبه هيتقطع عليها هيعمل اي 
لو حصلها حاجه وهو لسه مبهدلها امبارح اكيد قاعد يقول انا السبب 
وكمان هيسمحها ازاي بعد اللي انت قلته عليها وورتهولنا 
انت بتتصرف وانت مش عارف نتيجة تصرفك علي البني ادم اللي ادامك 
مش بيهمك غير نفسك وبس.. 
خلاص يا بابا مش لازم الكلام دا.. 
لا لازم يا حسام 
وانا بقولهالك اهه لو حبيبه حصلها حاجه انت حر ومش هخليك تضيعها زي ما ضيعت هند.. 
لا يابابا متقولش كدا والنبي 
عشان خطري ما تقول كدا هي ان شاء الله هتبقي كويسه 
انا عارف حبيبه مش هتستسلم بالسهوله دي 
وانا هحكي لعمو محمد علي كل حاجه وهفهمه اني انا الغلطان عشان خطري اقف معايا يابابا.. 
دلوقتي عيزني ابقي جمبك يا حسام 
بعد ايه .. ? 
يا بابا حرام عليك 
انا طول عمري لوحدي ومحدش معايا طول حياتك مشيلني فوق طقتي ومسؤليه انا مش ادها كنت نفسي حد يقف جمبي زي ما كانت 
هند وقفه 
حد يطبطب عليا زي ما كانت بتعمل 
بس انا لقيت نفسي لوحدي مليش حد اشكيله همي اعيطله.. ايوة يا بابا ابكيله واطلع كل اللي جوايا 
بس لما لقيت البني ادم دا دمرته 
والله ماكان قصدي.. 
نزلت الدموع من عنين حسام وبباه بيبصله 
388 

والله يابابا ما كنت قاصد اجرحها 
في الاول كنا بنهزر وأخدنها امور عيال بس في الاخر لما شوكيت فيها حسيت انها هتكسرني او هتسبني وكنت خلاص قربت احبها 
لقتني بعمل اللي عملته والغل كله في قلبي تعبت من خسارة الناس يا بابا 
انا غبي انا عارف 
اللي يضيع وحده زي حبيبه من ايده يبقي غبي. 
ومسح دموعه بسرعه وقال بلهفه : بس هي هتبقي كويسه مش كدا.. 
ان شاء الله يبني قوم انت بس كلم عمك محمد وان شاء الله ربنا هيجيب العواقب سليمه .. 
راح وقعد جمب والدها : عمو معلش عايز حضرتك في موضوع.. 
ماشي يبني .. 
فضل يكلمه ويفهمه 
حسام: انا عارف ان حضرتك مستحقرني بس والله انا لما شوفتها بتركب معاه اتجننت والدنيا اسودت ادامي 
ولقتني بتصل بيكم معلش 
يا عمي انا عارف ان اعتذاري دا ملوش اي تلاتين لزمه دلوقت 
بس انا كل اللي عايزة ان حضرتك تعرف ان حبيبه احسن واشرف بنت ممكن حد يقابلها وانا لو كنت والدها كنت هفتخر كل دقيقه 
انها بنتي.. 
وجاي تقولي كدا وهي بتضيع مني يا حسام؟ 
انت كدا بتحسسني بالذنب اكتر يبني.. 
لا يا عمو انت متعرفش انت غالي عند حبيبه ازاي ادخلها وكلمها وقلها انك فهمت كل حاجه طمنها بالله عليك .. 
ربنا يسهل هي تفوق بس وان شاء الله ندخلها.. 
فضلو مستنينها تفوق عشان يدخلولها وطلع الدكتور.. 
محمد: اي يا محمود لسه مفقتش ? 
الدكتور :معلش لسه.. 
389 

طب وبعدين.. 
ان شاء الله تفوق علي بكرة الصبح 
روحو انتو استريحو 
وان شاء الله لو في اي جديد انا هعرفك.. 
لا نروح اي انا مش ماشي لحد ما تبقي كويسه وتمشي معايا.. 
هي كدا كدا مش هتفوق دلوقتي فروح استريح عشان تقدر تقعد معاها 
لما تفوق.. 
مجدي : محمد تعالا نروح 
وان شاء الله من الفجر نكون هنا.. 
مينفعش يا مجدي مش هعرف اسبها.. 
البيت قريب هتروح معانا نستريح شويا ونرجع.. 
حسام : اتفضل انت يا عمو وانا قاعد اهه.. 
بعد تحايلات كتير مشيو كلهم 
ودخل حسام لحبيبه كانت نايمه علي السرير والاجهزة والاسلاك محوطاها من كل حته وصوت جهاز القلب شغال بصوته العالي وجهاز 
التنفس علي بوقها جاب كرسي وقعد جمبها.. 
حبيبه! 
انا عارف انك مش سمعاني يمكن عشان كدا هقولك علي كل حاجه 
انا مش هقولك انا جرحتك ولا اذيتك 
ولا كدا انا عارف باللي عملته دبحتك بسكينه تلمه 
انا كدا دايما مش بحس اني خسرت 
او دمرت الحاجه غير بعد فوات الاوان 
انا عمري ما حسيت بحياتي وبطعمها غير الايام اللي عرفتك فيها 
اة اتشكلنا واتخنقنا وعملنا مقالب في بعض.. 
390 

كمل والدمعه ف عنيه : هههههه فاكرة لما حطتيلي مكان الشامبو لون احمر فاكرة نظرة عنيكي وانتي بتبصيلي عمري ما شفت في 
حلاوتها ولمعتها ليكي نظرة بتخليني ادبس مكاني 
طول رموشك ولونهم حتي النقطه السوده اللي جوا عنيكي 
قفلتها وفتحتها بحس انهم بيقفلو علي قلبي بحس بالدفا لما بتبصيلي بيهم 
حتي دمعتك وهي جوا عنيكي كنت سعات بحسدها انها وقفه جواهم ولما كانت بتترل ع خدودك وتفضل ماشيه عليهم ومناخيرك لما 
بتحمر هي ووشك 
لما تتحرجي او تتغاظي مني ولون بشرتك عمري ما شفت زيها عامله كدا زي بشرة الاطفال 
كنت ساعات بحس انك بنتي اللي بلعب معاها مسكت ايدك وصوابعك 
شكل ضوافرك لما كنتي بتحطي عليهم مانيكير اللون مكنش بيحلي صوبعك بالعكس ايدك هي اللي كانت بتحلي اللون.. 
ومسك اديها وهو بيعيط وحضنها بايده.. 
زي مسكتهم دلوقتي بحس اني ماسك ايد بيبي نفس الشعور اللي بتحسيه الامان والطيبه 
مش عايزة تسبيهم ولا تبعديهم عنك 
لون شعرك ولمعانه 
والخصل اللي بتبقي علي وشك واول مرة شفتك بيه 
ضحكتك وانتي فرحانه وحركاتك اللي بتعمليها تنطيطك علي السرير وشعرك بيطير كدا جنونك وهبلك وقلقك كل تعابير وشك 
احلي حاجه فيكي ان ليكي تعابير لكل حاجه لما بتدبي رجلك في الارض وانتي مقموصه لما بتجري في الشقه لما بتضحكي وانتي غلباني 
في حاجه ومنتصرة عليا 
او تحطيلي حاجه في العصير او الاكل هههههه حتي شكلك لما انا اللي اغلبك وجريك علي الحمام 
حتي يوم ما تعبتي اول مرة اشتلتك فيها مسكتك فيا بصتك في الارض .. حبيبه انتي كنتي حياتي الفترة اللي فاتت 
انا مستغرب ازاي العند كان مسيطر عليا للدرجادي 
ازاي مستغلتش كل دقيقه كنت معاكي فيها ازاي مخدتكيش وطرت بيكي وعوضت كل السنين اللي فاتت 
انا مش هقولك سمحيني لان اللي عملته دا محدش يغفرة ولا هقولك 
انا حلو وطيب لا انا مش كويس بس والله العظيم انا فقت 
اة متأخر بس انتي جتيلي بعد فوات الاوان لو كانت الايام جمعتنا من غير عنادنا دا كنا هنبقي اسعد اتنين 
بس احنا لسه فيها 
انتي قومي بس وانا اقسملك بالله 
اني هخلي ايامك الجايا كلها فرح 
391 

بصي كل لحظه زعلتك فيها هعوضك ادمها سعااات فرح هلففك الدنيا وهركب معاكي طيارة والله هعمل اي حاجه انتي عايزاها حتي 
لو هموت فيها. 
هعيش واموت واتنفس بس ليكي وعشانك هوديكي ديزني لاند 
وهأكلك من اي مطعم في العالم انتي بس شوري 
هجبلك مصنع غزل بنات واقف انا اعملهولك عشان خطري يا حبيبه قومي وخديني في حضنك زي مخدتيني قبل كدا ابوس ايدك يا 
شيخه ما تسبيني 
انا مش هتحمل خسارة تانيه.. 
مسك اديها جامد وقعد يبوس فيها فجأه سمع صوت جهاز القلب بيعلي قام من مكانه وهو مش عارف يعمل ايه لقي الممرضات 
والدكتور دخلين 
ساب اديها لقاهم مطلعين جهاز تنشيط القلب فضل مصدوم ومش عارف ايه اللي بيحصل 
بدأو يحطو الجل علي الجهاز ويبعدو اتحط الجهاز عليها 
حركتها في السرير جسمها اللي مش بيتجاوب بشرتها اللي شحبت صوت الجهاز وهو بيصفر الدكاترة بيبعدو 
تاني 123 
كل مرة كان بيحس روحه بتنسحب معاها فضل يبعد وهو مش قادر يستوعب وصورت هند مرحتش من ادامه.. 
يارب يارب متحرمنيش منها 
يارب متعقبنيش تاني عقبني انا 
بس هي لا .. 
قعد علي الارض سمعهم بيعيدو المحاوله تاني وبعدها سمع دقات قلبها علي الجهاز اتنفس زي ما يكون عمرة متنفس قام يجري ومسك 
اديها 
وفضل يبوس فيها.. 
الحمد لله 
الحمد لله.. 
فضلت دموعه تترل من عنيه وهو مش عارف يوقفها سمع الدكتور بيناديه.. 
حسام.. 
392 

بصله وساب اديها وطلع برة معاه وفضلت الممرضات مع حبيبه.. 
الدكتور: دلوقتي يا حسام زي منتا شايف حالتها بقت وحشه اوي 
احنا لازم نعمل العمليه بكرة بالكتير.. 
اللي حضرتك شايفه صح طبعا اعمله.. 
خلاص انا ان شاء الله هكلم الدكاترة واحضر الاجراءات كلها ع بكرة 
وهعرف محمد.. 
طب سؤال بس 
هي ان شاء الله هتبقي كويسه 
بعد العمليه دي مش كدا.. 
ان شاء الله 
انت بس ادعي ربنا يقومهالك بالسلامه مش عايزك تقلق ومتخفش 
انا اللي كنت عملها العمليه الاولانيه هي ممكن تكون العمليه صعبه شويا بس مفيش حاجه بعيده عن ربنا.. 
ونعم بالله .. 
ماشي يا حسام ادخل انت استريح وبأذن الله نتكلم بكرة.. 
ماشي شكرا.. 
دخلها الاوضه لقاها زي ماهي راح اتوضا ورجع 
فضل يصلي طول الليل ويدعي ربنا يقومها بالسلامه قعد جمبها وحط ايده علي راسها وبدأ يقرا قرأن 
ونام جمبها طلع الصبح وجه بباه وممته ووالد حبيبه وممتها 
شافوة نايم وحاطط ايده علي راسها وماسك المصحف بالايد التانيه 
صحوة بشويش.. 
حسام 
حسام.. 
393 

قام ووشه مرهق وعنيه مقفله من كتر العياط : اي دا انتو جيتو.. 
اة يبني 
قوم انت استريح شويا.. 
لا انا كويس متقلقوش.. 
دخل الدكتور من الباب : صباح الخير يا جماعه.. 
صباح الخير.. 
انا كلمت حسام امبارح وفهمته 
احنا ان شاء الله نوين نعمل العمليه النهارده لاننا مينفعش نتاخر اكتر من كدا.. 
محمد : خلاص ان شاء الله 
وانا هاجي امضي معاك الأوراق.. 
علي بركة الله.. 
قعد يطمن علي حبيبه شويا وبعدين قال وهو موجه النور لعنيها : حبيبه حبيبه انتي سمعاني 
قامو كلهم ووقفو حواليها وبدأت تفتح عنيها وتحرك اديها. 
فرحو كلهم وقربو منها.. 
حمد الله علي سلمتك يا حبيبتي الف حمد الله علي السلامه قلقتينا عليكي يبنتي.. 
طبعا مكنتش قدرة تتكلم وكلهم مكنوش مصدقين نفسهم م الفرحه 
حتي حسام الضحكه مفرقتهوش فضل يضحك والدمعه في عنيه 
بس بعد عنهم ووقف في اخر الاوضه قعد يبص عليها من بعيد 
ويطمن عليها بلعت ريقها بصعوبه وبصتلهم.. 
الدكتور : يا جماعه مش عايزين نتعبها سبوها كدا شويا لحد ما ترتاح.. 
394 

قررو يخرجو كلهم بس محمد مخرجش.. 
محمد: معلش يا محمود هتكلم معاها شويا.. 
ماشي بس حاول متتعبهاش.. 
حاضر.. 
قعد جمبها وبدأ يكلمها سعتها حسام كان خارج بس عينه مترلتش من عليها 
لحد ما الباب اتقفل .. 
حبيبه انتي سمعاني.. 
هزت حبيبه راسها ب ايوة.. 
طيب يا حبيبتي حمد الله علي سلمتك انا عايزك تشدي حيلك 
وتقومي تناقري فيا زي الاول الصراحه انا مفتقد منقرتك دي 
وماما كمان. 
البيت كله بقه فاضي من ساعت ما سبتيه.. 
وبدأت دموعه تترل من عنيه وحط ايده علي وشها.. 
انا اسف يا حبيبه تنقطع ايدي قبل ما تتمد عليكي.. 
فضلت حبيبه تهز راسها عشان ميقولش كدا.. 
انتي مش بس بنتي يا حبيبه 
انتي روحي ودمي 
وابني وابويا وامي 
انتي ربنا جابك ليا تعوضيني عن كل حاجه 
عن حجات كتير في الدنيا 
والله انا مستاهل يبقي ليا بنت زيك 
انا اتسرعت وظلمتك 
395 

بس غصبا عني 
اي أب مكاني هيعمل كدا 
حسام حكالي وفهمني كل حاجه.. 
اتغيرت ملامح حبيبه وعقدت حوجبها.. 
فهمني وقالي كل حاجه علي صاحبه وقالي انه عمل كدا لما لقاكي بتركبي معاه 
وان الدنيا اسودت في وشه والشيطان اتحكم فيه وسعتها اتصل بينا.. 
بصت حبيبه الجهه التانيه فكمل بباها.. 
اوعي تزعلي منه يبنتي 
اي واحد في مكانه هيعمل كدا.... 
**** 
محمد: هو لو كان تصرفه جه بغباء شويا بس انا عذرة الواحد سعتها مبيبقاش شايف ادامه.. 
دخل الدكتور بعدها : اي يا حج محمد نسيب حبيبه شويا بقه.. 
حاضر 
انا خلاص خلصت كلامي معاها .. 
بصلها وباسها من راسها : استريحي انتي يا روح بابا واحنا قعدين برة وكل شويا هندخل نطمن عليكي.. 
هزت راسها وكان هيخرج بس نداه الدكتور : استني يا محمد احنا متكلمناش مع حبييه.. 
رجع محمد وقعد علي كرسيه وبدأ الدكتور يتكلم : دلوقتي يا حبيبه الصمام اللي كنا عملينه تلف وهو اللي تعبك التعب دا كله ودا 
طبيعي لان الصمامات اللي من النوع دا بيحصلها كدا بعد تمن او عشر سنين فلازم بقه نعمل واحد جديد عشان تقومي زي الاول 
وتبقي بومب فاحنا قلنا بقه انجازا للوقت نعملها النهارده.. 
بصتله حبييه جامد 
396 

فرد عليها: متخفيش احنا مستعجلين عشانك انتي 
لاننا عايزينك تقوملنا بالسلامه بسرعه ولو علي العمليه فانتي مجرباها قبل كدا فلي القلق بقه ها موافقه.. 
هزت راسها انها موافقه.. 
خلاص ان شاء الله 
استريحي انتي بقه وهبقي اجيلك اطمن عليكي كمان شويا.. 
خرجو وسبوها تستريح 
وقفو كلهم مع الدكتور برة : يا جماعه انتو قلقانين ليه ان شاء الله خير انتو بس طمنوها عشان متقلقش 
.. 
كل شويا كان حد فيهم يدخل يشوفها ويقعد معاها ويخرج.. حسام كان واقف كل مالباب يفتح يبص عليها من بعيد فضل كدا طول 
اليوم وخايف طبعا يدخلها لحد ماقلوله يدخل 
بدل قلقه دا كان متردد جامد يدخل ليتعبها بس قرر يدخلها فتح الباب براحه اوي لقاها نايمة قعد جنبها وخاف يتكلم ركز في ملامحها 
جامد 
بدأت دموعه تترل من عينه وقال جوا نفسه.. 
يارب يارب متحرمهمش منها 
يارب اشفيها وعافيها 
حتي لو خدتني مكانها بس هي لا هما بيحبوها ومش هيقدرو يعيشو من غيرها انما انا عادي.. 
فتحت عنيها براحه لقته قاعد اول ما شافته بصت الناحية التانيه علطول.. 
حسام: انا عارف انك مش طيقاني وحقك بس عشان خطري 
لا مش خطري 
عشان خاطر عمو محمد وحياته عندك ما تدخلي وانتي زعلانه مني ابوس ايدك يا شيخه 
بصي انا مش هتكلم كتير عشان متعبكيش بس وحيات بباكي وممتك قوليلي انك مش زعلانه انا مش هقولك سمحيني بس قوليلي انك 
هتحولي متزعليش واللي انتي عايزاة هعملهولك.. 
حولت حبيبه تتكلم واتكلمت بس بصوت واطي جدا وقالت : طلقني.. 
397 

فضل بصصلها والدموع في عينه : لو هتسمحيني بعدها انا مستعد يا حبيبه.. 
ردت عليه والباب بيتفتح : طلقني وبرضو مش هسمحك .. 
دخلو عشان يحضروها للعمليه دموعها اتجمعت في عنيها وبدأت تعيط فضل حسام مبلم يعني خلاص ممكن تروحي مني وكمان مش 
هتسمحيني 
اول مشفها بتعيط صعبت عليه وبان عليها خوفها دخل الدكتور.. 
لا لا اي يا حبيبه الدموع دي دا انا مشفتهاش في عنيكي وانتي صغيرة يبقي هتعيطي وانتي كبيرة عايزك تهدي خالص وانا معاكي اهه.. 
دخلو كلهم الاوضه وبدأو يعيطو ورحتلها ممتها وحضنتها وحبيبه منهاره قالت بصوت واطي.. 
انا خايفة اوي يا ماما خايفه اوي.. 
ممتها بعياط جامد : متخفيش يا قلب ماما والله العظيم هتقومي وتبقي تمام عشان خطري يا حبيبه متعيطي.. 
جة بباها وبصلها ببتسامه ودموعه في عنيه : اي يا بيبه هتفضلي تعيطي كدا كتير ومش هتورلنا ضحكتك 
قبل ما تدخلي يلا وريني ضحكتك وحشتني اوي 
انفجرت في البكا :.. 
معنتش قادرة اضحك يا بابا معنتش قادرة 
صوت عياطهم كلهم كان عالي حتي مجدي ونجلاء وحسام كان واقف دموعه بتترل من عينه وتعابير وشه ثابته مصدوم 
كان نفسه يقوم ويقولهم : انتو بتعيطو لي انتو بتعملو ليا كدا 
دي حبيبه يعني مش شوية تعب هيبعدوها عننا دي حبيبه اللي محدش يقدر يغلبها اللي وقفت ادامي وغلبتني حبيبه اللي ابتسامتها غالبه 
كل حاجه اللي مبطلتش ضحك حتي وهي بتتزف لواحد مش بتحبه بطلو عياط بقه هتخرج وتبقي كويسه وهتناقر فيا 
وتعمل معايا مقالب زي الاول 
اة والله انا عارف وهنلعب مع بعض وننام والنور مفتوح وهركب معاها طيارة وهنروح ديزني لاند 
هنعمل كل حاجه حلوة بس هي تقوم وقعد علي الكرسي وحط ايده الاتنين علي راسه ومبطلش عياط بانهيار ووشه احمر بطريقه صعبه 
الدكتور محمود: يا جماعه والله ما ينفع اللي انتو بتعملوة دا انا قلتلكو هدوها مش كدا يا محمد مينفعش.. 
398 

مسحو كلهم دموعهم ومسح محمد دموع حبيبه بأيده وهو بيضحك : هي مين دي يابنت اللي معدتش بتعرف تضحك دا انتي من اول 
يوم جيتي فيه للدنيا وانتي مبتسمه .. 
ومسك اديها وبدأ يمسك صابع صابع : فاكرة اللعبه دي كنتي بتضحكي اوي لما اعملهالك 
ادي البيضه وادي اللي لقاها وادي اللي سلقها.. 
بدأت ابتسامة حبيبه تبان علي شفايفها.. 
وادي اللي قشرها وادي اللي اكلها واااااادي اللي قال هات حته هات حته.. 
ضحكت حبيبه اوي بصولها كلهم بابتسامة وفضل حسام بصصلها وهو مبسوط 
محمد : انا عايزك تفضلي تضحكي كدا لحد ما تخرجي مش عايز الابتسامه دي تروح من علي وشك.. 
هزت راسها بضحكه واتكلم الدكتور : ايوة يا حج محمد وتضحكهالي جوا ولا انا مليش نفس بقه.. 
رحلتلها نجلاء وطبطبت عليها وباست راسها : مستنينك يا حبيبتي تقوملنا بالف سلامه.. 
جهزتها الممرضات وخرجوها عشان تروح لدكتور البنج فضلو ماشين وراها وهما بيشورلوها 
مسكت ايد والد حسام وشدته عشان تكلمه مال عليها عشان يسمعها وبعد شويا ابتسمتله وبدأ هو يدمع راح وقف جانب نجلاء.. 
ومحمد وامال جانب بعض وحسام وراهم ودخلت حبيبه واتقفل الباب قعدو كلهم يعيطو بس عياط مجدي كان غيرهم رحلو حسام 
وقعد جانبه.. 
في اي يا بابا حبيبه قلتلك اي.. 
بصله شويا وبعدين حضنه جامد : انا اسف يبني 
اسف لو كنت شيلتك هم انت ملكش زنب فيه انا اسف يا حسام.. 
فضل بصصله باستغراب : اسف علي ايه يا بابا انا مش فاهم حاجه.. 
قالهم علي اللي حبيبه قالتهوله.. 
399 

شدته من ايده : عمو انا من اول يوم شفتك فيه وانا معتبراك زي بابا مش عايزة حضرتك تزعل من حاجه ابدا وهقولك علي حاجه 
مش علشان حسام لا علشان مترجعش في الاخر وتلاقيك ظالم حد اصل احساس الظلم دا وحش اوي 
عمو حسام ملوش زنب في موت هند اللي وقفها علي السور مصطفي وحسام كان نفسه يساعدها.. 
حسام مصدقش نفسه وافتكر يوم موت هند وقفة مصطفي 
وكلامة ليه وهو ماسك هند قام والغيظ باين عليه وجري عشان يخرج.. 
مجدي: رايح فين يا حسام 
حساااام.. 
ركب عربيته ووقف ادام القسم اللي شغال فيه 
مسك المسدس اللي محطوط في العربيه ونزل جري 
قابله محمد : اي دا 
في اي يا حسام مالك.. 
زقه جامد وهو بيقول : امشي من وشي.. 
ووصل للمكان اللي فيه مصطفي اول ما شافه رفع المسدس 
بصله مصطفي وضحك : قالتلك مش كدا ؟.. 
كان محمد واقف وراة وبيكلمة : اهدي يا حسام مش كدا.. 
حسام: ضيع حياتي 
واختي ومراتي وخد اللي كنت بحبها 
محمد :اهدي يس يا حسام الله يرضي عليك 
اي دخل هند ومراتك في الموضوع دا.. 
حسام : رد يا أستاذ مصطفي قوله اي دخل هند في الموضوع 
400 

مصطفي : امال انت عايز ايه 
عايز تاخد كل حاجه حلوة ليك عاملي فاندام وباعد كل الناس عن اختك 
وعامل زعيم المدرسه اهو انا بعدتها عنك انت.. 
محمد ..اهدي يا حسام 
ونزل المسدس انت هتضيع مستقبلك عشان داا؟... 
مصطفي : ياعم سيبه منا ضيعتله كل حاجه 
سبني اضيعله شغلنته اللي طالع بيها دي.. 
مسك حسام المسدس وشد الزناد وقربه من راس مصطفي.. 
حساااااام ..كان دا صوت مجدي وهو واقف وراة:.. 
نزل المسدس يبني دا ميستهلش عايز تضيع حياتك وحيات حبيبه معاك 
عشانه استهدي بالله كدا واهدي.. 
قرب مجدي منه 
وخد منه المسدس 
اول ما محمد شاف كدا خد مصطفي من ادامه ومشي بصله مصطفي وهو ماشي 
وقاله: برضو هفضل احسن منك وهفضل قهرك طول عمري.. 
مجدي : خده يا محمد بدل ما انا الي هفرغ الطبنجه دي فيه.. 
فضل مجدي يهدي في حسام : خلاص يبني المهم اننا عرفنا فوق انت لحياتك.. 
حياة ايه يا بابا اللي هفوق ليها 
ما خلاص كل حاجه راحت حته حبيبه.. 
لا يا حسام متقولش كدا ان شاء الله هتقوم وتبقي كويسه وتعيشو مع بعض لحد ما تعجزو وتشوفو عيالكو.. 
يا بابا مش راضيه تسامحني.. 
401 

انت بس ادعلها تقوم بالسلامه وان شاء الله بعدها كل حاجه هتبقي كويسه 
يلا قوم عشان تروح تستقبلها وهي خارجه وتطمن عليها.. 
راحو المستشفي وفضلو واقفين بالساعات 
قعدو كلهم يصلو ويدعو ربنا ويقرأو قرأن وحسام مبطلش صلي.. 
بعد وقت كبير لقو الباب بيتفتح والدكتور طالع جريو عليه.. 
محمود: متقلقوش يا جماعه الحمد لله هي بخير وهتطلع دلوقتي تروح علي وحدة العنايه هتقعد فيها يومين تلاته وطبعا مش هتقدرو 
تشفوها فطمنو عليها بعد ما تطلع وروحو استريحو انتو.. 
طلعت حبيبه ومشيو جمبها وهي نايمة ودخلوها الاوضه ومنعوهم يدخلو معاها. قررو يروحو بعد ما اطمنو عليها لان وقفتهم مش 
هتفدها وبعد محايلات كتير علي حسام وافق يروح معاهم ينام ساعتين ويرجع 
ودا اللي عمله راح استريح شويا ورجع مكنش بيمشي من ادام وحدة العنايه وكل شويا يبص عليها وهي نايمة 
وعدت التلت ايام واطمنو علي استقرار حالتها واتنقلت لاوضتها 
كانو كلهم معاها بس حسام كان بيطمن عليها من بعيد او يدخل يبص عليها وهي نايمه وعدا اسبوعين علي الحال دا 
بس حبيبه كان باين عليها التعب جدا ووزنها قل ومبقتش ترضي تاكل والاكتئاب عندها زاد جدا 
ودايما ساكته مش بتتكلم 
ولو ضحكتلهم يبقي مجامله عشان متزعلهمش وحسام مكنش عارف يعملها ايه كلم صحباتها واسماء عشان يجو يقعدو معاها 
ويضحكوها 
وجم واتبسطت اوي لما شفتهم 
بس بعد ما مشيو رجعت تاني 
لو قولنا ان حسام مكنش بينام الفترة دي غير حوالي ساعتين في اليوم او اقل اكيد مش هنبقي بنبالغ 
كان قلقه عليها فوق الوصف وفي يوم كان متابعها والممرضه عندها بتساعدها تتحرك في الاوضه 
بعد ما خرجت الممرضه دخلها كانت قعده علي السرير وضهرها للباب اول ما دخل بصت.. 
وقالتله: انت ايه اللي دخلك هنا.. 
جاي اطمن عليكي.. 
مش محتاجه حد يطمن عليا.. 
402 

بس انا محتاج.. 
دي حاجه تخصك انا مليش فيها 
بعد اذنك اتفضل.. 
عشان خطري يا حبيبه اسمعيني.. 
لو سمحت انا مش بسمع حد 
وقلتلك اتفضل.. 
انا اول مرة الاقيكي بتتكلمي كدا 
احنا حتي لما كنا بترعل من بعض 
او نضايق مكنتيش بتبقي كدا.. 
وايه اللي بقي فيا زي الاول منت من يوم ما دخلت حياتي وانت مدمرها عايز ايه تاني حتي الضحكه اللي مكنش عندي غيرها 
خلاص بح 
مش خلاص شوفتني وانا ضعيفه ومكسورة وعرفت اني تعبانه جاي تعمل اي بقه تعطف عليا ولا تقولي سلامتك ولا جاي تزلني بمرضي 
وتقولي انهم دبسوك في وحده تعبانه كمان.. 
يا حبيبه انا عمري مقدر اقول حاجه زي دا.. 
لا قولت وعملت وقولت كتير كمان 
بص حضرتك انا تعبانه ومش قادرة اتناقش مع حد فبعد اذنك اتفضل.. 
وقامت عشان تشاورله يمشي قرب منها ووقف علي ركبته وبصلها.. 
عشان خطري يا حبيبه انا مش عايز منك حاجه غير انك تحولي بس معايا م الاول.. 
ههههه م الاول ؟ 
منا كنت معاك من الاول عملت ايه.. 
منتي كمان مكنتيش مدياني فرصه جربيني بالله عليكي 
انا محتاجك اوي.. 
403 

كانت راسه وصله لنص جسمها فجأه حوط ايده عليها وحضانها بعدته عنها.. 
حبييه: صدقناك اول مرة وانت بتعملها وخلاص 
كمان عايزني اصالحك كدا عادي يعني بالشويتين دول هقولك خلاص ويلا نرجع بتنا ؟ 
دا وانا عارفه اني داخله اعمل العمليه وممكن اموت مرضتش اسامحك يبقي هسامح دلوقتي.. 
امال قولتي لبابا اني مليش زنب في موت هند ليه.. 
عشانه هو 
عشان ميحسش في يوم انه ظلمك ويبقي زيك ظالم 
ويفضل طول عمرة قاعد بذنبه زي منت قاعد دلوقتي 
عارف زمان كنت بقول انا مبعرفش ازعل من حد كان اي حد يصالحني اصالحه بالابتسامة اللي هو بيبتسمها حتي 
واقول ازاي اي حد يروحله شخص مزعله ويصالحه ميصالحوش 
او ميقبلش اعتذارة 
لا ابدا انا عمري ما هكون كدا بس سبحان الله انت خلتني كدا 
خلتني مطقش ابص في وشك وقلبي ينقفل من حياتي كلها بسببك 
منكرش برضو انك علمتني كتير علمتني تكشيرتك وكرهي للدنيا وللناس 
ولنفسي اللي سمحت في يوم تبقي معاك انا هفضل اتفرج عليك كل يوم وانت كدا قاعد بذنبك 
وكنت بتمني من ربنا مطلعش من العمليه عشان يبقي الذنب ذنبين وتعيش وتموت وانت كدا لو سمحت اتفضل بقه بدل منده لحد من 
برة.. 
قام حسام والدموع نزله من عنيه وبصلها وخرج 
قعدت هي علي السرير وبدأت تعيط بس مسحت دموعها بسرعه تلقائي ومرضتش تعيط 
كان فيها حاجه متغيرة مش بس الاكتئاب اللي وصلتله لا نظرتها وكميه الحزن اللي في عنيها وملامح وشها اللي كلها بئس مش عارفه 
تحسوها مش حبيبه الطفله اللي كانت موجوده دايما لا تحسوها كبرت 
وحبيبه البنت الكبيرة العاقله اللي كانت بتحارب معاها عشان متطلعش ظهرت وموتت الطفله اللي كانت عايشه بيها.. 
وبعدها طلعت من المستشفي وروحت علي بيت بباها ومردتش تروح عند حسام وهما سابوها عشان ميضغطوش عليها وحالتها في 
البيت كانت زي حالتها في المستشفي او اكتر 
دايما نايمة او قفله عليها اوضتها 
404 

ومش بتتكلم 
حتي مبقتش تخاف من الضلمة بالعكس بقت بتحب تقعد فيها حولو معاها بكل الطرق انها تتكلم او يطلعوها من اللي هي فيه وفشلت 
كل محاولاتهم جابولها كتب كتير تقرأ فيها بس اكتفت انها تسبهم جانبها 
وحسام برضو كان زيها قاعد في شقتهم وقافل كل الانوار ومبيروحش شغله 
ولا بيتكلم مع حد 
كان كل شويا يروح عند بيت حبيبه ويبص علي اوضتها ويمشي 
حس ان الشقه بتعتهم وحشة اوي من غير حبيبه 
من غير كلامها وهزارها وجريها فيها 
كل حاجه كانت نقصاها 
هي... 
**** 
قرر يروح يشوفها.. 
محمد : ازيك يا حسام اتفضل 
حسام: الحمد لله يا عمو بخير حبيبه عامله ايه.. 
والله منا عارف يبني نفسيتها كل يوم بتبقي اسوء من اليوم اللي قبله واتصلت بالدكتور محمود 
قالي ان دا طبيعي بعد العمليه بس الموضوع زاد اوي دي مبقتش توافق تخرج تاكل معانا بتاكل في اوضتها... 
حسام: طب ممكن اشوفها ياعمو بعد اذنك 
محمد : ماشي يبني انا هقولها... 
حسام : لا ياعمو انا هدخلها علطول... 
طلعلها حسام وخبط علي الباب 
حبييه : اتفضل يابابا.. 
405 

حسام وهو بيضحك : ميرسي.. 
قامت من علي سريرها مخضوضه :اي دا انت ايه اللي جابك هنا.. 
حسام: جاي اطمن عليكي... 
قولتلك قبل كدا مش عايزة حد يطمن عليا 
اتفضل يلا من هنا بقه ... 
حبييه كفايا بقه عشان خطري وخاطر الناس اللي حواليكي 
انتي مش عارفه انتي بتعملي فيهم ايه... 
وانت مكنتش شايف بتعمل فيهم ايه قبل كدا لي ولا جاي تفوق وتعمل مصلح اجتماعي عليا... 
مقدرش طبعا اعمل عليكي مصلح اجتماعي بس نفسي تعرفي اني مكنتش فاهم الفترة اللي فاتت ولما بدأت افهم بفضلك طبعا حسيت 
ان مفيش حد مستاهل كل دا حتي 
لو كنت انا 
هههه وانت مفكر اللي فيا دا منك دا انت طيب اوي 
يبني انت من اول يوم مش فارق معايا ببصله كل الموضوع اني صعبان عليا نفسي مش اكتر ولو جاي تشفق عليا وتعمل شوية 
الصعبانيه دول فاحب اقولك سعيكم مشكور واتفضل بقه 
والله يبنتي ابدا انا طبعا مقدرش انكر اني لما لقيتك تعبانه وهتضيعي مني فوقت بس والله ما حكاية شفقه ولا كدا 
وخلاص فوقت وبقيت كويس ؟ اتفضل بقه اطلع من حياتي وطلقني 
اطلقك ازاي يا حبيبه هو انا اتجوزتك اصلا 
يبنت الناس نفسي بس تكلمي حبيبه اللي انا متعود عليها 
شوريها وقوللها اني نفسي ابدأ معاها من جديد وانا متأكد انها هتوافق 
حبييه اللي انت عايزها دي خلاص ماتت وهي بتتحايل عليك وبتقولك ابعد عنها وبتترجاك تسبها وانت زي كل الولاد متختلفش 
عنهم مش بتفكر غير انك تكسرها 
منا كنت قاعده طول حياتي مليش دعوة بيكو دخلت حياتي ليه يا اخي اطلع برة بقه وسبني في حالي. 
406 

مش هقولك انا مش غلطان ومش هدافع عن نفسي لاني بجد غلطت بس حولي تغفريلي دا ربنا غفور رحيم 
دا ربنا سبحانه وتعالي انما انا مجرد بني ادمه وقلتهالك قبل كدا مش هسمحك واتفضل بقه 
ولا انت البعيد معندكش دم وعايز كل يوم تتهزق وتطرد روح اعمل برودك دا علي حد تاني يلا برة.. 
وزقته برة الاوضه وقفلت الباب روح البيت وهو زعلان ومش عارف يعمل ايه معاها 
**** 
صحيت حبيبه علي نور البلكونه وحد بيفتحها.. 
حبيبه: اسماء انتي جيتي امته.. 
اسماء: جيت دلوقتي يلا قومي يا ابله.. 
اقوم فين بس.. 
انتي نسيتي حضرتك 
ان في كليه بدأت بقالها فترة وانتي مبتجيش ولا ايه 
يلا يابت قومي البسي بدل مضربك.. 
معلش يا اسماء روحي انتي انا كدا كدا مش هفهم حاجه.. 
واحنا من امته بنفهم يلا يابت قومي عشان نغير جو بدل القعده دي.. 
يا اسماااء بقه.. 
بلا اسماء بلا بتاع اي دلع البنات دا قومي ادامي.. 
وراحو الكليه وكل البنات سلمت علي حبيبه.. 
اسماء: اي هتفضلي ساكته كدا كتير.. 
هقول اي يعني يا اسماء.. 
407 

قولي لا اله الا الله.. 
سيدنا محمد رسول الله.. 
انتي يابت هتفضلي مبوزة كدا كتير حرام عليكي وشك كرمش من كتر التكشيرة.. 
عادي بقه.. 
هو ايه اللي عادي بت انتي هتتظبطي ولا اظبطك بطلي الهبل اللي انتي فيه دا واضحكي زي زمان.. 
حاضر.. 
لا عايزة اشوف الضحكه.. 
مش قادرة اضحك يا اسماء والله.. 
هو انا بقولك انتحري دا انا بقولك اضحكي سهله يعني ارفعي خدك دا وبعدين خدك دا وبيني سنانك.. 
هاها يا خفه.. 
اة من ناحية خفة فأنا اكيد خف الريشه احمم.. 
هههههه اة طبعا دا انتي اكتر حد سمباتيك فينا.. 
ايوااا بقه هي الشمس طلعت ولا ايه 
يا ولاد البت حبييه ضحكت اخيرااا 
يا شيخه دا انا فكرتك نسيتي بيضحكو ازاي.. 
لا يختي لسه فاكرة متقلقيش.. 
طب يلا ادامي نجيب اكل.. 
لا مليش نفس.. 
408 

لااااا مصدقش 
حبيبه ملهاش نفس تاكل ساندوتشات من الكليه يخربيتك لا انا كدا بدأت اشك فيكي يابت شاندوتش كرب كدا وعليه جبنه رومي 
وشوية زاتون وطماطم ونقوله يكتر الشطه مممممم... 
ههههه الله يخربيتك جوعتيني يلا.. 
هههههههه يلا يبرنس.. 
وبدأت حبييه تروح الكليه وتنشغل في دراستها ورافضه تقابل حسام خااالص وفي يوم وهي نازله من المدرج ووقفه مع صحبتها عشان 
تروح 
لقت بوستر كبيييير نازل من الدور السادس للارضي علي اديها اليمين وبعدها لقت بوستر تاني بيترل علي اديها الشمال بصت 
وركزت شويا.. 
ايه دا الصورة دي شبه حد اعرفه 
وكملت بصدمه : دي انااااااااااااا... 
كان البوستر اللي علي اليمين عليه صورتها متركبه علي جسم ملاك كارتون ابيض ليه جناحات 
وجمبها شيطان لابس احمر وليه قرون والابتسامة علي وش الملاك باينه اوي وعملا ضي ابيض حواليه 
والشيطان علي وشه تكشيرة وحواليه ضي احمر 
الصورة اللي علي الشمال كان الملاك قاعد علي الارض زعلان والضي الابيض اللي حواليه قل عن الصورة الاولي والشيطان بيضحك 
والضي الاحمر اللي حواليه زايد 
استغربت لان صورة الشيطان مش واضحه هي مين.. عشان القرون واللون الاحمر اللي علي الوش بس ركزت شوبا 
وقالت : حسااااااااام ؟!!! 
بصت من بعيد لقت عربيه فول وطعميه اللي بتعمل اكل في الشارع جايا عليها كل الناس طبعا مستغربه 
ايه دا وهي كمان مش عارفه ازاي عربية فول تدخل الكليه كدا عادي 
فضلت تقرب منها وبعدين شافت مين راكبها فتحت بوقها وهي مش مصدقه 
كان حسام لابس بدلت الشغل وهو اللي سايق العربيه 
409 

وماسك في ايده غزل بنات زي البياع والزمارة بتعته وغزل البنات طالع منه بلالين كتييييييير 
نزل منها ووقف ادمها وقال وهو بيضحك 
تحبي اعملك ساندوتش يا ابله.. 
حبيبه وهي فاتحه بوقها : ها ؟.. 
زمرلها بزمارة غزل البنات وكمل : يبقي اكيد عايزة غزل بنات.. 
ها؟.. 
هو ايه اللي ها 
انتي اتخرصتي ولا ايه 
انتي يابت.. 
فاقت حبيبه من الصدمه اللي فيها وبعدين كشرت 
عايز ايه ها? 
انت ايه اللي جابك هنا.. 
جاي اطلب ايدك.. 
علي اساس اننا مش متجوزين اصلا.. 
وفيها ايه لما اطلب ايدك تاني.. 
لا يا استاذ انا لو كنت قبلت اول مرة يبقي مش هكررها تاااني انسي.. 
يعني اخد غزل البنات وامشي؟.. 
ها؟.. 
هههههههه يبقي مش عايزاني امشي.. 
410 

وشاور للصورة اللي علي اليمين.. 
شوفتي دي كانت ملاك زيك كدا عرفت شيطان كان كل حياته نكد وارف 
وهو اللي عامل في نفسه كدا قعدت تحببه في الحياة وفي الدنيا بضحكتها البريئه دي بس هو برضو مقتنعش ومفهمش مهو اهبل بقه 
المهم تعبها معاه وبهدلها وبغباءة حرم نفسه وحرمها من ضحكتها وكان شرة زاد وهي الهاله اللي كانت حواليها بسبب ضحكتها قلت 
بس هو لما لقاها هتضيع منه فاق كان فاكر ان ربنا هيحرمة منها بس الحمد لله ربنا رجعاله تاني 
وقاله دي اخر فرصة ليك استغلها صح والشيطان دا جاي النهارده عشان يقولك انه نفسه يشوف ضحكتك تاني ويستغل الفرصه 
دي.. 
وكان في بنوته حلوة قالتلي جمله عجبتني اوي ان مش كل حاجه بالبدايات في نهايات كتيرة حلوة بس لو اهتمينا بيها زي اهتمامنا 
بالنهايات.. 
وبعدين زمر بزميرة غزل البنات وخلاها تبص وراها لقت بوستر كبير برضو كان عليها صورت حسام وهو لابس بدلته وشايل حبيبه 
وهي لبسه فستان الفرح وحواليهم ضي ابيض في احمر وقرأت الكلام المكتوب علي البوستر.. 
مش كل حاجه بالبدايات في نهايات كتير حلوة زي اخر شوية ميه اخر حته في الشوكولاته اخر نظرة بتبص عليها لحد هيوحشك 
اخر كلمة اخر حضن اخر مسكة ايد 
لو اهتمينا بالنهايات زي البدايات كده هتلاقي فيها حجات حلوة كتير زي حكايتنا دي ممكن بقه تحني عليا وتصلحيني وتقبلي.... 
. 
ولقت بعد تقبلي شوية نقط كتيييير. 
لفت لقت حسام واقف فوق عربية الفول وبيطير غزل البنات مع البلالين ماعادا بلونه وكيس واحد غزل بنات 
ونط من فوق العربيه وفتح كيس غزل البنات وطلع منه خاتم وقعد علي ركبته وقالها.. 
وتقبلي تتجوزيني لتاااني مرة وتبقي مراتي وحبيبتي وملاكي ودنيتي وروحي وبنتي واختي والنفس اللي بتنفسه وانا ابقي بباكي وممتك 
وجوزك واخوكي وصحبك ممكن تخلي معايا النهايه حلوة زي بدايات كتييير حلوة 
ممكن؟ !!! 
حبيبه وقفه مصدومة طبعا مش عارفه تقول ايه ولا تعمل ايه حتي الناس اللي بيبصو عليهم مش مصدقين ضحك حسام وقالها 
هااا رجلي بدأت توجعني من القعده دي يا ست حبيبه.. 
411 

ضحكت جامد اوي وعنيها دمعت وهزت راسها علي انها موافقه : يلا قوم عشان رجليك بس .. 
قام ومسك اديها وحطلها الخاتم في صابعها وباس اديها فرد ايده عشان يحضنها بس لقي الناس كلها بتبص عليهم واسماء بتسقفلهم.. 
حسام: احمممم الظاهر اللي عايز اعمله دا مينفعش هنا.. 
وحوط بأديه رقبتها 
وضحك وهو ماشي معاها 
وكمل: تعالي كدا عايزك في موضوع حياة او موت.. 
بصتله باستغراب : موضوع ايه.. 
لا انتي لسه هتسألي الوضع ميسمحش بكدا خالص تعالي وانا هفهمك كل حاجه في البيت انا وانتي بقه والشيطان تالتنا .. 
رفعت حجبها وقالت : حسااااااااام 
.. 
دايما كدا يابنات تفكيركو زبااااله.. 
اهو انت.. 
هو احنا لسه هنتخانق.. 
وشالها علي كتفه وركب عربية الفول وحبيبه فطسانه من الضحك.. 
حبيبه: الله يخربيتك ايه اللي انت بتعمله دا 
انا اتفضحت.. 
الله منتي لسه هتتخنقي وانا واخد العربيه من الراجل وقايله نص ساعه وهرجعالك.. 
هههههههه نزلني ياض.. 
ياض كمان يبقي مفيش نزول .. 
412 

يا واد هتغابا عليك.. 
هتعملي ايه يعني.. 
مش عارفه بس هتغابا برضو.. 
**** 
فضلو يضحكو كدا ورجع حسام العربيه لصاحبها 
وركبو عربيتهم عشان يروحو 
وحسام ماسك ايد حبيبه جامد مسبهاش ابدا ووصلو البيت عندها استقبلهم محمد وامال وهما فرحانين اوي.. 
محمد: والله ما تعرفو فرحتي ازاي ربنا يسعدكو يا ولاد.. 
حبيبه/حسام: ربنا يخليك يا بابا /عمي 
محمد: خدو بالكو من بعض ومش عايز حد فيكو يزعل من التاني.. 
بص حسام لحبيبه : لا ياعمو خلاص ان شاء الله معدش في زعل تاني.. 
محمد: ربنا يهديكو لبعض.. 
وسلمو عليهم ومشيو 
**** 
وصلو بيت حسام وراحو لمجدي ونجلاء.. 
مجدي: لما عمك محمد قالي والله ماصدقت.. 
بص حسام لحبيبه وقال بصوت واطي : هو في ايه 
احنا كنا عاملين ايه في الناس دي 
ناقص يجي عم عصمان البواب يقولي انا مش مصدق.. 
413 

ضحكت حبيبه وقالت بصوت واطي : عصمان مين.. 
وانا اش عرفني انا عصمان مين دا انتي بتسألي اسأله غريبه اوي.. 
مجدي: بتقول حاجه يا حسام.. 
حسام: لا يابابا سلمتك بقول احنا كمان مصدقناش والله.. 
فضلت حبييه تضحك عليه لحد ما طلعو وبعدين مسكت ايده وهما طالعين علي السلم.. 
وقالتله باستغراب: انت مين.. 
انا الملامين.. 
هههههه حسام مبهزرش بجد انت ازاي بقيت كدا.. 
يبنتي انا اصلا هياس 
بس الزمن مدنيش فرصتي.. 
هههههه وخلاص خدتها.. 
الصراحه مش اوي.. 
وشالها علي اديه 
قالت وهي بتضحك : انت بتعمل ايه يبني انت.. 
الله مش انتي العروسه النهارده يبقي لازم عريسك يدخلك شقتك كدا ولا ايه يا عروستي.. 
كدا يا عريسي يلا بسرعه بقه عشان جعانه.. 
الله يخربيت الاكل وسنينه يابت انتي معندكيش غير السيرة دي.. 
منا مكلتش بقالي كتير ياعم.. 
414 

ياعم ؟ انا حاسس اني شايل مصلحي المخبر عندي 
متزروفيني بونيه احسن يا حبيبه.. 
لا متهونش عليا يا جزمة .. 
لالالالالا والنبي قلتي ايه 
سمعيني تاني.. 
يا جزمه.. ? 
دا انتي بت فصيله مش دي اللي قبلها.. 
عليا؟ .. 
لا مرارتي ابوس ايدك انا مش ناقص انا كدا هرميكي من هنا.. 
هههههههه قلت متهونش علياااا.. 
امووووت انا.. 
واعيد السنه ههههههههه.. 
هي ليلة فل انا عارف.. 
وفتح بابا الشقه ودخلو اوضتهم وحط حبيبه علي السرير 
كانت الاوضه مليانه بلالين وقلوب وورد علي السرير 
قعدت حبيبه علي السرير وهي فرحانه اوي وقالت وهي بتلعب بالورد اللي علي السرير.. 
حسام تعالي نصلي ركعتين شكر لربنا انه رجعنا لبعض وهدانا كدا.. 
ماشي يا قلبي قومي غيري واتوضي وانا هقوم اتوضي.. 
وصلو ركعتين شكر لربنا وفرحت حبيبه اوي انها صلت معاه وخلصو صلا وقعدت حبيبه بالازدال.. 
415 

ابتسم حسام وسالها : حبيبه ؟.. 
ايون.. 
هو الازدال دا انتي مولوده بيه.. 
لا طبعا.. 
طب متبنياه.. 
اي يا واد العسل دا.. 
امال لبسهولي أربعة وعشرين ساعه ليه يختي 
اقلعي يابت الازدال 
دا بدل مانتي حرة.. 
لا ياعم الجو حر قصدي برد.. 
هشغل الدفايه.. 
وليه تشغل الدفايه منا مدفيه طبيعي اهه.. 
بت متعصبنيش.. 
خلاص ياحج هدي نفسك بس 
انت عندك عيال.. 
هااح يسمع منك ربنا.. 
قامت حبيبه عشان تشوف حاجه تلبسها وفضلت وقفه ادام الدولاب شويا قام حسام ووقف جمبها 
حسام: اي يبنتي محتارة ليه.. 
منا بدور علي حاجه البسها.. 
416 

طب ادور معاكي.. 
وشد الضلفه عشان يدور معاها شدتها منه : نعم يعني اي خدمة ؟.. 
يبنتي هدورلك علي حاجه.. 
لا متشكرين لافضالك مش عايزين مساعده.. 
يبت اسمعي.. 
عايز تبص في دولابي ليه ها ها ها.. 
هههههه انتي هبله يابت.. 
اة هبله ويلا بقه عشان اغير هدومي.. 
طب طب.. 
طب ايه.. 
يعني بقول ادور معاكي.. 
يا واد امشي بقه.. 
وخرجته برة الاوضه 
:علي فكرة بقه زوقي حلو انتي الخسرانهحسام وهو برة : 
وفضل واقف شويا وبعدين خبط علي الباب.. 
حبييه بيبه.. 
عايز ايه.. 
عايز ادخل .. 
417 

ودخل لقاها وقفه علي السرير ولبسه روب طويل وتحته حاجة اقصر منه.. 
تصدقي بالله الازدال كان ارحم.. 
هههههه قول لنفسك.. 
قعدت تتنطط علي السرير 
فسالها: انتي بتعملي ايه.. 
اصلي فرحانه وشكل الاوضه تحفه والورد اللي علي السرير دا حلو اوي فقلت اتنطط شويا تعالا اتنطط معايا.. 
ضحك وقرب منها : دا اللي هو ازاي يعني.. 
عادي اللي هو كدهو اطلع بقه.. 
طلع حسام ووقف جمبها وبدأ يتحرك معاها فضلو ينطو علي السرير وهما بيضحكو جامد 
وحسام ضحكته كانت حلوة لان حبيبه مش متعودة عليها فضل يبصلها شويا وهي كمان مشلتش عنيها من عليه ولا من علي ضحكته 
قعد ينط اعلي منها فهي اتغاظت وفكت الروب عشان تعرف تنط اعلي منه اول ما فكته فضل مبلملها شويا ووقف مكانه.. 
حبيبه: هاهاهااا غلبتك انا اللي نطيت اعلي منك.. 
بصتله شويا وهي مش عارفه ماله 
حبيبه: حسااام حسااام في اي يبني مالك.. 
ها ؟.. 
هو ايه اللي ها في ايه.. 
شكلي مش انا لوحدي اللي زوقي حلو.. 
قصدك ايه.. 
وبصت لنفسها وصوتت في وشه.. 
418 

حبيبه: والله ماخدت بالي.. 
فيه اي ببنتي جبتيلي العصبي.. 
وشدها من اديها وقعدو 
اتهدي بقه.. 
حبيبه وهي بترجع لورا: ايه بتبصلي كدا ليه.. 
اصلك بتفكريني بخالتي.. 
مالها ؟ .. 
ههههه الله يرحمها بقه 
**** 
قامت الصبح وفتحت عنيها لقت تذاكر علي مخدة حسام 
مسكتهم عشان تشوفهم وفجأة قالت بصوت عالي :حسااااااااااااااام اي دا 
اي دا 
اي دا... 
جه حسام من برة وهو ماسك وردايه حمرا ورا ضهرة : في اي يبت مالك.. 
مالي ايه 
اي دا ؟.. 
انتي شايفه ايه دي تذاكر سفر.. 
منا عارفه بس فين ولي وامته.. 
براحه بس كدا 
دي تذاكر سفر لتركيا وان شاء الله هنسافر بكرة الصبح لي دي بقه مش عارفها الصراحه.. 
419 

انا بحلم صح 
حسام انت سخن يا حبيبي ؟.. 
رد حسام وهو حاطط ايده علي قلبه : لا انا اللي كدا ممكن يحصلي حاجه 
يا أيه يا نور حبييك.. ? 
ضحكت حبيبه وقالت بكسوف :الله بقه متكثفنيش يا حوسام.. 
طب اسمعها مرة مرة وحده وحياتي.. 
احممم حبيبيييييييي.. 
يا روح وعيون وقلب حبيبك 
هو انا ازاااي كنت غبي اوي الفترة اللي فاتت دي 
وسيبك كدا راحه جايا ادامي من غير مكلك ازااااي.. 
هههههه لا انا كمان كنت حمارة اني مدتش لنفسي فرصه اني اشوف ضحكتك الحلوة دي ولا اسمع الكلام اللي يفرح القلب دا.. 
لو هيفرحك دايما كدا 
انا عندي استعداد اقولهولك كل دقيقه.. 
وانا موافقه .. 
وخرج الوردايه من ورا ضهرة وحطهلها ف شعرها.. 
حسام: بصي بقه يا ستي انا عايزك بعد كدا متزعليش مني في اي حاجه 
وانا ان شاء الله مش هعمل اي حاجه تزعلك ولو حسيتي اني زعلتك في حاجه تعالي وقوليلي واشتكيلي وانا هضرب نفسي قلم هنا 
وقلم هنا.. 
دا انا اللي اضربك سعتها ..نفسك دي تبعي ملكش دعوة بيها 
انا اللي اضربها وانا اللي افرحها وانا اللي احضنها كدهووو كدهووو .. 
وقامت حبيبه وحضنته جامد ومسكت في رقبته .. 
420 

حسام: انا كدا مش هوديكي تركيا انا كدا هلففك العالم.. 
ضحكت وبعدين حططت راسها علي رجليه وبصتله : ها بقه قولي اي موضوع تركيا دا.. 
دا بقه شهر العسل بتعنا بس الحقيقي مش انتي كنتي هتموتي وتشوفي مهند انا هوديكي ليه.. 
هههههه لااا دا كان زمان دلوقتي انا معايا اللي يضرب مهند بالجزمه.. 
ايوااا بقه.. 
طب 
طب ازاااي.. 
قصدك يعني عشان الطيارة.. 
ايوة.. 
لا متخفيش انا طول منا معاكي كدا ولا يهمني اي حاجه 
حاسس وانا معاكي اني عايز اعمل اي حاجه حتي لو كنت بخاف منها .. 
ياعم علي الكلام الكبير بس في مشكلة كمان 
الكلية.. 
خدتلك اجازة مرضي 
واسماء هتكتبلك كل المحاضرات وتبقي تجبهالك ان شاء الله.. 
انت ازاي حلو كدا يا خراااشي هات بوثه يا واد.. 
لا يختي بتكثف.. 
هههههه طب يلا نقوم نفطر .. 
تقومي وانا موجود برضو 
عيب عليكي.. 
421 

وقام جاب الفطار ودخل عليها 
حبيبه: حسااام انا مقدرش علي كل دا.. 
وانتي لسه شوفتي حاجه 
يبنتي انا هعوضك الفترة اللي فاتت دي بسنين كدا دلع وفرح.. 
ربنا ما يحرمني منك.. 
ولا منك يا حبيبتي.. 
فضلت بصاله شويا 
حسام باستغراب: ايه بتبصيلي كدا لي.. 
اصل اول مرة اسمعك بتقول حبييتي كدا.. 
مش انتي حبيبتي ولا ايه.. 
اة طبعا.. 
طب يلا كولي عشان نترل نعمل شوبنج ونجيب هدوم نسافر بيها.. 
طب ما انا الحمد لله عندي.. 
وفيها ايه زيدت الخير خيرين .. 
وخلصو فطار وكل واحد كان وراة حاجه عملها وجهزو ونزلو يلفو في المولات.. 
حبيبه : حسام اي رايك في دا .. 
لا مش حلو ضيق من فوق.. 
عاااا حرام عليك يا حسام دا عاشر واحد البسه وتقولي لا .. 
422 

امال عايزاني اسيبك ماشيه كدا.. 
طب ودا ماله ماهو طويل وواسع اهه.. 
لا ضيق يلا 
ولا انتي عايزة الأتراك يشفوكي كدا يخدوكي مني وارجع مصر لوحدي.. 
لا والنبي 
كل بعقلي حلاوة 
طب اقولك علي حاجه منجيب هدوم من هناك وخلاص.. 
محنا هنجيب من هناك ومن هنا.. 
بس كدا كتير هلبس دا كله فين.. 
يستي ولا كتير ولا حاجه عشان يبقو يقضو خروجتنا.. 
لي هو احنا هنترل كل يوم.. 
وكل ساعه وكل دقيقه.. 
ولفو بعدها علي محلات تانيه 
حسام: حبيبه ايه رايك في دا.. 
الله يا حسام حلو اوي.. 
مش قلتلك زوقي حلو عشان تصدقي بس 
ابقي سبيني انقي معاكي بقه.. 
هههههه اتلم.. 
الله بقولك انقي معاكي هدوم السفر شايفه اهو 
انتي اللي دماغك وحشه ادخلي قسيه بقه وانا هدورلك علي حاجه كمان.. 
423 

ماشي.. 
واشترو كام طقم لحبيبه وكانو كلهم من زوق حسام 
حبيبه: طب وانت بقه مش هنجبلك حاجه.. 
لا مش لازم 
المهم انك جبتي اللي عجبك وخلاص.. 
لا تعال وانا بقه اللي هنقيلك.. 
دخلو محل واختارت حبيبه كذا طقم لحسام ووقفت برة البروفه تستناه.. 
حسام: حبيبه.. 
ايوا يا روحي.. 
تعالي كدا اصل مش عارف القميص دا ماله.. 
ماله.. ? 
وقربت من البروفه شدها من اديها ودخلها معاه وشد الستارة.. 
حبيبه: هههه يخربيتك انت بتعمل ايه.. 
وحشتيني.. 
الله منا لزقه في دراعك من الصبح.. 
برضو وحشتيني.. 
يبني الناس برة تقول ايه.. 
عادي واحد ومراته وهما مالهم.. 
424 

والواحد ومراته دا ملهمش بيت ولا ايه.. 
عادي ليهم.. بس برضو 
بيحبو بعض برة البيت.. 
احنا كدا هيتقبض علينا.. 
متخفيش انتي ناسيه اني ظابط ولا اي كل بتوع الاداب صحابي هههههه.. 
عايز ايه يعني.. 
اي رايك في الطقم.. 
يعني مش ممكن تسألني السؤال دا برة البروفه.. 
لا مينفعش قولي بقه حلو ولا لا.. 
اكيد طبعا حلو مش زوقي .. 
ياسيدي علي الثقه.. 
ايوا يبني انا باكينا وانا ماسكة في نفسي .. 
ماشي مدام عجبك انا هجيبه استني بقه اقيس التاني.. 
تقيس التاني فين.. ! 
هنا عشان اوريهولك.. 
يحرقك انا طالعه.. 
وعدت من تحت ايدة وفتحت الستارة وهي بتضحك.. 
ندهلها حسام بضحك :استني يا حبيبه بيبه .. 
425 

بعد ما خلص طلعلها برة.. 
حسام: كدا تجري وتسبيني.. 
اة كدا يلا ادامي 
ولا استني.. 
شافت كذا زرار في القميص مفتوح وقفته ادمها وقفلتهم 
وقالتله : متبقاش تسيب زرايرك كدا ولا عايز تبرد يعني.. 
يالهوي ياناس علي كدا بحبك وربنا بحبك.. 
هههههه وانا بمووووت فيك... 
**** 
روحو شقتهم وجهزت حبيبه شنطتها وشنطت حسام 
وقعدت علي السرير 
جه حسام جري وهو ماسك طبق فشار وقعد جمبها علي السرير 
اتخضت وسألته : في ايه؟.. 
في فيلم هيبدأ دلوقتي اتغطي يلا عشان هنتفرج عليه .. 
بصت لقته قافل نور الشقه كلها.. 
حبيبه: اي دااا انت قافل الأنوار كلها كدا ليه.. 
لزوم الفيلم بقه.. 
ضحكت وبصتله : طيب مدام كدا نقفل نور الاوضه كمان.. 
بصلها بأستغراب : اي دا مين بتقول كدا.. 
426 

انا يبني.. 
امال فين افتح النور وحياتك افتح النور.. 
لا دا كان زمان وبعدين هو انا ممكن اخاف وانت جمبي برضو.. ? 
هااااح يخربيت كلامك الحلو 
طب يلا اقفلي النور اللي جمبك.. 
وقفلو الانوار ومفضلش غير نور التليفزيون وحطو الفشار وسطهم 
حطت حبيبه راسها علي كتف حسام وحوطت اديها علي وسطة وهو حط ايده علي شعرها وبدأ الفيلم 
كان فيلم رعب كانو مندمجين معاه اوي تبعوة وهما بيكلو الفشار.. 
حبيبه: الله شفت الوحش وهو بياكل احشاء الراجل.. 
الله يخربيتك وتقوليلي بخاف 
دا انا اللي مفروض اخاف منك دا انتي بت دمويه.. 
هههههه عووو.. 
وقبل نهاية الفيلم بشويا 
حسام : يا سلام يبني علي الحركات شوفتي الحته دي يا بيبه؟ 
حبيبه حبيبه... 
بصلها لقاها نامت حط الفشار جانبه وعدلها عشان تنام بس فضلت ماسكة فيه ابتسم وقفل التليفزيون ونام جمبها 
**** 
قامو الصبح مع بعض 
وابتسمتله وقالت ..صباح الخير.. 
427 

صباح النور والجمال وكل حاجه حلوة بقه .. 
يلا عشان نلحق نفطر ونطير بقه.. 
ماشي يا حبيبي يلا .. 
وقامو جهزو حجاتهم وسلمو علي اهلهم وركبو وراحو المطار.. 
حسام كان ساكت.. 
حبيبه: ايه يا حسام لو عايزنا نرجع مفيش مشكله.. 
لا يا حبيبتي نرجع ازاي انا وعدتك وان شاء الله هنسافر ونتبسط.. 
وجه معاد طيارتهم فضلت حبيبه ماسكة فأدية وطلعو السلم وقعدو مكانهم .. 
حوسااام.. 
نعم.. 
عامل ايه.. 
مش عارف كنت مفكر الموضوع اسهل من كدا.. 
مهو سهل اهه ولسه ان شاء الله لما نطير هيبقي احلي.. 
اة انتي هتقوليلي دا هيبقي احلي واحلي.. 
هات ايدك كدا.. 
وخدت اديه وحطتها علي قلبها 
ها سامع ايه.. 
مش سامع حاجه.. 
428 

طب حاسس بأيه.. 
حاسس بدقات قلبك اهه.. 
طيب خليك مركز معاها وانسي ضربات قلبك خالص عشان انا كمان عمري مركبت طيارة وعايزة حد يطمني ممكن ؟ .. 
ومشيت الطيارة وحبيبه هي كمان ماسكة في ايدة جامد عشان متخفش وحسام نسي خوفة خالص وفضل يطمن فيها هي ضحكت 
اول ما شافته كدا وبعد ما طلعو بالطيارة نامت علي كتفه 
حسام : انا مكنتش متخيل خالص ان الموضوع هيبقي سهل كدا.. 
الحمد لله اشكر ربنا انت بس اللي مكنتش مدي لنفسك فرصه.. 
عندك حق انا لو كنت جربت وضغطت علي نفسي كنت هبقي زي دلوقتي.. حبيبه انا مش عارف اوصفلك الاحساس اللي جوايا انا 
بحبك اوووي.. 
وانا يا حسام بقيت بحبك اكتر من نفسي ربنا ما يحرمني منك .. 
ووصلو تركيا وراحو علي المكان اللي هيقعدو فيه 
كان شاليه دور اول علي البحر بالظبط اول ما دخلت وشافت منظر البحر 
من الاوضه قعدت تدور حوالين نفسها وهي بتضحك.. 
فضل حسام بصصلها شويا وقالها: مبسوطه.. ? 
هي مبسوطه دي تيجي جانب اللي انا حساة دلوقتي ايه ؟ 
انا الاحساس اللي فيا دا ميتوصفش بس ازاي لقيت الشاليه الحلو دا.. 
عملت سيرش علي النت وحجزته ودفعت كمان لقيته فرصة متتعوضش.. 
جداااا بصراحه انت مش شايف منظر البحر ولا ايه .. 
طب تعالي استريحي شويا وبعد ما نصحي نبقي نروح نقعد عليه.. 
429 

انت عايزني انااام واسيب المنظر دا ? بتهزر اكيد 
لا انا مش هنام انا هستغل كل دقيقة لينا هنا.. 
يبنتي احنا جاين من سفر ولسه الايام جايا كتير استغليها برحتك.. 
انت بتسمي الساعتين اللي جينا فيهم دول سفر لاااا هستغل الوقت من دلوقتي .. 
وفتحت الدولاب وقعدت تدور علي مفرش ابيض 
وخدت مخدتين 
وقلعت الشوزة ونزلت تجري علي الرمله وهي بتضحك 
اقفل الشاليه وحصلنيييي.. 
هههههه عبيطة وربنا عبيطة .. 
فرشت المفرش ادام الشط بالظبط وحطت فوقيه المخدتين 
جه حسام وفي اديه طبق شيبسي.. 
قلت بقه اجبلك حاجه تتسلي بيها وانتي بتستغلي البحر .. 
طب تعالي اقعد بقه.. 
أدينا قعدنا ياستي هه.. 
حطت راسها علي كتفة وقعدت تبص للبحر .. 
حسام هو انا كنت رخمة معاك اوي ؟.. 
عايزة الصراحه ولا الصراحه.. 
ياريت الصراحة التالته احلي.. 
هههههه الصراحة يعني كنتي رخمه رخامة كدا معجونه بتلامة علي شوية رزالة محطوط فوقيهم برود اايه لووز.. 
430 

ياربي علي الكوكتيل الجميل تصدق انت رخم اة والله.. 
يبنتي مش قلتي عايزة الصراحة اكدب عليكي يعني.. 
امال انت بقه كنت ااايه ياربي كنت سقعان وتلم.. 
ايه سقعان دي؟.. 
يعني بارد 
المهم سبني اكمل كنت شايف نفسك اوووي معرفش يخويا علي ايه.. 
احترمي نفسك يابت دا انا ظابط اد الدنيا.. 
يا شيخ اتلهي 
كنت بجح كدا وسعات كان عندي شعور جوايا بيقولي اني لو مت عمري ما ههمك.. 
بعد الشر عليكي يا بت انتي.. 
لا والله 
دلوقتي بعد الشر 
بعد ماكنتي بتدعي عليا.. 
منتي كمان كنتي بتدعي عليا.. 
الصراحة كنت تستاهل.. 
وانتي كمان كنتي تستهلي القتل مش كفايا ايدك الطويله دي.. 
ايدي دي هي اللي جمعتنا ولا ايه.. 
يعني مكنش ممكن نتجمع بطريقه الطف شويا.. 
لا احنا معندناش غير كدا يا امور عجبك ولا مش عجبك.. 
431 

عجبني ياباشا عجبني .. 
اة فكرت 
طب ودلوقتي يا حسام.. 
دلوقتي ايه ؟.. 
شعورك أية من نحيتي.. 
حاسس اني عايز افضل ماسك فيكي كدا مسبكيش .... 
كملت وهي بتحضنه جاامد : وانا كمان 
يا سلام لو نفضل في مكانا دا والبحر ادمنا كدا علطول.. 
خلاص هجبلك طبق مية في الاوضه بتعتنا ونفرش نفس الفرشة دي ونقعد كدا دايما.. 
يا رخم.. 
اهو انتي .. 
حسام يعني ايه حب.. 
ازاي يعني.. 
اصل طول حياتي معرفش يعني ايه حب كل الناس بتقعد تقول وتتكلم عليه بس ازاي الواحد يعرف انه بيحب.. 
انتي حسا بأيه دلوقتي.. 
حسا اني مبسوطة وسعيده وطيرة من الفرحه وعايزة امشي فوق الميه دي حسا بشوية حجات جوايا متلخبطة.. 
طب ولو مشيت انا دلوقتي هيبقي عندك نفس الشعو دا ؟ .. 
لا طبعا انا حسا بالاحساس دا عشان انت معايا.. 
432 

اهو هو دا الحب بقه انك تحسي بشوية الحجات المتلخبطة دي وانتي مع اللي بيحبك 
تبقي طايرة علي سحابة بيضا وحطا ايدك في اديه او سندة راسك علي كتفه وحسا بالامان معاه مش عايزة تسبيه ولا هو عايز يسيبك 
.. 
طب وانت ايه الحب بالنسبالك.. 
دلوقتي ولا قبل كدا ؟ .. 
دلوقتي.. 
الحب بالنسبالي دلوقتي ؟! 
..هو انتي 
كل حاجه فيكي ضحكتك خدودك لما بتحمر 
مشيتك شعرك ريحتك مسكت ايدك 
لما بحضنك بحس ان الزمن حواليا وقف ومش سامع حاجه غير نفسك بطمن اوي ساعتها 
لما بلاقيكي خايفه بنسي اااي حاجه مخوفاني ومبيبقاش همي غيرك 
عايز ابسطك وافرحك واشوفك وانتي هبله كدا.. 
انا هبله يا وحش.. 
يعني سبتي كل الكلام اللي فات دا ومسكتي في هبله 
اكدب عليكي يعني 
اة هبله ومجنونه كمان ومن اول ماشوفتك وانتي هبلاني اكتر.. 
لا يا بابا انت اصلا مجنون بس مستني حد يجي يطلع الجنون اللي جواك دا.. 
بصراحة اة وعايز اعمل معاكي كل حاجه هبله بتتعمل 
زي دلوقتي كدا.. 
بصتلة بأستغراب وقالتله : دلوقتي ايه.. 
قام وشالها وجري بيها علي البحر 
433 

..بتعمل اي يا مجنون مبعرفش اعوووووم ... 
قالها وهما جوا البحر : وانا هعلمك.. 
كان غيرك اشطر طول حياتهم بيعلموني وبرضو مبتعلمش.. 
لا يا ماما نحن نختلف عن الاخرون خااالص تفرق اكيد لما اي حد يعلمك ولما جوزك حبيبك هو اللي يعلمك .. 
لا هتقولي سيبك نفسك والميه هتشيلك وساعتها هلاقيني شاربة نص مية البحر.. 
هههههه لا انا هفضل ماسكك ومش هسيبك ابدا.. 
وعد ؟.. 
وعد.. 
طاايب انا هجرب وانت حر بقه لو شربت مية بحر.. 
متخفيش طول منا معاكي.. 
طب بعد الكلام الحلو دا اعوم ازاي مينفعش طبعا.. 
لا الكلام دا بالذات اللي هيخليكي تعومي بسرعه.. 
وبدأ حسام يعلمها فترة كبيرة وبعد سعااات بدأت حبيبه تعوم لوحدها.. 
اي دا انا بعوم انا اتعلمت العوم.. 
شوفي بقه مش قلتلك .. 
انا مبسوطة اوي.. 
مدام انتي مبسوطة كدا انا هعلمك كل يوم حاجه جديدة يلا بقه نروح الشاليه قبل ما تخدي برد .. 
خليني شويا دا العوم دا حلو خالص.. 
434 

حبييببه يلا ادامي.. 
بصتله وهي مقموصه : حااضر.. 
**** 
وراحو الشالية وخلص اليوم ونامو 
تاني يوم راحو يتفسحو 
وكانو مبسوطين خالص 
وهما مروحين بقه 
حبيبه : انا تعبت يا حسام رجلي وجعتني.. 
خلاص يا حبيبتي قربنا اهه.. 
لا خلاااص معنتش قادرة.. 
وسابت ايده وقعدت علي الرصيف.. 
حسام : هتفرجي الناس علينا قومي.. 
هو حد يعرفنا هنا 
سيبك.. 
طب قومي 
خلاص الشاليه قرب.. 
لا خلاص انا لو قمت رجلي ممكن تغلط فيا.. 
طب تعالي.. 
ايه.. 
تعالي بس.. 
435 

وقيمها وشال الشنطتين اللي كانو في اديها وركبها علي ضهرة.. 
حبييه : هههههه الناس بتبص علينا.. 
الله مش انتي اللي لسه قايله ان محدش يعرفنا هنا 
وكمان مين الناس دي وانا اروح اضربهم ازاي يبصو وانا معايا مراتي حبيبتي... 
حبييه وهي هتموت من الضحك وبتشورله : هي الست التخينه دي والراجل الضلفة اللي معاها.. 
بصلها وبصلهم وقالها : انا بقول المسامح كريم يعني يا حبيبه 
مهم شيفين اتنين هبل لازم نعذرهم.. 
دلوقتي مش هتروح تضربهم ماشي ياعم المسامح يلا امشي بقه عشان انا جعت .. 
ماشي ماشي منا سواق السياده يلا كلو في ميزان حسناتي.. 
يا واد يا مؤمن هههههه.. 
**** 
وعدا كذا يوم وهما مستمتعين مع بعض جدا والجو كان يجنن 
وكانو بيستغلو كل دقيقه مع بعض .. 
وفي يوم صحيت حبييه من النوم متأخر لقت حسام لسه نايم باسته من راسه وقامت عشان تصلي بعد ما دخلت الحمام وطلعت ملقتش 
حسام مكانه 
بس لقت حاجه تانيه قربت ومسكته كان فستان فرح ابيض وعليه وردايه حمرة كان رقيق وشيك اوي بصتله وهي مستغربه 
وقالت بصوت عالي : ايه دا.. 
دخل حسام في اللحظه دي وهو ماسك وردة في ايدة وكالعادة حطهلها في شعرها وضمها وقال : دا فستان فرح.. 
منا عارفه انه فستان فرح بس لي يعني وكملت وهي بتضحك : احنا هنتجوز تاني ولا ايه.. 
436 

وتالت ورابع وخامس احنا ورانا ايه 
انا عن نفسي فاضي انتي وراكي حاجه.. 
لا بجد يا حسام ايه دا.. 
دا فستان هتلبسيه دلوقتي.. 
ليه بقه.. 
عشان عشان عشان.. 
ايوا انا مستنيه عشان دي .. 
عشان هتبقي عروستي النهارده بحق وحقيقي 
وهرقص معاكي رقصتنا بجد 
وهشيلك بعد الرقصه 
وانا بضحك 
واتمايل معاكي علي الموسيقي 
وانا ضمك ليا ونعوض احلي يوم في حياتنا 
بيوم احلي منه.. 
دمعت حبيبه وقالتله بصوت عالي وهي بتحضنه : بحبك بحبك بحبك بحبببببببك.. 
وانا بعشقك 
والله العظيم بعشقك 
يلا بقه جهزي نفسك ولما تخلصي هجيلك.. 
رايح فين.. 
دلوقتي تعرفي.. 
437 

صلت حبيبه وشكرت ربنا 
وقعدت تجهز في نفسها 
وعملت الطرحه عاديه زي الاتراك وخلصت واستنت حسام.. 
سمعت صوت 
لفت لقت حسام داخل عليها وهو ماسك بوكيه ورد ولابس بدله سوده .. 
حبيبه: عريسي قمر يا ناس.. 
اكيد مش احلي من عروستي 
يالهوي كل يوم بتحلوي عن اليوم اللي قبله اعمل ايه انا دلوقت .. 
لا انت لو عملت حاجه اكتر من كدا انا ممكن اموت من الفرحه.. 
بعد الشر عنك 
ممكن بعد اذن عروستي تأنكجي في ايدي .. 
انا اصلا هفضل متعلقه في ايدك كدا طول العمر.. 
وفتح حسام ستارة البلكونه اللي بيترلو منها يروحو للبحر اول ما حبيبه شافت المنظر بلمت.. 
كان فارش سجادة طووويله زي اللي كانت في القاعه يوم فرحهم 
وحاطط في الجنب الشمال واليمين شمع لحد اول الشط 
وعامل قعدة صغيرة ليهم علي الارض وف نصها طربيزة عليها الاكل بتعهم وتورتايه صغيرة 
مشيو لحد ماقربو من الشط 
راح حسام شغل اغنية 
انا كلي ملكك بتاعت فرحهم ورجع لحبيبه تاني.. 
حسام: ممكن ارقص مع حضرتك الرقصه دي.. 
حبيبه: هههههه ممكن جدا.. 
وفضلو يرقصو مع بعض وحبيبه هتموت من الفرحة وهي متعلقه في رقبته.. 
438 

فاكر يا حسام رقصتنا يوم الفرح.. 
ودي حاجه تتنسي سيادتك .. 
هههههه مكنتش مستوعبه انك خلاص بقيت جوزي واول ما حطيت ايدك علي وسطي كنت هديك بالبونيه.. 
حرام عليكي يا شيخه يعني عملك جو رومانسي 
وشمع واكل عشان متقولليش جعانه وفستان فرح 
وتقوليلي بونيه ليه بتفصليني كدا يا حبيبه.. 
يا حبيبي بفكرك بس.. 
فاكر يختي كل حاجه.. 
فاكر ايه.. 
فاكر لما كنتي قعده تلفي حوالين نفسك وبتتفرجي علي العربيات وفاكر لما كنتي عايزة تخدي العربيه كلها لوحدك بفستانك الكبير دا 
وفاكر لما كنتي عايزة تلتهمي الاكل بالاطباق.. 
دا انت قلبك اسود.. 
طب انتي فاكرة ايه.. 
فاكرة برضو رزلتك ورخمتك عليا.. 
لا بجد فاكرة ايه.. 
هاااح فاكرة شكلك بالبدله 
ووقفتك وانت ماسك البوكيه 
وشعرك وهو كان بيلمع يومها كدا وبصتك ليا وانا نزله.. 
ايه دا دا انتي طلعتي سوهنه وبتبصي من تحت لتحت وانا اللي كنت فاكرك مؤدبة .. 
يعني انت عينك يومها مكنتش هتكولني.. 
439 

حسام: لا.. 
يا كداب.. 
يبنتي انا يومها كنت هموت عليكي 
شكلك بالفستان 
والطرحه اللي عليه 
والميك اب اللي كان منورك ولمعة عنيكي 
وبرائتك كدا وانتي بتتفرجي علي الحاجه ومسكت ايدك في ايدي واحنا بنرقص 
كل حاجه كل حاجه.. 
دا انت طلعت سوهن اكتر مني.. 
الصراحة غصبا عني 
انتي كنتي قمر ومازلتي يعني سبحان من صبرني.. 
هههههه 
يا تري لو كنا حبينا بعض من اول يوم يا حسام كنا هنبقي كدا دلوقتي.. 
والله منا عارف بس مظنش 
اصل بحس الحاجه اللي بتيجي دايما متأخرة دي بتبقي ليها طعم مختلف.. 
انا كمان قلت كدا 
بس اقولك علي حاجه مقلتهاش ليك قبل كدا.. 
حسام: ها قولي.. 
انا بموت في كل تفصيله فيك بحبببببببباااااك.. 
قالها وهو بيضحك : تصدقي عمري ما سمعتها منك.. 
انت هتسمعها مني بعد كدا اكتر ما بتسمع اسمك 
440 

ضحكو وفضلو بعدها يغنو مع الاغنيه .. 
سااااعات بخيالى بسرح قبل ما بحلم كل حاجة بلاقيها فيك 
والسنين هتفوت وتمشى منك انت انا مش همل 
بوعدك يا حبيبى عمرى شوقى ليك ما فى يوم يقل 
هبقى فرحك وقت حزن فى التعب تلاقينى حضنك 
كل يوم من عمرى ليييييك.. 
وبعدين شالها وفضل يلللف بيها 
وحبيبه ماسكة فيه جامد وبتضحك وقعدو ياكلو.. 
حسام: انا جبت التورتايه دي مخصوص عشان انتي كنتي هتموتي يومها والناس بتاكل تورتة من غيرك.. 
هههههههه الصراحه انا كنت كمان شويا هترل وقولهم اعطوني مما اعطاكم الله دا انا حته العروسه.. 
لا وانا ميرضينيش الناس يتبصلها في اكلها خدي يا حبيبتي كليها كوولها.. 
رفعت حجبها وقالتله: يتبصلهم في اكلهم ؟ 
علي فكرة بقه انا اصلا مش باكل.. 
اة انتي هتقوليلي دا انتي يوم الفرح كان ناقص تكليني.. 
خد تورتايتك مش عايزاها هه.. 
هههههه لا لا انا اسف خلاص 
انتي عمرك ما كالتي ولا بتحبي الاكل ولا بصيتي لحد في اكله حلو كدا.. 
وكماان بتتريق عليا واد انت طلقنييييي.. 
طلاق مش مطلق وعندك البحر اهه روحي اشربي منه.. 
طب لو لقيته مالح؟.. 
441 

تعاليلي طبعا وانا اجبلك ميه معدنيه 
يا سلام دا انا اجبهالك بعسل 
بسكر يا بونبوني انت يا حلو.. 
اتلم يا واد احنا ف الشارع 
الاتراك يقولو علينا ايه.. 
هيقولو واحد بيعبر لمراته علي اللي جواة الله.. 
وقعدو يكلو وبعد ما خلصو قام حسام وشد حبيبه من اديها.. 
حبيبه: ايه في ايه.. 
تعالي نجري.. 
نجري من مين.. ? 
لا نجري في الشارع.. 
حبيبه: ليه؟.. 
هو ايه اللي ليه عادي يعني.. 
يا سلام يعني اجري كدا في الشارع بفستان الفرح 
والناس تفكرني سرقاه 
وصاحب المحل بيجري ورايا عشان يخدة.. 
يابت والله هتبقي حاجه حلوة اسمعي مني.. 
فضلت حبيبه تبصله شويا وتفكر وبعدين قالتله : تصدق اة والله 
هنبقي مسخرة قوم بينا نجري.. 
442 

وطلعو يجرو وهما ماسكين في ايد بعض وبيضحكو 
والناس كلها بتبص عليهم وبيضحكولهم وفي ناس قعدت تصورهم 
وناس وقفتهم وبركتلهم 
واتصورو معاهم 
وحبيبه وحسام ميتين علي نفسهم من الضحك 
ورجعو بعدها لمكانهم ونامو علي البحر وقعدو يبصو للسما وللنجوم لحد ما النور طلع 
وعدت الايام وخلصت ايامهم في تركيا ورجعو مصر بعد ماعاشو احلي واجمل ايام عمرهم.. 
**** 
وبدأت حبييه ترجع لجمعتها وحسام لشغله 
وكان يومهم ماشي كالآتي 
حبييه تصحي حسام يوم 
وهو يصحيها يوم ويحضرو الفطار مع بعض 
ويترلو يركبو العربيه يوصلها للكلية ويطلع هو علي شغله 
ويديها مصروفها وهي نازله من العربيه ووردايه ويبوسها من راسها وبعد ما يخلص شغل يفوت عليها يخودها 
يوم يتغدو عند ممته 
ويوم يتغدو عند مامتها 
ويوم يطبخو مع بعض 
وفي الاخر بيرمو الاكل ويطلبو دليفري 
ويوم الاجازة بيطلعو يتغدو برة 
وبالليل بقه حبيبه تقعد تذاكر 
وساعات حسام كان بيسعدها او يوديها لناس صحابه متخرجين من نفس جامعتها يشرحولها وهو معاها 
وفاتت الايام بسرعه 
وجه مشروع التخرج كان واخد كل وقتها كانت متوترة 
بس حسام مسبهاش ولا لحظه 
وعشان كدا نجحت فيه بتقدير جيد جدا وخلصت السنه وجابت تقدير اعلي م اللي كانت بتجيبه كل سنه .. 
واتصل والد حبيبه بحسام في يوم.... 
443 

محمد: ايوا ياحسام.. 
ايوا ياعمو ازي حضرتك عامل ايه.. 
محمد: الحمد لله يبني تعالي بسرعه معلش.. 
في ايه يا عمو حبيبه كويسه الو الو الو.. 
وطلع جري من شغله علي شقتهم وهو سايق بأعلي سرعة 
وبعد ما وصل طلع جري علي السلم وفتح الباب وهو بينهج من كتر الجري وفتح الباب وقال بقلق: 
حبيبه حييبه.. 
كانت الدنيا كلها ضلمة وفجأة النور اتفتح happy birthday to you happy birthday to you .. حسام 
happy birthday to you ..
كانت حبييه ووالدها ووالدتها 
ووالد حسام ووالدته 
اول ماشاف كدا اضايق ووقف شويا وبعدين دخل علي الاوضة 
بصتلهم حبيبه وضحكت :معلش يا جماعه تلاقيه عايز يروح الحمام 
هدخل اجيبه واطلع علطول.. 
دخلت وراة وهو رايح جاي في الاوضه.. 
حبيبه: اي يا حسام كدا تسيب الناس وهما من الصبح تعبانين معايا في توضيب الشقة .. 
مردش عليها.. 
حبيبه: حسام انا بتكلم علي فكرة .. 
رد عليها بزعيق : يعني مكنش ينفع تعملي موفجأة بطريقه احسن من دي.. 
بصتله وابتسمت وقربت منه :خوفت عليا ؟.. 
لو سمحتي ابعدي.. 
444 

خلاص بقه يا سمسم والله كنت عايزة اعملك حاجه حلوة 
بس معرفتش اعمل ايه.. 
حسام: مش كدا يا حبييه مش كدا.. 
وقعد علي السرير راحت قعدت جانبه.. 
حبيبه: انا لو اعرف انك بتخاف عليا اوي كدا كنت قلقتك عليا كل يوم.. 
بصلها بقرف 
وبعدين بص الجهه التانيه.. 
عملت مقموصة وقالتله : انا تبصلي كدا طب انا زعلانه بقه 
ومعنتش هكلمك تاني 
هات صوباعك الصغير عشان اخصمك يلا وكمان مش راضي تديني صوباعك 
طب انا مخصماك مخصماك مخصماك متحولش تكلمني تاني بقه.. 
حسام: مش عايز اكلمك تاني اصلا.. 
واهون عليك برضو يا حسومتي.. 
اة زي مما هنت عليكي وقلقتيني كدا.. 
والله كنت عايزة افجأك.. 
حضنها وحط راسه علي كتفها : يا حبيبه انا عمري متخيل ابدا اني اخسرك 
عشان خطري متعمليش كدا تاني 
انتي متعرفيش انتي بقيتي ايه بالنسبالي 
ابوس ايدك متخليني اخسر حد تاني 
انا ممكن اموت فيها.. 
445 

اتفجأت بيه وبصتله شويا وبعدين قعدت تهديه وتطبط عليه : خلاص يا حبيبي والله ماكان قصدي 
ومش هعمل كدا تاني حاضر 
بس وحياتي متزعل.. 
فضل ساكت شويا وهو ماسك فيها قالتله : خلاص وحياتي 
ولا انت استريحت كدا بقه.. 
حسام: اة.. 
طب الناس اللي برة نقولهم ايه.. 
قوللهم زعلان.. 
لا يلا قوم ادامي.. 
يبنتي لسه زعلان.. 
مممم طب اعملك ايه طاايب 
ارقصلك طب اغنيلك.. 
هههههه لا صوتك وحش.. 
تصدق انا غلطانه اني بصلحك 
يلا يا واد ادامي.. 
وقامت وهي بتشده 
ضغط علي اديها وقالها : بيبه ميرسي يا روحي علي عيد الميلاد 
انا مش فاكر اخر مرة احتفلت بعيد ميلادي اصلا.. 
دلوقتي بقه هتحتفل بيه كتيير وهيبقي احلي يوم ليا وليك 
يلا عشان اوريك هديتك ومتحلمش بهديه تانيه في عيد جوازنا 
هي وحدة اة انا بقولك اهه.. 
446 

شوفي 
نفسك تضربي عصفورين بحجر انا عارف 
يا بخيلة.. 
اة ودا اللي عندي يلا ورايا.. 
وطلعو برة سلم حسام عليهم 
وقعدو يحتفلو وعنيه مترلتش من علي حبيبه 
فضل يبصلها بكمية حب باينه في عينه كبيرة اوي 
وراحت حبييه جابت الهدايا وبدأ يفتحها وهي وقفه تصورة.. 
حبيبه: يلا يا حسام ابدأ بقه بهدايا عمو وطنط وبابا وماما.. 
وبدأ يفتحهم : الله حلو اوي القميص دا يا عمو ميرسي جدا.. 
محمد: كل سنه وانت سالم يا حسام.. 
وفتح التانيه : شيك اوي دبابيس البدله دي يا بابا شكرا.. 
وقام يبوسهم كل دا وحبيبه وقفه تبتسمله وتصورة.. 
وفتح التالته : والله يا طنط كلفتي نفسك مكنش ليها لزمة 
مكنة الحلاقة دي غاليه اوي.. 
امال: مفيش حاجة تغلي عليك يا حبيبي.. 
وفتح اخر هديه من ممته 
كانت ازازة بيرفيوم شيك.. 
حسام: ربنا يخليكي ليا يا ماما 
ويخليكو ليا انا مش عارف اقولكو ايه.. 
طبعا حبييه وقفه ومتابعه كل تعابير حسام واول ما لقته بدأ يدمع : طب يلا يا جماعه صورة جماعية كدا مع الهدايا وصورتهم.. 
447 

بصلها وقالها : وانتي يا حجه بتباركي بالمجهود الذاتي فين هديتي.. 
بصتله بخضه : وانت كمان عايز هدية مش كفايا انا في حياتك .. 
لا الصراحة دي احلي هدية ليا.. 
حبيبه: احم احمم منور يا بابا منورة يا ماما منورين كلكو والله .. 
حسام: اة اعملي دا كلو عشان تكلي عليا هديتي.. 
حبيبه: لا ياعم انا مش وش ذلك 
خد اهه افتحها.. 
حسام: هو في حد يدي لحد هدية ويقوله خد 
دا ايه دا.. 
حبيبه: خلاص متزعلش اتفضل.. 
فتحها حسام وهو مبتسم او ماشافها كشرلها :شبشب يا حبيبه شبشب ؟.. 
حبييه: ههههه الله مش بجبلك حاجه للزمن.. 
حسام: لا اصيله والله 
بت مش عايز اشوف وشك في البيت هنا تاني 
عمو خدها معاك وانت مروح.. 
محمد :حقك يبني 
والله حقك.. 
حبيبه: كدا يا بابا وانا اللي فكراك هتشكر في الهديه دا انا حتي جيبهولو بصباع وبوردة كمان.. 
قام حسام وهو ماسك الشبشب وفضل يجري وراها: انا تجبيلي شبشب بوردة يا جزمه.. 
حبيبه: الله مش احسن متمشي حافي القدمين وتتعور .. 
448 

حسام: انا مش هلبسه انا هستعملة استعمال اخر.. 
وقفت حبيبه وهي بتبتسم وسالته : امال هتعمل بيه ايه يا حبيبي.. 
حسام: هديكي علي دماغك بيه.. 
وفضلو يجرو ورا بعض وهما بيضحكو لحد ما وقفوهم اهلهم عشان يقطعو التورته وحسام يطفي الشمع وخلصت الحفلة الصغيرة 
بتعتهم وحسام مبسوط اوي وسلمو عليهم ومشيو.. 
دخل حسام عشان ياخد شاور وملتله حبيبه البانيو ميه وخرجت.. 
دخل لقي البانيو كله ورد وازايز صغيرة زي رسايل البحر والورق اللي فيها قديم ومربوط عليها شرايط حمرة من برة ضحك اول ما 
شفهم وجمعهم كلهم وخلص الشاور بتاعه وندة عليها عشان تناوله فوطة 
خدها منها وبعد ما خلص بص علي الفوطه لقي مكتوب عليها بحبك يا حسام 
طلع برة لقي حبيبه وقفه مستنياه ولابسه طقم شيك وعليه صورته وهو بيضحك 
ضمها ليه : ايه دا 
ايه كل دا والله مقدر علي كدا .. 
يا حبيبي دا اقل حاجه اصلا.. 
الله امال فين الشبشب ابو وردة.. 
هههههه منا لازم افضل اناقر فيك كدا امال اشوف ضحكتك اللي انا بحبها ازاي.. 
يا خراشي بموت فيها يا ناس والله.. 
ها شوفت الرسايل ؟.. 
اة انقذتها من الغرق وجبتها معايا اهي.. 
طب حطها بقه عشان تبقي تقرأها.. 
449 

وراحت فتحت الستارة وكان ورا الستارة صورة بعرض الحيطة لحسام 
بالقلم الرصاص والفحم 
بس كانت تحفة 
وضحكته فيها كانت حلوة جدا اول ما شفها بلم لحبيبه وللصورة : اوعي تقولي انتي اللي رسماها.. 
هزت راسها وهي بتضحك : اة انا.. 
بتهزري 
دي تحفة دا انا ممكن احطها في متحف هو انا حلو اوي كدا.. 
انت احلي من كدا.. 
دا احلي عيد ميلاد قضيته في حياتي بس اي موضوع صوري الكتير دي.. 
عشان تفضل ادام عيني في كل وقت وكل لحظه 
حتي وانت غايب عشان انا بطمن وانا شيفاك وانا بصا لعنيك وانا شيفا ملامحك ..بطمن 
وانا شيفاك كلك علي بعضك ومش عايزاك تغيب عني حتي وانت بعيد 
شالها وفضل يدور بيها : ياروحي وانا عمري ما قلبي اطمن غير وانا معاكي ربنا يخليكي ليا.. 
وراحو قعدو علي السرير 
شد حسام الغطا اللي هيتغطو بيه بس حس فيه بحاجه غريبه بصلها كدا : هو البتاع دا فيه حاجه غريبه ولا انا بتهيقلي.. 
حبيبه: مش عارفه.. 
قلبه حسام عشان يشوفه اتفاجأ بكميه رسومات وكلام وتواريخ كتيييير 
كان كله كتابه علي مفرش ابيض من اول خيط فيه لآخر خيط 
حسام: حبييه انا حاسس اني هيطلعلي ارنب من الدرج كمان شويا.. 
ضحكت وقالتله : والله لو كنت لقيت ارانب كنت جبت.. 
450 

المهم فردو الغطا علي الوش التاني وبدأو بأوله 
كانت حبيبه كاتبه كل تواريخهم اللي اتقبلو فيها مع بعض 
وكل موقف حصلهم وكل كلام دار بينهم وبدأت بأول لقاء بينهم لما ضربته 
اليوم والساعه والنظرات واحساسيها وبصات حسام 
واللي حسته من ناحيته 
حتي كتبت احاسيس حسام اللي فهمتها من نظرته ليها 
ورسمت قسم شرطة وقضبان زنزانه وبنوته صغيرة 
وبرة ظابط 
والراجل الكبير اللي ساعدها وحكت لحسام عليه 
وعلي اللي كانت حساة 
كان المفرش شبه الحدوته بتاعت الاطفال وكاتبه في نص الغطا من فوق اسم القصة الصغيرة بتعتها 
كن مجنونا لاجلي فانا لست من هواة العقلاء 
وكانت عمله سرد القصة بطريقة هو وهي قعدو طول الليل يقرأو فيه 
ويضحكو علي المقالب اللي كانو بيعملوها لبعض والاشكال اللي رسماها.. 
من الاخر حبيبه مسبتش لحظه ليهم مع بعض مكتبتهاش 
وهما زعلانين وهما فرحانين 
وعملت جزء خاص من بعد ما تعبت وتغير حياتهم وكل كلمة قالها حسام ليها 
وكل كلمة قالتهالو وخيطت في الغطا صور ليهم مع بعض وصورها بفستان الفرح الاول 
وفستان الفرح التاني 
واللي استغربو منه مقارنة الصورتين ببعض لانهم لقو بصتهم في الصورتين شبه بعض مبتختلفش غير التكشيرة اللي كانو رسمنها علي 
وشوشهم 
بس لمعة العين هي هي ونظرتهم لبعض هي هي 
وبصت الحب نفسها 
وعملت جزء للاحلام وكتبت انها حلمت مرة بحسام وهو بيحكلها كل الحجات الحلوة اللي كانو بيعملوها في بعض 
فرد عليها : بس دا مكنش حلم.. 
حبيبه وهي مستغربه : امال كان ايه.. 
451 

كان حقيقه انا جتلك في المستشفي وانتي تعبانه 
وقلتلك الكلام دا 
كل حرف منه انا قيلهولك.. 
يا سلام ؟.. 
وحياتك عندي.. 
ياخراشي والله فكرتني بحلم.. 
وانا مكنتش متصور انك سمعاني او ممكن تفتكري الكلام دا في يوم من الايام.. 
علي فكرة 
انت احلي من احلي حلم حلمته 3> 
وكملو قراءة لبقيت الحجات المكتوبه وحبيبه كانت سايبه فراغات كتير 
عشان يبقو يضيفو عليها اللي يحبوة وفي النص حطت صورة ليهم وهما بيبصو لبعض 
كان الغطا ولا حواديت الف ليلة وليله وقررو يعينوة واي جديد ليهم يبقو يطلعوة 
يكتبو عليه ويعينوة تاني 
وطبقته حبيبه ولفته بشريطة حمرا وحطت عليه كارت وكتبت عليه غطا حبنا .. 
حسام: طب رسايل البحر دي بقه مكتوب فيها ايه.. 
حبيبه: افتح وشوف.. 
كانت كل ازازة فيها 
احساس حساة حبيبه من ناحية حسام وفي الاخر كاتبه كلمة حب ليه وامضاء عاشقتك 
واتفقو ان رسايل الحب دي هتبقي دايما مش في المناسبات بس وجابو صندوق كبير وكتبو عليه صاندوق رسائل البحر او رسائل البانيو 
وحطو فيه كل الازايز وقررو يكتبو علي كل ازازة جديدة التاريخ والوقت وسبب كتابتها.. 
وجابتله خاتم مكتوب عليه 
انا ملكك ولك حق التصرف بي 
452 

وعليه فص مقسوم نصين نص علي الخاتم ونص لبساه هي في سلسله وخاتم ليها زية مكتوب عليه 
وانت ملكي ولي.. 
حسام: انام بقه يا حبيبه ولا في هدايا تانيه ؟ 
انا كدا ممكن اروح منك 
يعني انا عمري ما كان بيحيلي هدايا وفجأة يبقي عندي كل دا.. 
حبيبه بضحك : هههههه خلاص آخر هديه.. 
وجابت من جمبها ازازة بيرفيوم شيك جدا وعليها ورداية.. 
حسام: ايه دي ؟.. 
حبيبه: دا بيرفيوم يا سيدي بس مش عادي 
انا عملاة مخصوص ليك جبت البيرفيوم اللي انت بتحبه 
والبيرفيوم اللي انا بحبه 
وحطيت نص كدا ونص كدا 
وعملت نفس الشئ ليا 
وبكدا نحط منه احنا الاتنين 
واحنا شمين ريحة بعض ومنغبش عن بال بعض ولا ثانية.. 
حسام: بت يا حبيبه.. 
نحم.. 
انا قلتلك قبل كدا اني بحبك.. 
اة كتير.. 
طب هاتي ودنك عشان عايز اقولهالك تاني .. 
****
453 

وقام حسام الصبح لقي حبيبه قاعده بتقلب في التليفزيون بس باين عليها زعلانه 
حسام: صباح الخير يا اوزتي.. 
صباح النور يا حبيبي.. 
مالك زعلانه ليه.. 
لا ابدا مش زعلانه ولا حاجه.. 
علي سمسم برضو بجد مالك.. 
عادي والله يا حسام شوية زهق كدا.. 
طب زهقانه عشان القعدة في البيت نخرج النهارده ؟.. 
لا لا مليش مزاج.. 
لااا دا في حاجه وفي حاجه كمان.. 
فضلت ساكته شويا وهو بيبصلها.. 
حسام: حبيبه وحياتي لتقولي مالك.. 
مش عارفه يا حسام حسا ان موضوع الخلفة اتأخر.. 
انتي عبيطة صح.. 
ليه بقه ؟.. 
عشان لسه بدري دا اولا 
احنا معداش علي جوازنا مليون سنه يعني 
ثانيا بقه لووو بعد الشر يعني 
بعد الشر ربنا مقسملناش اننا نجيب بيبي يبقي دا نصيب ودا المكتوب والمفروض نحمد ربنا 
454 

والصراحة انتي كفايا عندي 
انا طول منا شايفك كدا مش عايز حاجه تاتيه من الدنيا لا ابن ولا بنت ولا اي حاجه.. 
اة منت لازم تقول كدا عشان متزعلنيش.. 
والله العظيم ابدا 
بجد انتي بنتي انا عارف اني لو جبت بنت مش هحبها زي منا بحبك كدا علي الاقل انتي جاهزة مش هستنا بقه اسمع عياطك طول الليل 
واجيب بامبرز واغير في بامبارز انا عارف انك كبرتي علي الحجات دي ولا ايه.. 
قامت وهي بتضحك وفضلت تضربة بالمخدة ..دا انت رخم.. 
عارف.. 
طب يعني يا حسام لو انا جبت نونو صوخنون كدا مش هتفرح.. 
لا طبعا ساعتها هفرح لانه بقه واقع.. 
يعني انت مش هتحبه غير عشان هو واقع ؟.. 
ياااربنا يبنتي ساعتها لو ربنا رزقنا هفرح طبعا بالواقع اللي ربنا كتبهولنا وبيه انما لو ربنا مش عايز برضو هفرح لان دي قسمة ربنا 
فهمتي.. 
مش اوي.. 
مسك المخده وضربها : عنك مفهمتي قومي يلا البسي.. 
ليه ؟.. 
عشان هنفطر برة 
بيقولك بقه في عربية فول فاتحه علي اول الشارع ايه فخيمة.. 
وقفت علي السرير وهي بتضحك : بجد يا حسام ؟.. 
اة وحياة حسام.. 
455 

فوريرة دقيقه واكون جاهزة 
يا سلام واكل بصل واقول في وشك هووف كدا.. 
الله يقرفك يا شيخه بصي انا غيرت رأيي متلبسيش.. 
لا لا خلاص هقول هوف لاي حد معدي وخلاص.. 
ايااااكي شوفي انا بقولك اهه اياااكي.. 
بتغير عليا بقه وكدا.. 
لا خايف علي الناس الصراحه.. 
طلعت تجري وراة وهو بيضحك وفي الاخر 
لبسو ونزلو كلو عليها وهما الاتنين كانو فرحانين اوي وفضلو يتصورو كتيييير.. 
ويوم عيد جوازهم جبيبه كانت قعده مستنيه حسام عشان هيتعشو برة ويحتفلو بيه مع بعض.. 
حسام : الو ايوا يا حبيبتي.. 
ايوا يا سمسمتي انت فين.. 
انا خلاص قربت اهه ها جهزتي.. 
اة خلصت ومستنياك اول ما تبقي تحت رنلي بس.. 
ماشي يا بطتي سلام.. 
سلام يا روح البطة.. 
وسمعت بعد شويا خبط علي الباب :الله يا حسام مش قلتلك لما تبقي تحت رنلي .. 
وفتحت الباب وبعدها بثانيه مشفتش حاجه ادمها لان اللي فتحتلهم الباب خدروها وغابت عن الوعي.. 
كانت حبيبه قعدة علي كرسي في مركب وعنيها واديها مربوطين ..حبيبه حبيبه انتي يا زفته قومي بقه.. 
456 

واتشالت الربطة اللي كان مربوط بيها عنيها وبدأت تشوف حبه بحبه 
كان حسام واقف ادمها وبيفوق فيها.. 
قومي بقه يبنتي نشفتي اعصابي.. 
ايه دا حسام احنا ايه اللي جبنا هنا.. 
ضحك كدا وهو بيفرد ضهرة : انا اللي خطفتك وجبتك هنا.. 
فتحت بوقها وهي مش مصدقه : بتهزر صح ؟ يعني انت اللي خدرتني.. 
هههههه اة.. 
اة يا جزمه ؟ 
وبتقولها في وشي فوكني بقولك فوكني بدل مبهدلك.. 
يختي كنتي بهدلي اللي خدرك.. 
والله انت بارد طب افرض كان حصلي حاجه.. 
بعد الشر عنك يا روحي 
اصل قعدت افكر اعملك حاجه مجنونه ازاي فاتفقت مع محمد يخبط علي الباب ويخدرك وانا اجي اشيلك واجيبك هنا وعلي فكرة انا 
كنت عايز اعملك جو اكشن واغميلك عنيكي 
واسيبك بقه تسمعي شوية ضرب نار علي ناس بتموت بس مرضتش خفت عليكي.. 
يا حنيييين لا باين انك خايف عليا اهه.. 
عشان بس تعرفي اني مقالبي اجمد من مقالبك.. 
يا ربيييي فوكني با واد بدل مصوت والم عليك سمك البحر.. 
خلاص هفوكك بس ايدك متدمدش انا بحذرك.. 
457 

لا ودي تيجي اضرب جوزي حبيبي اللي خطفني 
فوكني بس وانت هتشوف كل خير.. 
واول مفكها فضلت تجري وراة في المركب.. 
حسام: يابنت المجنونه هنغرق.. 
وكمان بتشتم ماما 
مش مكفيك خطفي 
دا انت ليلتك مخططه.. 
نفسي اتقطع حرام عليكي.. 
خلاص عشان انا كمان هبطت.. 
وقرب منها وهي مقموصه : شوفي جيبلك سفينه وعملك جو تايتانك.. 
اة وفي الاخر تغرق انت واعيش انا هاااااااح.. 
لا دا انا هقول للمركبي يرجعنا يا ريس.. 
لا لا خلاص هنغرق مع بعض.. 
لي يا بيبه محسساني اننا قعدين نحب في بعض علي المقابر اتفئلي يا حبيبتي تفااااائلي.. 
ماشي بس متعملش كدا تاني.. 
حاضر عيوووني.. 
منحرمش منهم.. 
يا خراشي منتي بتعرفي تتكلمي اهه امال قرفاني من الصبح ليه.. 
458 

قرفاااااك ؟ 
يا ريس والنبي وقف علي اول صخرة ادامك عشان هترل.. 
هههههه خلاص ياعم 
تعالي بقه اوريكي العشا الرومانسي اللي عملهولك .. 
كانت المركب دورين طلعو الدور التاني كانت طربيزة في نص المركب وعليها مفرش احمر وكرسين وعليها الاكل وطبعا الشموع في 
كل مكان.. 
حبييه: دايما كدا بتفجأني بحجات مبقدرش انطق ادمها انا والله ما مصدقه اني بجد وقفه وشايفه المنظر دا.. 
يا حته من قلبي دا اقل حاجه ممكن اعملهالك.. 
عارف من كتر ما انا شايفه كلمة بحبك صغيرة بالنسبه للاحساس اللي جوايا مش قادرة برضو مقولهاش.. 
ووقفت علي اول المركب وقالت بصوت عالي وهي بتبص للبحر حسام انا بحبااااااااااااااااااااك 
ابتسمت وبصتله تاني 
فقرب منها وضمها ليه : مين البنوته الحلوة اللي بتقول بحبك دي.. 
دي انا.. 
اي دا وانا اللي فاكرها عروسة البحر.. 
ملكش دعوة بعرايس البحر انا بقولك اهه 
ولا عايزهم يخدوك مني وكل ما امسك سمكة اكولها افكرها بنتك 
واسيبها.. 
هههههه يخربيتك انتي بتقولي ايه.. 
اة ياعم 
انت حليوة وعندك عضلات 
وممكن يحبوك وبعدين يقلبوك عريس بحر 
459 

وتتجوزهم وتجيبو سمك صغير كدا تفرحو بيهم ويجي صياد شرير يخطفهم منكم 
وللصدف الغريبه تجيلي السمكاية دي وتبقي بنتك بقه او ابنك وبعدين انا احس بالذنب وارجع ارجعها البحر 
واشوفك انت وممتها وقفين تدورو عليها واديهالكو وانت بقه تشكورني وانا اعرف انك خلاص بقه كنت بالنسبالي نزوة واروح 
اشوف حياتي واحبلي موز جديد.. 
موز في عينك طب فكري بس تعمليها.. 
هههههه يعني انت سبت كل اللي فات دا ومسكت في الموز دا انت غريب اوي.. 
منا عارف ان دماغك مفوته فعادي بقه.. 
ضربته علي كتفه وكملت : مفوته في عينك اهو انت.. 
طب يلا يا هبله عشان انا جعااان.. 
دايما كدا مش همك غير بطنك قطعتلي حبل الرومانسيه اللي كنت ماشيه عليه.. 
انا برضو اللي مش همي غير الاكل دا انا شايف عنيكي وقفه جمب الطبق هناك اهي.. 
خلاص لازم تحرجونا كدا يعني كلمة سمعتها طنش اناه.. 
وراحو يتعشو والأغاني شغاله جمبهم بصوت واطي 
وفضل حسام ماسك في ايد حبيبه مسبهاش 
ولا هي كمان 
علي الرغم من الصعوبه اللي وجهوها وهما بيكلو بس حبو يعملو كدا 
وسهرو علي المركب طول الليل يرقصو شويا ويقعدو شويا وكان يوم مميز ليهم.... 
**** 
وعدت ايام كتير مفيهاش حاجه تذكر غير انهم مبسوطين مع بعض 
وبدأت حبيبه تتعلم تطبخ وحسام كان ياكل 
ويقعد يمجد في الاكل ويشكر فيه 
وقبل ما يكمل قصيدة الشكر يكون في الحمام 
460 

بس مع الايام اتعود وخد مناعه 
وهي كمان اتحسنت وبقت بتعمل اصناف حلوة كتير واكلات من علي النت وفي يوم رجع من الشغل وفتح الباب.. 
حبيبه حبيبه انا جيييت.. 
نورت البيت يا بطة انا في المطبخ غير هدومك وصلي وهتلاقي الاكل جاهز.. 
ماشي.. 
وبعد ما خلص لقاها بتجيب الاكل من المطبخ وبتحطو علي السفرة.. 
حسام: هاتي اسعدك.. 
لا يا حبيبي اقعد انت جاي تعبان.. 
يعني هتيجي علي الطبقبن دول هاتي هاتي.. 
وحضرو السفرة وقعدو يكلو.. 
حسام: تسلم ايدك يا بيبتي.. 
بجد؟ ولا بتجاملني كالعادة.. 
لا والله بجد اكلك بقه حلوو اوووي وليه طعم مميز كدا.. 
يارب اتعلم كمان عشان ابسطك اكتر واكتر.. 
وبعد ما خلص وهو قايم لقي كارت علي السفرة جمب الطبق بصلها بأستغراب وقالها : ايه دا ؟.. 
حبيبه: مش عارفه اقرأة كدا.. 
وكان مكتوب علي الكارت ( حمد الله علي السلامة يا سمسم عايز اقولك ان بيبه جيبالك هدية في نظري حلوة اووي وكانت عايزة 
توريك الهديه قبل ما تاكل عشان متاكده انها هتفتح نفسك بس مهنش عليها تسيبك جعان واستنت تورهالك بعد الغدا الهديه عند 
فاظة الانتريه يلا روح شوفها يلا يلا..( 
461 

راح علطول عند الفاظة ولقي كارت تاني مكتوب عليه ( حبيبه كانت مخبيه الهديه هنا بعد كدا قالت المكان دا مش حلو وخدتها وودتها 
المطبخ( 
طبعا حسام مش فاهم حاجه وكل شويا يبص لحبيبه 
وراح علي المطبخ لقي كارت علي طربيزة المطبخ مكتوب عليه ( يا خسارة انا كمان لما جت عندي رجعت خدتها وقالت انا لازم 
اشوف مكان عالي يليق بحبيبي سمسم وودتها فوق التلاجه روح وان شاء الله نتقابل مرة تانيه ( 
وفي اللحظة دي حسام قاعد يفكر ويبص لحبيبه وبيقول يا تري ايه الهدية دي جاب الكارت اللي فوق التلاجه وقرأة ( هو اكيد 
مقامك عالي عند بيبه بس هي قالت تحطلك الهديه في الفريزر عشان تفرح بيها وهي باردة( 
وبعد ما فتح الفريزر جاب الكارت ( ياربي تلجت معنتش قادر كل حروفي اتجمدت بالله عليك وديني تحت البطانيه هموت من البرد ) 
بصلها وهو بيضحك :يبنتي هبلتيني انا بجد قربت اصدق ان الكروت بتكلمني.. 
حبيبه: كمل مش هتخسر حاجه.. 
وراح الاوضه لقي علي السرير كارت كمان ( بجد بجد دي اخر مرة افتح الدولاب هتلاقي الهديه مستنياك بتمنالكو حياة سعيدة .. ( 
راح فتح الدولاب وحبيبه وراة لقي علبة هدايا 
فتحها لقاها فاضيه بس جواها كارت ساعتها كان هيجري وراها يضربها بس قرر يقرا الكارت ( بصراحة مش عارف اقولك ايه كل 
اللي هقولة انك مش هتقدر تاخد الهديه اللي انا جيبهالك قبل.... 
9شهووووووور .. ( 
حسام مسك الكارت وفضل موسبهل وبص لحبيبه 
قعدت تتنطط وتضحك وقالتله وهي مبسوطة : انا حااااااااااامل .. 
بعد مافاق من صدمته : دا مش مقلب من مقالبك صح.. 
لا والله بجد انا حامل.. 
شالها وقعد يدور بيها في الاوضه كلها : انا مكنتش متصور اني هفرح للدرجادي ياربي الحمد لله 
الحمد لله.. 
انا مبسوطة اوي يا حسام عشان انت فرحان.. 
462 

ودي حاجه مفرحش عليها برضو انا 
انا 
انا مش قادر اتكلم خالص.. 
متقولش حاجه يا حبيبي انا حسا بيك لان عندي نفس الاحساس دلوقت 
ياه يا حسام هيبقي عندنا بيبي واحنا الاتنين نربيه 
ونعلمة ونكبرة ونديلة مصروف ونعيد معاه شريط طفولتنا تاني 
والاحسن من كدا احساسي وانا بحط ايدي علي بطني ياربي 
بجد سبحان الله حاجه حلوة اوووي مش متخيله ان في بني ادم جوايا وهيبقي من دمي وجسمي هات ايدك اوريك.. 
لا اخاف.. 
تخاف من ايه يا عبيط هات ايدك بس.. 
وقعدو علي السرير وحطو اديهم علي بطنها.. 
حسام: انا مش سامع حاجه يا حبيبه.. 
مهو مش هنسمع غير بعد التالت يبني بس الاحساس انك حاطط ايدك عليه بجد مش مصدقه.. 
ربنا يجعله بار بينا ياااارب.. 
يارب ويجبهولنا بالسلامة.. 
وبدأت بقه فترة حمل حبييه وكانت ممتها ومامت حسام مش بيسبوها 
وحسام كمان اول ما يجي من الشغل يفضل يعملها كل اللي عايزاة 
ويجبلها اي حاجه تطلبها وفي بعض الأوقات كانت بيتخنق وبيفكر يرميها من الشباك بس كان يجي علي نفسه عشان برضو اللي في 
بطنها دا ابنه او بنته . 
وكان يقعد يغيظ فيها ويقولها يا ام كرش وهي تتقمص وتقوله : كلها كام شهر وارجع زي القمر.. 
وسعات كانت تقعد زعلانه وتقوله : انا تخنت اوي يا حسام ؟.. 
463 

لا يا حبيبتي دا انتي لسه زي منتي ماشاء الله 
دا انا سعات بنسي انك حامل اصلا.. 
وطبعا كان بيكدب عليها لانها بقت مورمه وعامله زي البطيخه.. 
والايام كانت بتعدي عليها كالاتي يوم تعيط ويوم تضحك 
يوم تتهبل وتهيبر 
ويوم تزعل وتتقمص 
ومرة عايزة تلعب بلاي استيشن ومرة تانيه عايزة تلعب كورة : طب يبنتي وبطنك دي.. 
انت معنتش بتحبني عشان بقيت حامل عاااا.. 
فيضطر يترل يجيب كورة ويلعبو ويخليها هي اللي تجيب جون .. 
وفي مرة طلبت منه يروحو ياكلو في مطعم وبعد ما قعدو وطلبو الاوردر.. 
حبييه :قوم يا حسام نمشي.. 
لي يبنتي الاكل زمانه جاي .. 
لا معدش ليا نفس اكل هنا في مطعم تاني نروحله احسن.. 
وفي المطعم التاني بعد ما طلبو الاوردر.. 
حبيبه: لا برضو مش حسا قوم يا حسام نمشي.. 
اللهم طولك يا روح لا كدا كتير عليا يا حبيبه.. 
معلش اخر مرة.. 
وفي المطعم التالت.. 
حبيبه: لا قو.... 
464 

حسام: قبل متكمليها عليا الطلاق لو مقعدتي تكلي لمخليكي تغسلي اطباق المحل كلو 
اقعدي يابت بلا دلع بنات.. 
عاااا بتزعقلي وانا حامل.. 
خلاص يا ستي حقك عليا 
بس انا اضمنلك ان الاكل هنا هيعجبك.. 
ماشي علي ضمانتك.. 
وبرضو مسبهاش في تعبها اللي بجد لما كانت بتتعب جامد 
او الدكتور محمود يطلب يشوفها كذا مرة في الاسبوع 
غير الدكتورة اللي متابعه معاها كان حاسس بيها ودايما محسسها بكدا 
لحد ماجة اليوم اللي هيعرفو نوع المولود.. 
الدكتورة :ها مستعدين تعرفو ؟ 
..ايووون.. 
الدكتورة: ان شاء الله ربنا هيرزقكو ببنوته.. 
ابتسمو وبصو لبعض وقالتله حبيبه : هند ان شاء الله هنسميها هند.. 
بصلها حسام بحنان وحب 
وباس راسها وسعتها 
حبها في قلبه زاد اضعاف اضعاف ودا اداة دافع يعمل كل حاجه بعد كدا بحب اكتر 
وفي يوم كانو نايمين.. 
صحته حبيبه : حساام حساااام انا شكلي بولد.. 
قام جري وهو مش مصدق فضل يلف حوالين نفسه : طب اعمل ايه اتصل ببابا ولا بماما ولا اعمل ايه ولا اتصل بالدكتورة.. 
465 

كل دا وحبيبه متبعاه وبعد شويا من لفه: لا خلاص يا حسام دا شكلها كانت بتلعب بس.. 
نعم يختي ؟.. 
الله اعمل اي 
والله دبتني جامد.. 
طب نامي بدل مدبكو انتو الاتنين.. 
وبعدها بكذا يوم.. 
حبيبه: حسااام حسااام.. 
ايواااا.. 
انا شكلي بولد.. 
بجد يا حبيبه ولا زي المرة اللي فاتت.. 
لا شكلها بجد المرة دي.. 
وبعد ما يقوم ويجري 
تقوله نفس الكلمتين وفضلو علي الحال دا 
ايااام وليالي.. 
..... 
حبيبه: حساااام حسااااام.. 
حسام: اة عارف استني اكملهالك بولد.. 
لا يا حسام المرة دي شكلها بجد.. 
466 

يبنتي انا سمعت الجمله دي اكتر ما سمعت مجدي عبد الغني وهو بيتكلم علي جونه في المونديال نامي يا حبيبه الله يهديكي انا بقالي اسابيع 
منمتش بسببك .. 
يا حسام قووووم الله يخربيتك بولد اةةة.. 
اي دا بجد ولا ايه.. 
اة يابني ادم بجد اتصل بماما بسرعه والنبي.. 
قام حسام يجرررري طبعا 
واتصل باهله وبأهلها وجاب الشنطة من الدولاب وجري بيها علي المستشفي وهما في العربيه 
مسكت حبيبه ايدة ومرة وحده قرمته 
حسام: يابنت العضاضة لي كدا والله دي ماعضت وحده بتولد دي عضة انتقام.. 
حبيبه: اة انتقام مش كفايا انا بتعب التعب دا كلو وتيجي انت تهشتك علي الجاهز اسكت بقه ومتعصبنيييييش اةةةةة.. 
خلاص يا ستي انا متكلمتش اصلا.. 
وبعد ما راحو المستشفي جهزوها للعمليات وجه الدكتور محمود ودخل معاها 
واستناها حسام وبقيت العيلة برة وبعد نص ساعه سمعو صوت البيبي 
قعد حسام بعدها وهو بيضحك 
وبص لبباه وافتكر هند اخته وتخيلها وهي بتجري ادامة مبسوطة وفرحانه 
وطلعت الممرضه وهي مسكاها قام حسام اشتالها 
كانت صغيرة اوووي كدا ومش باين منها حاجه بس برضو حس انه شايف حبيبه علي صغير.. 
حسام: ازيك يا دودو 
انتي عارفه انا مين 
انا بابي يا عمر بابي 
عايز اقولك اننا هنبقي اصحاب اوي اوي ومتفكرنيش بقول كدا دلوقتي بس 
لا بكرة الايام هتثبتلك كلامي وانا وانتي ومامي هنبقي قريبين لبعض اووي.. 
467 

وبعدين اداها لبباه وممته يشتالوها سعتها بباه بصلها بحنيه ودمعت حنينه وحمد ربنا انه عوضه بهند تانيه 
ومنهم لوالد حبيبه ووالدتها اللي برضو كان باين علي وشهم الفرحه لأول حفيد ليهم 
ووقف حسام يستني حبيبه تطلع من اوضة العمليات 
واول ما طلعت قرب منها وباسها واستنو معاها لحد مافاقت.. 
حسام: حمد الله علي سلامتك يا روحي 
حبييه: الله يسلمك.. 
شوفتي هند طالعه قمر شكلي طبعا.. 
اة يا حبيبي اكيد.. 
وانا اللي فاكرك هتنقريني 
لا يا عمري دي حته منك 
ويلا بقه قومي بسرعه عشان نلعب بيها.. 
وروحو بعدها بيوم بيتهم 
والحمد لله كانت صحت حبيبه وهند كويسه 
ومع الايام بدأو يتعودو علي كل حاجه الصريخ بتاع هند واكلها 
تغير البامبرز ونومها جمبهم وكان حسام سعات يشتالها ويلف بيها الشقه ويفضل يحكلها حكايته هو وممتها ويحكلها علي عمتها 
وكبرت هند 
وبدأت تمشي 
كل دا وهما بيصوروها وبيطلعو الغطا بتاعهم يكتبو فيه التواريخ الجديدة ويلزقو عليه الصور ويسجلو كل حدث جديد بتاريخه ووقته 
.. 
****،*** 
وعدت كام سنه كانت حبيبه قعدة علي سريرها وبتكتب ف روايتها اللي قربت تنهيها 
مش كل حاجه اسمها بدايات في نهايات كتير حلوة وفي برضو بدايات حلوة مش لازم في اخر كل حكايه او قصه نستني البطله او 
البطل يموت او حياتهم تبقي وحشه 
468 

ربنا كريم وعطفه ورحمته واسعه ممكن يسعدنا ويفرحنا بعد حزننا ممكن ياخد مننا فرحة 
عشان يجبهلنا فرحتين 
مفيهاش حاجه لما اتنين يحبو بعض ويفضلو يحبو بعض لحد ما يموتو ومفيهاش حاجه لما اتنين يكونو في الاول كارهين بعض 
وفي الاخر يحبو بعض 
وبرضو يفضلو مع بعض لحد ما يموتو مفيش حاجه اسمها سنة الحياة اننا نستني الوحش 
لا سنة الحياة اننا دايما نستني من ربنا فرحة وهتيجي.. 
هتيجي اكبر واحلي م اللي كنا بنحلم بيها لاننا احسنا الظن بالله وحته لو انت او انتي عمركو مفرحتو وفاقدين الامل اصبرو والله ربنا 
هيسعدكو 
لو مش النهارده او مش بكرة هيبقي بعده ربنا رحيم بينا وحاسس باللي جوانا وخلقنا عشان نفرح 
ونفرح غيرنا 
حبو بس حب في الحلال عيشو حياتكو بس بما يرضي الله اتبسطو والعبو وحسو بقيمة حياتكو وقيمة النفس اللي ربنا حطة في صدرنا 
والحقو استمتعو قبل ما الوقت يضيع حبو بجنون وعيشو بجنون 
اضحكو لحد ما تصدقو بجد انكم فرحانين اجرو في الشارع هزرو مع صحابكو كلو من عربية فول 
عيشو مع الناس الفقرة 
بوسو ايد حد كبير واسمعو دعوة حلوة واعمل لدنيتك واخرتك صلي وصوم وراعي ربنا لما تشوف بنت حد بيضيقها سعدها عشان 
تبقي راجل بجد 
لما تركب جمب بنت في المواصلات ابعد عنها شويا عشان متخفش 
راعي ربنا في نفسك وفي اهلك واستني مفجأة ربنا في زوجتك المستقبليه صدقني هتعيش معاها الجنه علي الارض لانك رعيت ربنا 
والطيبون للطيبات 
وانتي راعي ربنا في لبسك وحياتك واقفلي قلبك لحد ما يجيلك الفارس اللي يخبط علي قلبك بأذن اهلك ويستأذن ويدخل 
ويخليكي اميرته 
ولو حسيت/ي انك لوحدك ومفيش حد يسعدك فرح نفسك بنفسك عيش مع نفسك ودلعك 
وحسس ذاتك انك ملك او ملكة سعتها هتحب الدنيا والناس 
وتستني الفرحة اللي ربنا هيدهالك وانت بتضحك ومبتسم وبعد ما تجيلك بص للسما وقول 
الحمد لله.. 
حطت القلم جانبها وابتسمت وقالت : الحمد لله.. 
دخلت عليها بنوته حوالي 3 سنين واكيد انتو عارفين دي هند.. 
469 

خدت القلم وطلعت تجري.. 
بت يا هند هاتي القلم بتاااعي 
ولما اجي العب انا بحجاتك تروحي تقولي لبابي هاتي يا بت.. 
وفضلت تجري وراها في الشقه وبعدين بصت لعجلتها وقررت تركب عليها وركبت عليها وفضلت تضحك وتمشي بيها وهند وراها 
بتشدها عشان تقوم : قومي يا مامي بقه كل شويا تفضلي تلعبي بألعابي والله لقول لبابي.. 
دخل حسام عليهم : مش انا قلتلكو ميت مرة حبو بعض والعبو مع بعض.. 
هند : شوف يا بابي مامي ركبه علي عجلتي ومش راضيه تقوم 
حبيبه : هي اللي خدت قلمي الاول با حسام 
حسام : انا مش عارف انا مخلف بنت ولا اتنين اي رايكو بدل ما تتخنقو علي العجله تتخنقو علي العاب اكبر واحلي.. 
قامت حبيبه من علي العجله وقربت منه وهند عملت زيها بالظبط ونفس الحركات.. 
حبيبه : قصدك ايه فهمني اكتر 
هند : اة يا بابي قصدك ايه فهمني انا كمان 
حسام وهو بيرجع لورا : اي يا جدعان هو انتو الاتنين عليا ولا ايه 
حبيبه : انطق بس كدا بسرعه وقول 
قصدك ايه 
حسام وهو بيضحك : قصدي يا ستي 
حبيبه : ها 
حسام : قصدي اننا هنروح ديزني لااااااااند 
470 

طبعا متوقعين اي بنت في اللحظه دي هيحصلها ايه ودا بالظبط اللي حصل 
لحبيبه 
حسام : هههههههههههههههه الله يخربيتك فوقي يا بت 
هاااااح لسه برضو موفجأتي بتأثر فيكي 
***تمت بحمد الله***
