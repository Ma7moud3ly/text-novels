ثلاثية كش ملك
ثلاثية روائية
أحمد شوقي  مبارك

لعنة جسام
الثالوث
السامري

بعدما اوشك الساحر الفارسي مراش بن بوران على تحرير الساحر الاعظم موسى السامري من أسره, تعرض للخيانة على ايدي الكاهنة لميس ليسقط بعدها اسيرًا لقرون طويلة ليعود بعدها فى بداية اواخر القرن العشرين عازمًا على الانتقام!.

عن الكاتب :

أحمد شوقي مبارك

كاتب وطبيب صيدلي مصري, بدأ مشواره الادبي خلال ثلاثية كش ملك التي تم نشر الجزء الاول منها تحت عنوان لعنة جسَّام خلال دار اكتب للنشر والتوزيع فى معرض القاهرة الدولي يناير/2014, وتم نشر الجزء الثاني من الثلاثية تحت عنوان الثالوث فى يناير/2015, اما رواية السامري وهي الجزء الاخير من الثلاثية تم نشره فى يوليو/2016 .
للتواصل مع المؤلف
https://www.facebook.com/AhmedShawkyMoubarak
   مقدمة
بلاد فارس 
القرن الثالث قبل الميلاد 
منضدةٌ سوداء, إضاءة خافتة , رجلان في أواخر العشرينات أو في أوائل الثلاثينات يحملقان بتركيز في رقعة الشطرنج حيث وصلت المبارزة بينهم إلى ريعان إثارتها نظر الأول صاحب الوجه العبوس والشعر الطويل و اللحية المهذبة و العيون الحادة التي تتشابه مع عيون الصقر حين يتربص لفريسته , و قال باللغة الفارسية القديمة 
" هل تظن أن باستطاعك هزيمتي يا جسام ؟". 
برزت الابتسامة على وجه المبارز الآخر و ارتفعت عينيه بنظرةٍ حادةٍ تجاه اللعبة و قال باللغة نفسها .. 
 " لا تنس أيها الفارسي . أنا مخترع تلك اللعبة و أنا من وضع قوانينها و الأكثر علماً باسرارها و لا يوجد أحد من بني البشر يستطع الوقوف أمامي ." 
عاودت عينيا مراش ابن بوران تتحرك بين قطع الشطرنج المختلفة و أمسك أحدها التى كانت تشبه قطعة الطابية  التي نمتلكها في لعبتنا في هذا العصر الحديث و قال .. 
" وهذا سيضاعف من سعادتي لحظة انتصاري عليك أيها المسخ" 
صمت ابن بوران للحظات , وبعدها اردف .. 
" جسام . أرى بهذه الحركة لقلعتي( الطابية ), أن إحتمالات فوزك تكون قد أوشكت على الانعدام  . " 
أمسك جسام الكأس و رشف منه رشفةً قصيرة و قال .. 
" العبقرية هي أن تتحكم في تفكير خصمك , و تجعله يهزم نفسه بإرادته  ! " 
قال ابن بوران و هو يمسك أحدى القطع و يحركها 
" وكيف تفعل هذا ؟"  
صمت جسام للحظات و تحركت عيناه يتأمل اللعبة .. 
" ستعلم عندما تنتهي المبارزة و أنتصر عليك  أيها البشري الفاني رغم خلودك المزيف!" 
" ولكن هذه المرة أظن أنك ستنهزم يا خادم الجان. الملك قُتل!" 
" لكن لعبتنا مازالت مستمرة. " 
" ولكن اللعبة تنتهي بمجرد قتل الملك " 
" لا, اللعبة تنتهي عندما يتلاشى أحد الجيشين, كثيراً ما نجد أحد الخدم يتمكن من اتخاذ قرارٍ أكثر حكمة من قرار سيده " 
" حسنا لا يهم, لم يتبقى لديك قطعٌ كثيرة, هزيمتك ستكون عاراً على صدرك أبد الدهر." 
  
 (1) 
  
مصر- الإسكندرية 
12 فبراير 2006 
  
شارع كورنيش البحر الساعة الثانية بعد منتصف الليل , انطلقت سيارة فخمة رمادية اللون وسط أصوات الرعد مستضيفاً ضوء البرق في سمائه الحمراء بسحابها , انشقت السماء بومضات الرعد المتتباعة. أخذت السيارة تتحرك بسرعةٍ كبيرةٍ وسط فراغ غير مسبوق في شوارع الاسكندرية , أخذت أصوات الضحك تتعالى في السيارة,  
" إلا صحيح يا نور ليه كل الدكاترة خطهم وحش ؟ " 
نطقها شريف, مقدم شرطةٍ في الثلاثينات , كان طويل القامة , وعريض الكتفين , كان له عيون سوداء , و يملك انف مكتوم وبشرة سمراء , انحسر الشعر عن مقدمة رأسه , رغم ضعف بصره الا انه دائمًا كان يرفض إرتداء نظارة طبية لقناعته البالغة انها تقلل من هيبته كرجل شرطة  واعتقد انها ستمنحه مظهر اقل قوة و جاذبية , حياته تخلو تماماً من المزاح ولم تعرف سوى الجدية المطلقة . 
اجابة نور الدين .. 
" مش شرط ! , ما أنا دكتور و خطي كويس " 
كان نور الدين, شابٌ في العشرينات متخرجٌ حديثًا من كلية الصيدلة جامعة عين شمس و عمل كمندوبٍ بإحدى شركات الأدوية بالاسكندرية , كان شاب بشرته تميل إلى السمرة قليلاً مع حدقتين بنيتين, متوسط الحالة الاجتماعية ,  لم يتحمل العمل فى مجاله سوى بضعة اشهر و رغم حاجته للمال بصورة دائمة الا انه خاطر بكل شيء و ترك الصيدلة و توجه للعمل في الصحافة كصحفيٍّ للقضايا الخارقة للطبيعة و لمع اسمه كثيراً في الآونة الاخيرة و نال لقب مطارد الظلام , وصارت مقالاته تنتشر فى كافة المواقع الإلكترونية والمنتديات الشبابية  بسرعة هائلة ويطالعها آلاف القراء , رفض العشرات من اللقاءات الإعلامية لعلمه بكونها مجرد فخ له لتشهير به و التقليل من عمله . 
رد شريف ساخرًا .. 
 " ماشي يا شطلاوي! , الصراحة آه . إنت رسيم وايدك حلوة .بس إنت حالياً لا تندرج تحت إسم الدكاترة .. وده تأكيد على نظريتى , كل الدكاترة خطهم وحش " 
قطع حديثهم مصطفى .. 
" أهو قربنا من بيتك يا نور , إعمل حسابك هنزلك على أول الشارع , أنا بخاف أدخل شارعكم بالعربية ديه, أتاخد العين والواحد مش ناقص , اللي فيا مكفيني " 
كان شابٌ فى العام الآخير من عقده الثالث , مستواه الاجتماعي (فاحش الغناء), متخرجٌ من كلية حقوق الاسكندرية , أناقته في اختيار ملابسه أبرزت وسامة وجهه و زرقة عينيه و بشرته البيضاء, كان دائم السخرية و إلقاء الدعابات , لم يكن يحرص على مشاعر الآخرين , لا يترك جلسة الا ويحاول إثبات كونه الاخف ظلاً والاكثر دهائًا  . 
" لالا, أنا مش مروح دلوقت, أبويا زمانه صاحي و مش طالبة محاضرة نهائي ." 
قال مصطفى مجدداً .. 
 " بقى نور  اللي مدوخ العفاريت هنا و هناك خايف من أبوه على التأخير ." 
رد نور الدين .. 
" من ساعة حادثة أخويا الله يرحمه و أبويا معيشنا في سجن مش قادر يفهم إن الموت عارف عنوان سريري برضه " 
عاود مصطفى الحديث و قال .. 
" طب ما تيجي تبات معانا إحنا كده كده  شريف و بلال قاعدين في اسكندرية لحد بكرة ما صدقنا إنهم أخدوا أجازة يومين! " 
صمت نورالدين للحظات يفكر في عرض مصطفى ثم قال.. 
 " مظنش إنها فكرة كويسة, عندي بكرة تحقيق صحفي و لازم أصحى بدري و لو روحت معاكم مش هنام لحد الصبح و مش هعرف أروح مشواري نهائي " 
سأله شريف.. 
 " صح إنت إيه رأيك في الحوار اللي حصل في بيت بلال؟ " 
قال نورالدين بعد فترة صمت محاولاً إدعاء التفكير والإهتمام .. 
" مش عارف الحقيقة, موضوع لعنة بيت بلال غريبة أوي, بس شكلها قوي أوي إنها تتمكن من قتل إمام مسجد جوة بس برضه في إحتمال قوي جداً ان اللي حصل جوة قضاء وقدر  " 
نظر بلال لحديث نور ثم توجه بنظره  ناحية  النافذة دون أن يتحدث و صمت 
قال شريف .. 
" ما ممكن تكون بفعل فاعل, مش قضاء وقدر و لا عفاريت . " 
رد نورالدين .. 
 " لما بفكر في الموضوع كده برجع برضه و أقول إيه اللي يخلي حد يقتل أمام مسجد , الراجل كل الناس بتحبه مين هيقتله ؟! أظن إن فكرة اللعنة مستبعدة برضه عشان من خلال خبرتي و قرايتي كتير في عالم الجن ما اظنش إن الجان او اى قوى خفية  تقدر تقتل إنسان يبقى إحتمالية القضاء و القدر هي الأقوى   " 
قال بلال بعدما تحدى نفسه كثيرًا لعدم الإنخراط معهم فى ذلك الحديث ولكنه لم يتحمل حديثهم اكثر من ذلك .. 
 "كده كده ما حدش بلغ الحكومة عن جريمة , أنبوبة و انفجرت في شقة  و الكل شاهد لا حد دخل و لا خرج من البيت طوال الفترة ديه و الراجل إتدفن و الحوار خلص " 
كان بلال رائد في أمن الدولة و الذي تميّز بذكاءٍ غير طبيعي , يتقن قراءة الجسد و محترف علم الفراسة , قصيرٌ بعض الشيء وجهه يميل إلى البياض قليلاً, كان يمتلك روحاً مرحة فقدها بعد وفاة الإمام في بيته الملعون . 
شريف .. 
"بس ممكن يكونوا خايفين منك, برضه ده بيت راجل في أمن دولة, مش تهريج يعني " 
بلال .. 
 " أنا مالي وقت الجريمة كله أنا كنت على القهوة مع الرجالة و الكل شهد بكده " 
شريف .. 
"بس الكلام الداير بين أهل القرية كله إن اللي حصل جريمة قتل على إيد اشباح, و مينفعش إحنا كرجالة شرطة نصدق الكلام ده " 
بلال .. 
" شريف براحتك عموماً أنا مصدق, إن لعنة البيت ده هي اللي قتلت الإمام " 
مصطفى.. 
" ما خلاص بقى يا جماعة الله يرحمه مات و أخد سره معاه, دماغكم بقى " 
بلال .. 
" أنا مش عارف شريف حاطط الحوار ده في دماغه ليه, البيت مقفول دلوقت ومحدش بيدخله خالص و خلاص, أنا بكره فضولك ده " 
نور.. 
" إهدى يا بلال, بلال إنت اتغيرت أوي من يوم الحادثة ديه لازم تنساها, إنت مالكش ذنب فيها " 
بلال.. 
 " أقسم بالله أنا حذرت الإمام من الدخول .بس هو ماسمعش كلامي " 
شريف .. 
 " جماعة ماتيجوا نقضي ليلة في البيت ده مرة " 
بلال .. 
" على جثتي, ما حدش هيدخل البيت ده نهائي كفاية اللي حصل لسارة و للشيخ حسن و اللي حصلي قبلهم! " 
مصطفى ساخرًا .. 
 " إنساني يا حبيبي بيقولك واحد اتقتل جوة إنت عبيط ؟! " 
نور .. 
 " أنا شغلي بيحتم عليا أجري ورا الحاجات ديه بس بدال دخل فيها قتل وكلام كده إنسوني أنا آخري أتعامل مع حنفية بتنزل دم نور يولع و يطفي كده أشغَّل سورة البقرة طول الليل و أطلّع اكتب أي كلام و انتهينا  " 
بلال.. 
 " شريف إنسى الموضوع ده أنا مش هتحمل ذنب دم حد تاني, إنت مش داخل في حتة و بطل تطلب الطلب ده مني, أنا مش هسيبك تدخل " 
شريف.. 
 " حاضر, هبطل أتكلم دلوقت .بس مسيري أقنعكم إننا ندخل جوة, صح أنا هنزل مع نورالدين  و بعدها هجيلكو على بيت مصطفى ." 
مصطفى بتعجب .. 
" إشمعنى يعني ؟" 
شريف.. 
 " هاخد من الكمبيوتر بتاعه شوية أفلام أجنبي, إنت عارف الوصلة الزفت اللي واخدها بنت كلب شوية . مش بعرف  أنزّل من المنتديات و الواد نور عقر في الحاجات ديه , ها يا نور ينفع و الا ابوك هيضربنا ولا إيه " 
نور ضاحكًا.. 
"  لالالا ما تقلقش ده إنت كده هتخليه يسكت وميطوّلش في الكلام, وبالذات لما يعرف إنك بوليس " 
مصطفى .. 
" زى ما تحب .. " 
صرخ نور فاجأة .. 
" حاااسب ! " 
دهس مصطفى فرامل السيارة فتعالى صوت احتكاك إطارات السيارة بالأرض و لكن بالفعل مصطفى سحق الكلب الذي كان يعبر الشارع بسرعة . 
" لا حول ولا قوة الا بالله شكلي خبطت كلب. " 
" طيب يا جماعة تعالوا ننزل عشان حرام نحطه على جنب " 
خرج الأربعة بسرعةٍ من السيارة و انطلقوا ناحية الكلب ليتفقدوا إذا كان مازال على قيد الحياة أم فارقها و لكنه اختفى ودماؤه مازالت موجودة و تشكلت على شكل كلمات. 
" إيه ده هو راح فين ؟" 
اشار نورالدين نحو بقعة دموية على الارض .. 
"بصوا كده المكتوب على الأرض ده " 
نظر الجميع للبقعة و لاحظ العبارة الدموية .. 
( سيؤدي بكم إلى الجحيم, سيُقتل بإنتحار المترابط , الحفيد!). 
  
الساعة الرابعة عصراً , في بيت مصطفى بالاسكندرية , بداخل الغرفة التي ينام بها بلال يتقلب أثناء نومه يمينا ثم يتجه يسارا , عرقٌ ينساب من علي جبينه , شفتاه تهَمْهَم بكلماتٍ ليست مفهومة و غير منتظمة , تشبه كلمات استغاثة لطلب المساعدة, حدقتا عيناه تتحرك أسفل جفنيه بسرعةٍ مرعبة ثم يفتح عينيه فجأة و ينهض جالساً على السرير وهو يصرخ و يقول .. 
" حسن ! , لاااا  " 
فتح مصطفى باب الغرفة و عينيه حمراء بعض الشيء من أثر النوم الذي لم يذهب عنها بعد و قال و هو يمسك جبهته بيده .. 
" اصطبحنا على الصبح, مالك يا ابنى في إيه ؟, يادي حسن اللي إنت مش قادر تنساه أبداً ده, والله الواحد مش عارف مصدع  أوي كده ليه " 
نظر بلال لمصطفى بذعر و وجهه متشبع بالعرق الذي يلمع على جبهته و قال .. 
 " إيه ؟!, لا ولا حاجة, انا كويس , ده مجرد .. مجرد .. كابوس, هي.. هي  الساعة كام" 
" يعني تجيلها تلاتة و نص العصر كده " 
أخذت دقات قلب بلال تهدأ بعض الشيء, تابع حديثه و قال .. 
" يااااه إحنا نمنا كل ده! طيب, و شريف لسه نايم ؟ " 
" صحيت مالقتهوش كلتمه و عرفت إنه مشي على الساعة حداشر كده " 
" غريبة إيه اللي مشاه ده مش المفروض هنمشي بكرة الصبح؟ " 
" ما اعرفش بيقول جاله تليفون تقريباً حاجة كده و الظاهر حصل حاجة فمشي حتى ساب هدومه هنا و حاولت أعرف في إيه ما قالش حاجة فكبَّرت ما رضيتش أرخم عليه أحسن تكون حاجة عائلية و الا كده و كمان كنت صاحي مصدع أوي و مش قادر أتكلم أصلاً" 
" طيب طيب, هنبقى نتصل بيه كمان شوية و نشوف الدنيا, السخان فيه مية سخنة ؟ " 
" مولعة , ليه ؟ " 
" تفتكر هيكون ليه ؟! , هه .. أكيد عشان استحمى " 
ضحك مصطفى و قال .. 
 " آه تصدق, أمال هتبقى عاوزها ليه يعني" 
الابتسامة بدأت تتلاشى من على شفتي بلال تدريجياً و بدأت عيناه تهبط لأسفل بحزن قطعتها كلمات مصطفى و هو يقول .. 
" إنت راجل أمن في البلد ديه وظيفتك انك تخلي الناس عايشة في أمان وده المفروض طبعاً هه, المنطقة ديه كانت مليانة أساطير قديمة وكانت ناس كتيرة زيك كده مصدقة إن كل اللي بيحصل في البيت ده مجرد خرافات, إنك تبني بيت عشان تعيش إنت فيه و تقنع الناس إنها تعيش فيه و تحاول ماتخلهمش يخافوا ديه حاجة تتحسبلك, وكمان إنت ليه مُصر إن اللي حصل جوة لعنة و هبل ما ممكن ياعم قضاء وقدر " 
بملل قطع بلال حديث صديقه .. 
" مصطفى أنا كويس, مالهوش لزووم, " 
بإصرار تابع مصطفى .. 
"إسمعني بالله عليك, إنت نسيت إنك أول واحد دخل البيت وأول واحد شرب من كاس اللعنة ديه, نسيت سارة اللي توسلت ليك عشان تدخلها, نسيت إنك حاولت بكل الطرق تمنع الإمام حسن من الدخول, إنت عملت اللي عليك صدقني اللي حصل قدر ربنا " 
" بس لو ماكنتش بنيت البيت ماكانـ..." 
"بلاش هبل, ديه أعمار, كل واحد مكتوبله عمره فين هيخلص وإزاي " 
"عندك حق ,  بس الإمام حسن كان راجل طيب, مايستحقش كده  " 
" الله يرحمه اللي في إيدنا دلوقت نمنع شريف من دخول البيت ده و كفاية الهبل اللي حصل إمبارح و احنا ماشين و إنتحار المترابط والجحيم و الحاجات اللي شوفناه إمبارح, كفايانا بقى نتعامل مع العبط ده " 
نظر الإثنين تجاه هاتف بلال الذي تزداد صوت نغمته مع مرور الوقت و قال مصطفى.. 
 " كنسِل, كنسِل مش طالبة! و الا إقفلوا الموبايلات ديه " 
سحب بلال الهاتف و نظر له وقال.. 
 " لا ده بالذات مينفعش أكنسِل في وشه, يا ابني ده لو سبته لوحده في الشغل ممكن يحتاس . عيل سيس ما اعرفش إيه اللي دخل أمه شرطة من الأول أصلاً " 
ضغط بلال على زر الاستجابة ووضع الهاتف على أذنه ثم اتسعت حدقتا عينيه و تصلب حاجباه مكونان ثمانيتين و انفرج فمه على مصراعيه و نظرة عينيه توحي كأنه يرى الجحيم أمامه, فكلام عمر له وقَع عليه كوقع الصاعقة. قال عمر لبلال بصدمة .. 
" شريف ...شريف إتقتل يا بلال ! " 
  
*** 
بلاد فـــــارس " القرن الثالث قبل الميلاد " 
وضع ابن بوران يده أسفل ذقنه و هو يتأمل اللعبة وقال .. 
" لماذا تخشى دخولي إلى قلب أرضك, أتخاف أن أكشف ضعفك ! , أتخشى ان اعلم خبايا أسرارك , أخشى انك نسيت ان كل خدعة انت تتقنها , انا من علمك آياها" 
ابتسم جسام و قال .. 
 " لا أخشاك أنت مجرد مبتدئ, فقط لا أحب  الاستهانة بخصمٍ مهما عظم ضعفه " 
ضحك ابن بوران و أردف  .. 
 " مبتدئ ! حسناً, لا تنسى أحياناً أحد الخدم يكون أكثر حكمةً من الحاكم !  لا تنسى ترابطنا معاً يجعلني أستشعر خطاك يا حارس الرقم التاسع . " 
رد جسام بفخر .. 
" ألم تلاحظ مقتل احد جنودك ؟! " 
ابتسم مراش ابن بوران دون رد و استمر اللعب 
*** 
  (2)
   
   
مصر – القاهرة 
 مارس 2005 
الساعة الرابعة عصراً , وقفت جيهان أمام يوسف يتحدثون بلهجة حادّةٍ في الشارع و قد بدأت طريقة تعاملهم تلفت جميع المارة لهم. 
قالت جيهان .. 
" يوسف , أنا اتخنقت منك , إنت كل حاجة كده! أنا قرفت! إنت ليه دايماً مش واثق في نفسك؟ " 
أمسك يوسف يديها بحدة .. 
" الموضوع مش موضوع ثقة, إنتي عارفة الراجل ده أنا بكرهه, مش بحبك حتى ترمي السلام عليه " 
دفعت يده بعيداً .. 
 " ده عشان إنت مريض مش طبيعي, شكّاك لأبعد درجة ممكنة " 
حاول الرد عليها .. 
" أنا مش ..." 
لم تدعه يكمل حديثه .. 
" إنت ليه حاطه في دماغك كده,  إنساه بقى و الله أنا ما بيني وبينه حاجة إفهم بقى " 
حاول الإقتراب منها و قال بصوت حانى .. 
" إنتي ماشوفتيهوش بيبصلك إزاي " 
صرخت فيه .. 
" يوووووووووه! إنت إنسان مش طبيعي " 
" أنا طبيعي إنتي اللي أفكارك كلها غلط في غلط, و كل حاجة في حياتك غلط" 
احتد غصب جيهان و قالت دون وعي 
 "  مابقاش الا واحد مجنون شبهك هو اللي هيديني نصايح! " 
نظر لها وقال.. 
 " مجنون ؟! .دلوقت بقيتي بتعايريني بحالتي " 
وضعت يدها على فمه وقالت .. 
 " أنا مش قصدي يا يوسف, إنت عارف وقت ما ببقى متعصبة بقول أي كلام, أنا والله مقصد  " 
أنزل يديها من على فمه وقال.. 
" بس ده مش أي كلام يا جيهان إنتي طول عمرك شايفاني بالشكل ده, جيهان أنا تعبت من إحساس إني عايش مع واحدة دايماً محسساني إني مجنون بيشوف حاجات مش موجودة بالنسبالك, بس ربنا عالم! " 
أمسكته جيهان من ذراعيه و قالت و الدموع تهبط من أعينها      " أنا آسفة " 
نظر إلى جانبه و رد بغضب .. 
 " ديه مش أول مرة تعايرني, جيهان أنا ماشي, مش بإيدي إني بشوف حاجات إنتو فاكرين إنها مش موجودة" 
تركها في مكانها في الشارع و تحرك هو ليعبر الشارع لا يعي قدوم سيارة الأجرة من بعيد بسرعةٍ عالية و استمر بالتحرك و السيارة تضرب عدداً لا نهائياً من ( الكلاكسات ) و لكن غضبه جعله أعمى و أصم عن كل شيءٍ مما حوله . 
نظرت جيهان إلى يوسف و هو يتركها و يمشي بعيداً عنها ثم تلوح بوجها لترى السيارة و هي متجهةٌ بسرعةٍ كبيرةٍ ناحيته تحاول الصراخ فيأبى صوتها الخروج, إرتفع الأدرينالين في عروقها و جعلها تجري بصورةٍ غير إرادية  ناحية  يوسف لدفعه بعيداً عن السيارة ثم تطير بضع مترات نتيجة اصدامها بالسيارة بدلاً منه . 
سقط يوسف على الأرض و اتسعت حدقتا عيناه من هول المنظر و هو يرى جيهان ساقطةً على بعد بضعة أمتار وسط بحيرةٍ صغيرةٍ من الدماء الجميع يجري ناحيتها . 
نهض من مكانه و انطلق يجري ناحيتها و أخذ ينادي عليها و يحرك جسدها  بقوة إلى أن فتحت عينها بضعف وهمهمت بشفتيها الملطختين بالدماء 
" آسـ..آسفة " 
ثم تسقط رأسها يمينا و تغمض عينيها و تفقد وعيها . 
*** 
  
بعد سويعات من نقل جيهان لاحدى المستشفيات , مكث يوسف خارج غرفة العناية المركزة فى حالة يرثى لها , لا يتوقف عن التفكير فيما حدث , المشهد نفسه يتكرر حدوثه امام عيونه , يشعر بتشنج طفيف فى خده الايسر يعيد له ذكرى مرضه , سنوات ويوسف يعانى من نوبات تجعل كافة مفاصله فى حالة تصلب فيفقد الحركة و السيطرة على جسده و يتحول لطور مخيف يتجنبه كل من حوله , تتشكل امامه كيانات عديدة لمخلوقات وهمية , يحاول الاستغاثة فيزيد من رعب المشهد , يبتعد عنه الجميع , سنوات عاشها يوسف فى كابوس لا ينتهى , سنوات يتمنى الموت يوميًا حتى نجح مؤخرًا فى الانتصار على مرضه .. 
قطع تفكيره خروج احد الاطباء من غرفة العناية 
" دكتور .. دكتور .. طمنّي إيه اللي حصلها؟ هي كويسة ؟" 
اجابة الطبيب بصوت بارد .. 
"إهدى .. خبطة العربية كانت قوية أدّت لكدمات كتيرة في جسمها  و في ارتجاج شديد  في المخ ." 
صُدم يوسف لكلمات الدكتور و بدأ يمنع  دمعته من الفرار خلال عينيه و سأل الطبيب متوسلاً .. 
 " دكتور, ممكن أشوفها ؟" 
"حالياً مش هينفع بس عشان حالتها حرجة أوي, إدعيلها إن ربنا يعديها على خير بإذن الله و تفوق من الغيبوبة اللي هي فيها " 
" وحضرتك ما تعرفش هي ممكن تفوق إمتى ؟" 
" ديه حاجة في علم ربنا ." 
صمت كلاهم لحظات , بعدها سأله الطبيب 
"هي مالهاش حد نتصل بيه غيرك ؟" 
بآسى اجابه يوسف .. 
" أبوها كان آخر حد ليها و مات من كام شهر مافاضلهاش غيري دلوقت " 
ربت الطبيب على كتف يوسف .. 
" طيب شد حيلك  و ياريت تبقى تعدي على الحسابات ." 
أومأ يوسف دون ان يرد .. 
*** 
  
  
بعد ثلاث أيام : 
في تمام الساعة السابعة مساءاً من هذا اليوم , و بداخل الغرفة التي ترقد بها جيهان فاقدةً للوعي جلس بجانبها خطيبها يوسف ممسكاً يدها , الملطخة بدموعه المتساقطة كالشلال يخفف من حدة بركانه الثائر , لائماً نفسه على ما حدث لها ظناً منه أنه لو لم يتركها و يرحل لما حدث كل هذا, لو كان انتبه للسيارة القادمة ما كانت تحاول إنقاذه, تباً فـعميان البصر سلاح القدر الأعظم لهزيمتنا  لماذا لا نمتلك حاسةً تحسُّ المخاطر كالحيوانات و الحشرات ؟ . 
أخذ عقله يتآكل داخل أفكاره السامة و لم يستفق الا عندما حركت أحد أصابعها حركةً بسيطة وسرعان ما نظر إلى وجها منتظراً أن تفتح عيناها و استجابت لندائه و فتحت عينيها فتحةً صغيرة واغلقتها مجدداً ثم عاودت فتحها بصورةٍ مكتملةٍ بعض الشيء ثم بدأت عيناها تلمع و تتلألأ الدموع بداخلها وأخذت تنساب على خديها و وسط رعشةٍ تملكت من جسدها و صدرها يعلو و يهبط ويلاحقه زيادةٌ في صوت تنفسها تلوّح بوجها يميناً ثم يساراً و هي تبكي بحرقة و يوسف يمسك يديها و يحاول تهدئتها ولكنها تستمر في البكاء الذي بدأ يتحول إلى صراخٍ بسيط تشتد حدته كلما مر الوقت ودموعها تهبط و هو لا يفهم ما بها و لكنها من المحتمل صدمةٌ عصبيةٌ لما حدث لها, ضغط على زر الطوارئ حتى يأتي له دكتور ليمنحها أي شيء يسكن من صدمتها أو من آلامها أو أي شيء, فقط تكف عن هذا الصراخ المؤلم . 
دخل الطبيب و معه ممرضةٌ حاولت أن تمسك ذراعها, و حاول الطبيب تهدئتها كثيراً و هي كثيرة التحرك و الرعشة و ظل الدكتور يحملق في وجهها كثيراً ويوسف يسأله: 
 " هي مالها يا دكتور , فيه إيه؟" 
نظر له الطبيب ثم نظر إلى وجهها مجدداً و خصوصاً عيونها ثم نظر له و قال : 
"  في حاجة غلط, عينها مش بتتحرك خالص . " 
نظر يوسف إلى حدقتي أعينها الثابتة و عاود سؤال الدكتور : 
" وده معناه إيه يا دكتور  ؟" 
" اعتقد إنها ..." 
صرخت جيهان في نفس اللحظة بصوتٍ متحشرجٍ متقطعٍ حزين 
" أنا مش شايفة أي حاجة! .. أنا اتعميت! " 
سكنت جيهان و هدأت رعشتها وبدأت حركة قلبها تتباطئ لحظة مع لحظة بعد أن استطاعت الممرضة أن تمنحها حقنةً مهدئة وأخرى منومة في المحلول الموصل بيدها وعادت جيهان إلى وجهها الملائكي مجدداً و تلاشى الذعر منها و فقدت وعيها. 
ويوسف يتآكل عقله من جديد ليس في أفكاره الشيطانية السابقة و لكن هذه المرة عن الواقع المؤلم, و عن جيهان التي صارت عمياء! 
*** 
قال ابن بوران وهو يداعب أنفه 
" هع, أظن أن الحظ خذلك هذه المرة ايضًا و تضحيتك صارت هباء . وسقطت قطعة اخرى من جيشك " 
حرك جسام فارسه .. 
" لم تسقط بعد , حقًا انها فى مآزق كبير لكن لا تتعجل الامور " 
بسخرية قال ابن بوران الفارسي 
" حسنًا, لاثبت لك .. " 
*** 
  
(3) 
  
أوقف بلال سيارته أمام أحدى البيوت في منطقة رمسيس بالقاهرة و فتح بابها ليخرج ليجد عمر أمامه جالساً على الرصيف رأسه تغطس بين ذراعيه , تقدم بلال نحوه و حاول لفت نظره , رفع عمر رأسه و نظر لبلال و الدموع محبوسةٌ في عينيه ثم تعانق الإثنين و شرعا في البكاء حزناً على فقدان صديقهم المقتول! 
قال عمر و هو يستجمع قواه .. 
 " جيت .. بسرعة كده إزاي  من .. اسكندرية " 
رد بلال و هو يشعل سيجارةً  وقال .. 
" الطريق كان على غير العادة .. سالك " 
" لما جالي بلاغ من الجيران و قالوا إنهم لاقوا شريف سايح في دمه و في واحدة معاه جوة مضروبة في رجلها طعنتين بسكينة مكنتش قادر اصدق ! " 
أومأ بلال وسحب نفس من سجارته .. 
" ومين الى كانت معاه ؟! , اظن ان الموضوع هيتحل بسهولة " 
" مش بالظبط. " 
" إزاي ." 
" هي حضرت  الجريمة كلها, بس مش هتفيدنا أوي " 
كان بلال يكره أسلوب عمر فى الحوار , كان يرى فيه دائمًا ولعه بالأفلام , فكان دائم عرض الاخبار و التحريات بتلك الصورة الغير الكاملة كأنه يرى ان هناك مشاهد يحاول جذب انتباهه .. 
" وضّح يا عمر عاوز تقول إيه؟ " 
" جيهان اللي كانت جوة وقت الجريمة عميا " 
ألقى بلال سيجارته على الارض ودهسها بقوة فى غيظ .. 
" يادي الحظ الهباب! بس برضه مايمنعش إنها ممكن تكون عارفة حاجة, استجوبتها ؟ " 
" لا, حاولوا يفوقوها, وعرفوا إن نظرها رايح, سألِت على شريف قالولها البقاء لله, راحت في دنيا تانية و نقلوها المستشفى ." 
" طيب و البصمات و.. " 
"بلال, معرفش! أنا مش قادر أشتغل, و مش قادر أتنازل عن القضية, أنا أعصابي تعبانة أوي! أنا لما شوفت الدم و شوفت هدومه وهي مليانة دم ...." 
" إجمد شوية يا عمر, ومينفعش تتخلى عن القضية, أحسن حاجة نقدمها لصاحبنا دلوقت هي اننا نجيب القاتل بتاعه, مش هستريح الا لما أشوفه متعلق على حبل المشنقة " 
"لا القضية ديه مش سهلة و القاتل مش هنوصله بسهولة وشريف ظابط شرطة و قبض على ناس كتيرة, و طبيعي يكون ليه أعداء " 
" أنا عارف إحنا  بس نحاول نمسك أي خيط  في إيدينا, عموماً عقبال ما حالة جيهان ديه تتحسن عاوز أعرف كل حاجة عنها من الألف للياء, أكيد البنت ديه معاها مفتاح أي حاجة ." 
" حاضر يا بلال, ناوي تطلع تعاين مسرح الجريمة؟ برضه إنت أوقات بتلاحظ حاجات ما حدش غيرك بيلاحظها" 
أومأ بلال بالإيجاب دون كلمات 
" أنا وصيت المعمل الجنائي يسيب كل حاجة مطرحها لحد ماتيجي إنت, لعل وعسى " 
قبض بلال يده .. 
 " اقسم بالله , هشرب من دمه" 
*** 
دخل بلال و عمر الشقة التي كانت متوسطة الحجم نوعاً ما تتكون من غرفتين و صالةٍ طويلة, بالإضافة إلى حمامٍ و مطبخٍ متوسطين, شرفةٍ تُطلُّ على الشارع, زجاجٌ منكسرٌ على الأرض, دماءٌ تلطخ الأرضية, قليلةٌ بعض الشيء في منطقة أرضية الصالة زائدةٌ بالقرب من المطبخ و بالقرب من الشرفة , كما كانت الأرضية تحتوي على قطرات مياه, الشقة ممتلئة برجال الأمن لرفع البصمات. 
أخذ بلال يتحرك في مسرح الجريمة غير مصدقٍ ما حدث لصديق عمرهم ثم توجه إلى عمر و سأله 
" لما دخلتوا المرحوم  كان واقع فين ؟ " 
اشار عمر ناحية المطبخ .. 
" يعني في الصالة عند باب المطبخ تقريباً كده " 
أومأ بلال وسأله .. 
" طيب وجيهان ؟ " 
" جيهان كانت واقعة جنبه, في  نص الصالة تقريباً" 
ساد صمت للحظات و بلال ينظر لكل التفاصيل من حوله فى تركيز , يعلم عمر انه لا يجب عليه تشتيت بلال الآن فحاول الابتعاد عنه ليمنحه حريته , تراجع عمر خطوتين نحو الخلف ولكن بلال أوقفه متسائلاً .. 
" كان فيه حد تالت معاهم ؟ " 
أجابه عمر بعدم فهم .. 
" ما اعرفش, بس لحد دلوقت لا " 
ساد الصمت من جديد , بعدها أردف بلال مشيرًا نحو المطبخ.. 
" بص كده على الرُخامة هتلاقي تلات كوبايات و براد شاي محطوط على البوتجاز ومليان بكمية مية تقريباً تعادل تلات كبايات شاي, معنى كده إن كان فيه حد تالت معاهم " 
" ممكن يكون كلامك صح, بس إنت نسيت إن اللي كانت معاه عميا يعني أكيد حد جابها لحد هنا و سابهم ومشي على طول. " 
" لو كان مشي على طول كان شريف هيقوم يحضر الشاي لتلاتة ليه و لو كان فضل كنا هنلاقي إن الكبايات موجودة في الصالون وفيها بواقي شاي؛ القتل تم في الفترة اللي كان شريف فيها في المطبخ بيحضر الشاي بتاعه يعني اللي كان معاهم أظن إنه أكتر مشتبه فيه لحد دلوقت. " 
" يعني كلها إحتمالات, و ممكن نمشي وراها بس لما جيهان صحتها تتحسن هنحقق معاها و نشوف اللي كان هناك وقت الجريمة" 
سأل بلال .. 
" الموبايل بتاع شريف فين ؟" 
"الموبايل أهو لقيناه بس سجل المكالمات خالي تماماً ." 
" واللاب توب؟  " 
" موجود في عربيته تحت. " 
" خد بالك  الموبايل مش موجود. " 
" قصدك إن ده موبايل جيهان ؟" 
" ممكن ." 
" إحنا لاقينا مع جيهان موبايلها. " 
" عادي ممكن يكون معاها اتنين, أصل شريف كان معانا في اسكندرية امبارح و كان معاه موبايل تاني خالص غير ده و أظن إنه مختفي هو كمان, دورتوا كويس في العربية و هنا ؟" 
" طبعاً,  مفيش حاجة غير الموبايل ده. " 
" محفظته كانت في جيبه لما مات ؟" 
" لا, عشان كده مدحت كان شاكك إنها سطو على الشقة إعترضهم فقتلوه ." 
استنكر بلال كثيرًا ذلك التفسير .. 
" و اللي هيسطو على شقة هيختار شقة ظابط, ومش هيبقى متأكد إنه لوحده هيشوف لما يكون حد معاه؟ وكمان مش هيسرق شطنة وموبايل جيهان؟ إيه التهريج ده!  كلّم البحث الجنائي و قولهم عاوز تقرير عن البصمات في أسرع وقت. " 
*** 
رمق ابن بوران جسام بعد أن رشف من كوبه و قال 
" أرى أني مسيطر على اللعب حتى في ظل قوانينك الجديدة و لكنك مازالت تفعل أشياء لا أفهمها و لا أعلم كيف ستترجمها إلى فوزك " 
حرك جسام أحدى قطع الشطرنج و هو يحملق إلى اللعبة بتركيزٍ قوي و قال 
" بساطة اللعب أحياناً تكون أصعب على الخصم عندما يتوقع منك التعقيد " 
  
   (4)
   
مصر – أحدى قرى المنوفية 
يناير – عام 2005 
تجري فتاة شابة في الحادية و العشرين من عمرها في الشوارع والوقت يقترب من الحادية عشرة مساءاً, تهرول, تنظر يميناً و يساراً, لا تعرف إلى أين هي ذاهبة, كثيرة النظر إلى الخلف, و كأن أحداً يطاردها . تتحرك بخطوات غير ثابتة . الذعر في عيونها, وخدوشٌ تملأ وجهها, دماءٌ تنساب على طول رجلها, ملابسها ممزقة, تجري مستخدمةً ما تبقى لها من طاقتها المنهارة إلى إن تسقط في الشارع مغشياً عليها .فيأخذها كابوسها إلى نفس المكان الذي جاءت منه . 
ترى نفس الدولاب تلتفت يميناً نفس ألوان الحوائط التي اصفر لونها من مدى بشاعتها , نفس اللمبة التي تبعث اللون الأصفر المخيف المسبب لعشراتٍ من الظلال في أنحاء الغرفه, تتكرر معها نفس نظرة الفزع و الرعب عندما شاهدت أحدهم بضخامة جثته  و سواد بشرته و أسنانه السوداء و عيون الذئب التي يمتلكها و ضحكاته مع باقي الوحوش الآدمية الثلاثة و هو يُنزل سرواله الازرق , ثم تملكتها نفس الرعشة عندما اقترب أحدهم من جسدها فعلمت حينها بأنهم جردوها تماماً من ملابسها 
و بدأت ترى الشهوة تتملك أجسادهم و تحولهم من بشر بعقول إلى حيوانات, لا يتحركون سوى بغرائزهم الحيوانية و يتكرر نفس المشهد بكامل تفاصيله . نفس هذا الرجل البعيد الذي يجلس و هو يشاهد سارة معذبةً مذلولة و هو يسحب النفس  تلو الآخر من سيجارته و اللعاب يسيل من فمه كأنه يتابع أحد الأفلام الجنسية . 
والثاني الذي يقترب من وجهها ليطبع على شفتيها قبلةً مقزِّزة ويسيل لعابه داخلها سرعان ما تبصق عليه لعابه المقزر الممزوج بالصرخات المتقطعة و الدموع المنسابة, فسرعان ما يتباعد عنها هذه الحيوان الآدمي ليقترب منها آخر و يصفعها على وجهها بكل قوة وهو يضحك و يأمرها بأن تنطق بعض الكلمات الإباحية و الألفاظ الخارجة و هي لا تجيب سوى بالتوسل و الابتعاد عنها. 
و تتعالى أصوات الشهوة بين الرجال الثلاثة أو أنصاف الرجال أو إنعدام الرجال, و تتعالى أصواتها و طلبات الإستغاثة الواحد تلو الآخر, لست في حاجة إن أذكر لك إنها كانت مقيدة الارجل والأيدي بالسرير حيث تم فعل أسوأ الجرائم البشرية بها و إن كانت تخلو من أي سمات بشرية و آدمية. 
و مضى  يومها الأول كآلةٍ جنسيةٍ لإشباع رغباتهم الشيطانية وتركوها و رحلوا جميعاً بعد أن وضعوا أسفل جلدها ذلك العقار المنوم لحين عودتهم مجدداً في  اليوم المقبل . 
ثم تتغير ملامح الذكرى السيئة بآخرى أمام عيونها و يتلاشى كل شيء ولا ترى سوى مشهد يديها و هي ملطخةٌ بالدماء و الفزع يخرج من عيون أحدهم أسفلها و الدماء تسيل من رقبته بعد أن تمكنت منه و ذبحته ليشعر برعشةٍ تبدأ من قدمه و تعلو حتى تمكنت من جسده تماماً وارتفعت حدقتا عينيه إلى أعلى لتتحول عيونه إلى اللون الأبيض البشع و يفتح فمه و يهتزّ لسانه وسط دمائه القاتمة و  يخرج آخر أنفاسه الممزوج بصوت صرخةٍ أبت الخروج . 
تنهض فزعةً من بشاعة حلمها و صدرها يعلو و يهبط و دقّات قلبها تتعالى و تتسارع و لعابٌ يسيل من فمها, و وجها و ملابسها الممزقة تلخطت بالطين و الدماء . 
تنظر أمامها تشاهد أقدام رجلٍ واقفٍ أمامها مباشرةً يعلو صوت تنفسها و تبدأ صرخاتها تتصاعد و هي تتباعد إلى الخلف و هي  تردد كلمة "لا" 
نظر لها الرجل بحيرةٍ و تعجَّب, و سرعان ما فهم خوف سارة منه و تباعد خطواتٍ عنها و هو يلوح بيديه الإثنين و يقول .. 
" إهدي إهدي, أنا كنت وااا..." 
تتعالى ضربات قلبها أكثر و أكثر و هي تتباعد و تدير وجهها إلى خلف لكي تتحرك متباعدة عنه بجسدٍ مرتعشٍ دامي؛ 
حاول الرجل الإمساك بالفتاة برفق و لكنها دفعته بعنفٍ قوي مما جعله يقول وهو متعجب 
" في إيه بس مالك يا بنتي, ماتخافيش ! " 
نظرت له و قالت بعين مدمعة .. 
" ما أخافش ! أنا لو اطول أقتل جنس الرجالة من على وجه الأرض مش هتأخر! " 
ثم أخرجت سكينةً من جيبها و دفعتها في قدم الرجل اليمنى لتفتح نزيفاً يتساقط منه الدم بغزارة  ثم أخرجت السكينة من قدمه و ضربته بقدمها ضربةً قويةً على الجرح, لم يستطع التحمل و سقط من شدة الوجع . 
وبدأت هي بالنهوض و الاقتراب منه حاملةً سكينها وعزمت على أن تهوي بها متجةً إلى صدره ولكن أحدهم دفعها وأمسك بيديها وقال  .. 
" إستني يا بنتي هتموتيه كده! " 
نظرت للرجل و لكن هيئته وجلبابه و عمته أعطت انطباعاً أنه رجل دين جعلها تهدئ من روعها و تصمت للحظاتٍ قطعها وقال: 
" في إيه يا بلال يا ابني؟ وانتي مين يا بنتي و كنتي بتضربيه ليه " 
نظر بلال للشيخ حسن و قال 
" والله ماعملتها حاجة شوفتها واقعة جيت أوقفها راحت هجمت عليا و كانت هتموتني " 
شاهدت سارة ما يحدث حولها ثم نظرت إلى سكينتها التي تحملها ثم انغلقت عينها و ضعف جسدها و سقطت على الأرض غائبةً عن الوعي . 
*** 
  
ابن بوران .. 
" لماذا تعتمد على كشف بعض التفاصيل الصغيرة من خطتك أمام خصمك ؟! .." 
جسام .. 
" حتى يتشتت مثلك تماما هكذا, و بالتالي يخطئ في إتخاذ القرار السليم .. لن تتعلم ابدًا ! " 
  
  (5)
مصر- القاهرة 
فبراير- عام 2006 
وقف عمر صامتاً أمام عطية ذو السابع وخمسين عاماً محالاً على المعاش المبكر لإصابةٍ بالغة تعرض لها أفقدته الكثير من قوته, وقف عمر ينظر له و الرجل يتعرق بشدة و يفرك أصابع يديه فى توتر. 
لاحظ عمر خوف الرجل الشديد منه و خوفه من اتهامه بالقتل وحاول تخفيف الأمر  قليلاً وضع يديه برفق على معصم عطية وقال 
" ما تخافش يا عم عطية, شريف إتقتل من حد في عز شبابه, عشان في آثار عنف حصلت هنا, ماحدش شاكك فيك, إحنا بس عاوزين نعرف إيه اللي حصل, ممكن تساعدنا عشان نوصل للي عمل كده؟ " 
بلع الرجل لعابه و أخرج زفيراً طويلاً حاملاً تعب أعصابٍ دام للحظاتٍ مرت عليه كساعات طويلة و قال 
 " يعني ما حدش هيحبسني؟ " 
قال عمر و هو يبتسم 
" لا ما تخافش .قول بقى كل اللي شفته" 
صمت عم عطية للحظات يستجمع كلماته و بدأت تهتز شفاته وقال 
" أنا ..." 
قاطعه بلال بصوتٍ قويٍّ عنيفٍ مخيفٍ مرعب, ممتلئٍ بمرارة الحزن و الأسى الممزوجة بالشراسة و الشر وقال 
 " إنت كداب " 
توجه عمر بنظره  ناحية  بلال بنظرةٍ تعبر عما في داخله من اتهام بالجنون فكيف له إن يصف الرجل بالكذب دون أن يتحدث  فكظم غيظه وقال 
" بلال! الراجل لسه ماقالش حاجة ." 
نظر عم عطية إلى بلال ثم إلى عمر ثم عاد مجدداً إلى بلال وقال متسرعاً 
" أنا..أنا " 
مجدداً قال بلال .. 
" إنت راجل كداب, و كل اللي هتقوله كدب في كدب!" 
ثم وجه حديثه لعمر .. 
 " ماهو ياحضرة الظابط عمر العالم اللمامة دول ما ينفعش تتعامل معاهم بالحنية ديه, إنت بكلامك إديته الفرصة إنه يشتغلك, إنت كبيرك تشتغل ممرضة !" 
عمر بعصبية .. 
" بلال أنا ما اسمحلكش!" 
بينما انهار عطية في البكاء وقال .. 
" والله أنا ماكنتش أقصد! أنا مش عارف إزاي أنا عملت كده . " 
وقعت كلمات عم عطية على عمر كالصاعقة و اتسعت عيناه على مصراعيهما وقال بعصبية .. 
" ماكنتش تقصد تعمل إيه, إنت قتلت شريف ؟" 
أسرع بالاجابة و قال نافياً 
" لالالا, والله ما قتلت حد! والله ما قتلت حد!" 
إقترب بلال منه و أمسكه من ملابسه مسكةً مهينة و دفعه  ناحية  الحائط و قال 
" أقسم بالله لو حاولت تكذب تاني, أنا هخليك تتمنى الإعدام عشان يخلصك من عذابي! إنطق تعرف إيه " 
نظر عم عطية إلى الأسفل و هو يكافح ليأخذ أنفاسه وحاول التحدث فقال 
" انا .. انا " 
صرخ بلال في عم عطية و قال بصوتٍ قوي 
" بص في عيني وإنت بتتكلم " 
قال عمر مشمئزًا من بلال .. 
" بلال في إيه هيتكلم إزاي و إنت ماسكه كده, سيبه وإديله فرصة و خلينا نفهم منه إيه اللي حصل ." 
قال بلال في عمر 
" عمر!! , لو مش عاجباك الطريقة إطلع برة! " 
ثم نظر إلى عم عطية نظرةً حادة وقال 
" إكلم .. " 
هز عم عطية رأسه لأعلى و لأسفل مراتٍ متتالية وقال 
" حاضر حاضر, أنا سمعت تحركات كتيرة في شقة الظابط شريف الله يرحمه وبعدها سمعت صرخة كبيرة شوية من واحدة, وبعدين سمعت ناس نازلة على السلم بسرعة, هما كانوا إتنين " 
بلال .. 
 " وايه عرفك إنهم إتنين هه؟ شوفتهم ؟" 
اجابه عطية 
 " لالا, أنا سمعت من ورا الباب واحد فيهم بيتكلم فعرفت إنه بيتكلم مع واحد تاني " 
سأله بلال 
" أمال  لما سألناك أول مرة كنت ناوي تكذب, كنت هتخبي إيه علينا؟" 
عطية بدأ يجد صعوبةً في التقاط أنفاسه و بدأت تتسارع دقات قلبه قليلاً فما يخفيه من المحتمل أن يسبب له العديد من المتاعب بل سيغير العديد من ملامح القضية فألتزم الصمت .. 
جذبه بلال ناحيته ثم دفعه مجدداً في الحائط و هو يصرخ فيه ويقول 
 " إنت عارف إيه و مخبيه, أقسم بالله هموتك!" 
نظر له عم عطية و حاول استجماع قواه و كاد إن ينطق, قاطعه عمر وقال 
 " بلال ديه مش طريقة, سيب..." 
رد بلال دون إن ينظر لعمر وقال 
 " اخرس .. " 
قال عم عطية بتردد 
 " أ....أنا والله..." 
"ما تقول إيه؟ إنت كنت عاوز تخبي إيه " 
 قالها بلال و هو يدفع الرجل مجدداً إلى الحائط 
قال عطية.. 
" أنا...أنا بعد ما نزلوا,طلعت الشقة, لاقيت حضرة الظابط سايح في دمه, و لاقيت الآنسة اللي معاه واقعة جنبه,و لاقيت شنطة فلوس مفتوحه جنبهم, بس والله مصرفتش حاجة منهم!" 
قال عمر في ذهول 
" حاجة زي كده ممكن تخليك المتهم الأساسي في القضية, حاجة زي ديه قدام المحكمه ممكن تلبسك البدلة الحمرا" 
صرخ عطية و قال ." أنا والله ما قتلـ..." 
قال بلال بنرة هادئةٍ بعض الشيء 
" الراجل ده ماقتلش, هو حرامي آه بس ماقتلش, خلّص باقي المحضر و مشيه " 
عمر 
 " بسس ..." 
"مشيه يا عمر, أنا عارف أنا بعمل إيه " 
رن الهاتف لم يكمل عمر كلامه و سارع بالرد و تغيرت ملامحه قليلاً نظر لبلال و قال : 
" جيهان فاقت من الغيبوبة يا بلال , وبتقول إن عندها معلومات مهمة أوي وعاوزة تقابلك إنت بالإسم ! " 
"وهي تعرفني منين ! " 
" جايز المرحوم حكالها عنك ." 
" طيب " 
*** 
  
   (6)
مصر - المنوفية 
يناير- عام 2005 
فتحت سارة عينيها ولكن هذه المرة كانت المشاهد مختلفةً تماماً فلأول مرةٍ منذ وقت طويل ترى سارة اللون الأبيض حولها, تنام على سريرٍ ناعم و حوائط بيضاء نظيفة, ونسمات هواءٍ تداعب الستائر و الشمس تدخل من النوافذ لجلب الدفئ والأمان معاً, ثم تتحرك عيناها مجدداً في صورة مهتزةٍ غير واضحةٍ تمام الوضوح لتجد إحدى الممرضات تنظر لها بتركيزٍ لتتأكد من أن الغيبوبة قد تلاشت و شرعت في النداء على الطبيب 
"  دكتور " 
حاولت سارة النهوض و لكن الممرضة أمسكتها وقالت " إهدي .مينفعش تتحركي خالص, إنتي نزفتي دم كتير أوي. " 
سكنت سارة عن حركتها و استسلمت و قال 
"  أنا فين " 
"انتي في المتسشفى " 
دخل الدكتور علاء من الباب و اقترب من سارة و حمل معه كشافاً صغيراً و وجهه مباشرةً إلى عيونها و هو يقول 
" إنتي إسمك إيه؟" 
صدمَتُها قد أفقدتها جزءاً من ذاكرتها للحظاتٍ قليلة و سؤال الدكتور عن اسمها جعل خلايا عقلها تصدم معاً لتنفجر و تخرج ما في جعبتها من أسرارٍ عن حادثها المؤلم, ثم مع مرور شريط الذكريات أمام أعينها عادت التشنجات تتملك جسدها ورعشاتٌ متتاليةٌ تسيطر على جسدها فأمسكت الممرضة سارة جيداً و نهض الطبيب وأعطاها حقنةً مهدئة و بدأت التشجنات تهدأ مع مرور الوقت إلى إن  تلاشت حدقتا عيناها من الظهور وسيطر جفناها على الموقف  وانتصر على صدمتها في غرقها داخل نوم عمييق . 
*** 
نظر ابن بوران إلى جسام و قال 
" أظن أنني محصنٌ ضد أي هجوم ستوجهه إليّ الآن, و أنت تقترب من هلاكك و سأكشف جميع خبايا خطتك قريباً جداً  " 
رد جسام 
" أنت الآن محصنٌ ضد هجماتي ولست محصناً ضد هجمات جيشك ! " 
كلماتٌ لم يفهم معناها ابن بوران في هذه اللحظة و لكنه كان متأكداً من أن جسام لن يقول ذلك هباءً فبكل تأكيد كلامه يحمل أسراراً كثيرة 
   (7)
   
مصر- القاهرة
فبراير-عام 2006
إستقل بلال و عمر السيارة و إتجهوا إلى المستشفى التي بها جيهان و في الطريق نظر عمر تجاه بلال نظرةً طالت بضع ثواني ثم إلتفت إلى الأمام 
دقائق و نظر له مجدداً وعيناه لا تتحرك ممتلئةً باللوم و العتاب على الطريقة التي تعامل بها مع عم عطية. مهما كانت مشاعر بلال تجاه شريف لا يحق له أن يتعامل مع رجلٍ يقترب من ضعف عمره بهذا الشكل المهين, و لكن كيف استطاع تمييز كذب عم عطية قبل النطق بأي كلمات؟
"انا آسف, غصب عني, بس كان لازم أبين إني أقدر أنفخه عشان يقول اللي عنده لما يشوفني بتعامل معاك كده هيترعب و يقول كل اللي يعرفه"
قالها بلال وكأنه قرأ ما يدور في عقل عمر , كلمات بلال أعادت الوعي و التركيز لعمر بعد إن غاب للحظاتٍ في عالمٍ من التفكير وقال: 
" إيه ؟!"
" حقك عليا "
" أنا مش زعلان عشان طريقتك معايا, بس, بص بصراحة مايصحش تتعامل مع أي حد كبير بالشكل ده؛ ترضى أبوك حد يعامله كده, وبعدين فين إحترام القسم بتاعنا إننا نطمن الناس مش نخوّفهم؟ "
ضغط بلال دواسه البنزين ليسرِّع السيارة كثيراً متجاهلاً الإشارة الحمراء و قال:
"عاوزني أعامل واحد مشكوك إنه قتل شريف إزاي يعني ؟"
" أصلاً ده راجل مايتشكش فيه, ده شكله عمره ما قتل صرصار,  أنا عارفه من أيام ماكنت بزور المرحوم في بيته الله يرحمه "
" و طيب و إعترافه إنه سرق الفلوس  ! "
" مش عارف حاسس إن فيه حاجة مش مظبوطة."
" يعني إيه؟"
"ما اعرفش, بس أنا عاوز أفهم إزاي إنت عرفت إنه كداب ده أصلاً ما كانش قال ولا كلمة لسه "
"  جسمه كان بيقول كده. "
"وضّحلي. "
"أول ما سألته, بدأ يفرك في إيده, رأسه بدأت تلمع من العرق, فتحات مناخيره كانت عمالة تكبر و تصغر, ده غير عيونه "
" ومالها عيونه بقى؟ "
" عين الإنسان مفتاح لكل حاجة مخبيها, العيون لا تكذب . "
" إزاي بقى, بسَّطلي الكلام عشان أفهم, إزاي عرفت إنه كداب حتى قبل ما يتكلم؟ "
"حركة عينه للشمال كانت كافية إنها توضحلي إنه كداب. "
عمر بسخرية " لا يا راجل! "
" بص أنا هفهمك ببساطة أوي؛ الحتة اللي في المخ مسؤولة عن الخيال موجودة في الجزء الشمال عشان كده لما سألته إنت عينه راحت شمال بتحاول تتخيل اللي حصل, أما لو كانت راحت يمين مركز الذاكرة كنت هعرف إنه بيفتكر, يعني صادق "
" و ده برهانك  بقى ؟ "
" كام مرة دخلنا قضية وكنت بحلها بسهولة هه, ماسألتش نفسك ليه كنت بفرِج عن ناس على مسؤوليتي الشخصية وبدون ضمانات؟"
" قصدك عشان حركة العيون ديه؟ "
"بالظبط."
" بس ديه حاجة صعبة أوي إنك تلاحظها ."
" أظن إنك من أكتر الناس اللي كانت بتتريق عليا لما كنت بلبس نضارة شمس في المكتب عندي, و خصوصاً أثناء التحقيقات "
" هو أنا بس ..."
"العلم برة إتقدم أوي , و وصلوا إنهم عملوا نضارة بكاميرا. "
" قصدك ..."
"بالصوت و الصورة, و بجودة خرافية."
"عشان كده دايماً بعد ما بتخلص تحقيق مع حد بتقفل المكتب عليك. "
"بالظبط بقعد أتفرج على الفيديو تاني واحدة واحدة و أشوف حركة عينه بالبطيء بتتحرك إزاي مع كل سؤال."
" بس إنت قدرت تكشف كدب عم عطية من غير التقنيات ديه."
" الخبرة و التدريب."
" يعني أول ما حركة العين تيجي يمين يبقى اللي قدامي كداب؟"
"لالا شمااااااااااال  أول ما عينه تتحرك شمال أو فوق شمال, والا أقولك فكك خليها شمال دلوقت وخلاص "
"وقف هنا بقى, تقريباً المستشفى أهي هناك و الدنيا زحمه مش هنعرف نركن ."
" تمام ." 
أوقف بلال السيارة وتأهب مستعداً للخروج منها فقال له عمر 
" إيه مش هتاخد النضارة معاك؟ "
" لا جيهان عميا الموضوع مش محتاج. "
" امممم, طيب " 
***
دخل الطبيب و بلال و عمر غرفة جيهان في المستشفى ووجدوها جالسة و بمجرد أن سمعت صوتهم يفتحون الباب أمسكت بنظارتها السوداء و غطت عيناها الفاقدة للبصر, عينان بنيتان مع جسدٍ ممتلئٍ بعض الشيء و حجابٌ يغطي شعرها و بشرةٌ قمحاوية بعض الشيء.
استأذن الطبيب إن يخرج بعد أن أوصى بلال ألا يُكثر من الأسئلة و في حالة تأثرها عصبياً أن ينسحب في الحال .
بينما رن هاتف عمر من أحد أصدقائه ليخبره بأن تقرير الطب الشرعي للقضية أصبح جاهزاً و به بعض التفاصيل التي من المحتمل إن تفيد هذه القضية .
إقترب بلال من جيهان و أمسك يدها اليمنى و هو يقدم تعازيه الحارّة عن فقدان أحد أصدقائهم, و لكنها فاجأته عندما قالت
" بس شريف ما كانش صديقي "
" أمال !  تعرفي شريف منين؟ "
" شريف يبقى أخويا ! "
نظر  لها و تمعن في تفاصيل وجهها يتأملها و هو مصدومٌ منذ سنوات طوال لم يكن يعلم إن لشريف إخوة, كما أنه سبق و أن قرأ جميع المعلومات التي تخص جيهان و لم يجد أي شيء يؤكد أن هناك قرابةٌ بينهم و خصوصاً مع اختلاف أسماء الآباء لديهم, و حتى إذا كانوا إخوةً من نفس الأم, فكان شريف سيذكرها في أي حديث , هناك شيءٌ غير مريح!
" أخوكي إزاي يعني ؟ أنا عمري ما سمعت إن لشريف إخوات !"
"ما إحنا إخوة من نفس الأب بس الأمهات مختلفة "
أخذ بلال نفساً عميقاً و تعمّق داخل أفكاره مجدداً يبحث بداخلها عن مفهوم تلك الكلمات الغريبة فكيف لاثنين يكون أسماء أبويهم مختلفان إن يكونا في نفس الوقت من أبٍ واحد! فهذا الاحتمال جائز و لكن في حالةٍ واحدة ...
سبقته جيهان بالكلام و قالت " شريف هو إبن غير شرعي لأبويا"
صمت مجدداً ليستوعب صدمته الجديدة ولكنه تملك أفكاره سريعاً هذه المرة و قال :
" طيب بصي, عشان الموضوع مكعبل أوي و مليان مفاجآت كتيرة أنا عاوزك تحكيلي إيه اللي حصل وقت الجريمة "
" بص أنا زي ما إنت شايف مش بشوف, الجريمة كانت سمع بس بالنسبالي, بص أنا كنت قاعدة في الصالة مع جوزي يوسف و شريف قال إنه هيقوم يعملنا شاي,الصراحة صوته كان فرحان أوي بوجودنا.و بعدها اعتذر يوسف و قال إنه لازم يمشي يروح مشوار كده وهيبقى يجي بعد ساعة عشان ياخدني أنا كنت متفقة مع يوسف إنه يمشي عشان اعرف اتكلم مع شريف براحتي "
"وبعدين ."
" معلش, بعد إذنك, ممكن أصب مية أشرب "
" طيب طيب " و اقترب من الطاولة التي بجانبها ليمسك الزجاجة و الكوب و لكنها كانت أسرع و شرعت في القول :
" ماتخافش, أنا هعرف أصب المية ."
" أنا آسف ما أقصدش, أنا قولت أساعدك بس."
" ولايهمك. "
ثم أمسكت بالزجاجة و بدأت تملأ الكوب حتى نهايته ثم أخذت رشفتين متتاليتين و وضعتها على الطاولة مجدداً و نظرت لبلال وقالت " أكملك اللي حصل؟"
" آه ياريت "
"كنت بقول إيه؟ آه , قولت لجوزي يمشي عشان أعرف أكلم أخويا براحتي, عشان مسببلهوش إحراج, الصراحة ماكنتش عاوزة علاقتي بأخويا تبقى مجرد تقسيم ميراث و خلاص أنا كنت فرحانة إن ظهرلي أخ بعد الفترة ديه كلها, وعشان كده كنت عاوزة أتقرب منه, و كمان أشيل من جواه أي حساسية تجاهي عشان أبويا مااعترفش بيه زمان . "
"طيب و إنتي إزاي عرفتي, إن ليكي أخ ؟! "
" من سنتين أو من تلات سنين, أبويا مات, وقبل ما يموت بساعات إعترفلي إنه ليه إبن, و وصاني إني أديله نصيبه في الميراث حسب الشرع و قاللي إسمه "
" بس من كلامك على إن جوزك ينزل, والميراث و كده, حاسس انك لسه متعرفة على شريف قريب أوي."
"آه ديه كانت أول مقابلة بينا."
" ليه إتأخرتي تلات سنين عقبال ما وصلتي لشريف."
" عشان ماكنتش أعرف عنه حاجة, و ماكنتش أعرف فين أراضيه" .
" كلام منطقي برضه, طيب تقدري تقوليلي اللي قام بالجريمة كام واحد ؟ يعني قدرتي تميزي كام صوت ؟ "
" صوت واحد "
 وهنا تذكر كلمات عم عطية عندما قال أنه كان يوجد شخصان ينزلان السلم بسرعة, شيءٌ غريب, كل علامات عم عطية الجسدية تؤكد أنه صادق, فالآن يوجد إحتمالٌ كبيرٌ أن جيهان تكذب لسببٍ ما لا يعرفه أو أن الثاني لم يتكلم نهائياً طوال فترة تواجده في البيت أكان خائفاً أن تتعرف عليه جيهان ؟  أو أن بلال لأول مرةٍ في حياته يخطئ في قراءة عين عم عطية, و لكن مستحيلٌ إن يكذب عم عطية بعد إهانة بلال له .
" متأكدة إنه واحد بس ! "
" ما اعرفش, ممكن يكون فيه حد تاني, بس اللي كان بيتكلم واحد. "
" طيب, وكان بيقول إيه ؟ "
" اللي أنا فهمته إنه كان ماسك حاجة في إيده عشان سمعت شريف بيقوله نزّل السلاح و هعملك اللي إنت عاوزه. "
" آه! و كان إيه بقى اللي هو عاوزه ! "
" فلوس!وتقريباً  أوراق عن متهم .. دليل براءة حاجة زي كده "
"حلو أوي, إفتكري مين المتهم ده و وقتها هنعرف مين القاتل. "
ترددت قليلاً و ظهر هذا بوضوح عليها  " مش فاكرة."
" لالالا واحدة واحدة, القاتل يقرب للمتهم ده؟ إفتكري بالله عليكي! "
توترها يزداد ثم هدأت سريعاً و اصطنعت ابتسامةً وقالت:
 " بحاول أهو بس ..آه آه .. إفتكرت الراجل مقلش إسم المتهم عشان شريف هو اللي كان بيقسم و بيقوله دليل براءته مش معايا والله ما معايا  و قالله كمان إنه مستعد يديله الفلوس اللي هو عاوزها"
" إنتي كنت فين الوقت ده "
" كنت في أوضة بعيدة شوية  عن مكان الكلام "
"اممم طيب وبعدين شريف دخل الأوضة و الراجل ده معاه و قاله إفتح الدولاب هتلاقي شنطة فيها فلوس و ثواني و سمعت صوت ضرب و حركة مش مظبوطة طلعت أجري في الشقة بحاول أوصل للباب لحد ما حاجة ضربتني جامد في رجلي  محستش بنفسي غير هنا  شكلي أُغمي عليا من الخضة أو من النزيف ! "
غرق بلال للمرة الثانية في أفكاره يجمعها و يرتبها 
القاتل دخل الشقة محاولاً إيجاد دليل براءة أحد المتهمين كما زاد طمعه و أراد بعض الأموال ؛
شريف أقسم أنه لا يتملك أي أدلة براءة كما وعده أن يعطيه ما يريد من أموال .
الإحتمال الاول, أن القاتل بمجرد أن أخذ شنطة الأموال ضرب  شريف غير قاصدٍ للقتل و تفاجأ بوجود جيهان معه فطعنها في قدمها  و ليس رأسها ! لأنه إذا أراد القتل منذ أول لحظة لكان قتل جيهان أيضاً, و إذا كان أراد قتل شريف فقط و إغماء جيهان كان لابد أنه على علمٍ بأنها فاقدةٌ للبصر وفي هذه الحالة سيكون أحد أقارب جيهان و يرفض فكرة تقسيم الميراث و في هذه الحالة سيكون القاتل ( يوسف زوج جيهان ) رفض أن أموال زوجته تذهب إلى أخيها. 
 الإحتمال الثاني ولكنه مستبعدٌ قليلاً, القاتل هو عم عطية لوجود شنطة الأموال معه ! 
والإحتمال الثالث, هو أن القاتل بسذاجة جعلته يعطي ظهره لشريف الذي انقض عليه فضربه القاتل و خرّ شريف في دمائه و من فزع القاتل هب و ترك الأموال التي أخذها عم عطية بعد ذلك .
" صح صح.. جيهان مش  فاكرة أي حاجة تخص موبايل شريف الله يرحمه ؟"
إبتسمت قليلاً وقالت " آه تقريباً, أنا كان وشي وحِش عليه أوي  من كل  ناحية  قاللي إنه النهاردة الصبح قبل ما آجي هو كان في اسكندرية و جاله تليفون من حد من الجيران قاله الشقة بتغرق الظاهر إن الحنفيات سابت جوة, و كان في الطريق في ألم شديد في معدته  إشتد عليه أوي أول ما وصل الشقة و من شدة تعبه نزل على ركبته و الموبايل وقع من إيده في المية ! قاللي إنه كان سهران مع صحابه و أكلوا في مطعم و مقدرش يقاوم شكل الرز قدامه. "
" طيب ماقالش الموبايل عمل إيه بيه بعد ما اتبل مية "
" قاللي إتصرفت, وكان بيقول يارب يتصلح "
" يعني ممكن يكون عند أي حد بتاع موبيلات قريب من بيته ! "
" ممكن ! و ممكن يكون جابه و القاتل أخده, مش عارفه "
" آه, طيب, ثواني يعني إيه مقدرش يقاوم شكل الرز قدامه؟ "
" ولا حاجة, كان بيقوللي إنه عنده حساسية منه ! "
" حساسية من إيه؟ "
" حساسية من الرز ! "
نظر بلال في الأرض يتأمل جميع الأقوال يرتبها حسب الأولوية ويتجاهل الغير هام ثم شكر جيهان على وقتها و قدّم تعازيه مجدداً على فقدان أخيها و غادر عازماً على عدم التفكير في عم عطية على أنه القاتل برغم الإحتمال النظري الذي لا يقل عن خمسين بالمئة أن يكون هو الفاعل و لكن الظروف الواقعية العملية تثبت عكس ذلك.
كما قرر بلال في داخل نفسه استدعاء يوسف للتحقيق معه  فإحتمالية علاقته بالقتل لا تقل عن عم عطية شيئاً و لكنها تزيد كثيراً فلديه دافعٌ قوي, و كما أنه لم يقتل جيهان زوجته, يوسف مفتاح القضية!
و في جولته بالسيارة للعودة إلى المديرية اتصل به عمر ليقول له تلك الكلمات التي تحمل معاني عديدة. " بلال, الطب الشرعي بيقول إن شريف مطعون بسلاحين مختلفين."
" يعني إيه؟ "
" يعني الطعنات كانت بسكينتين مختلفتين الأولى إتضرب بيها في رجله ضربة بس ماماتش منها, و التاني إتضرب بيها في قلبه ديه اللي موتته."
" و الطب الشرعي ميقدرش يحدد أنهو ضربة كانت الأول؟"
" صعب أوي, بس بيقولوا المدة بين الضربتين ثواني أو دقايق بالكتير"
" طيب."
***
ابن بوران "  أنا لا أفهم شيئاً مما تفعله, الأمر اصبح محيراً جداً, خيوطٌ كثيرةٌ موجودةٌ أمامي, أستشعر أنك تفكر في عدة خططٍ في نفس اللحظة كأنك لا تعلم ماذا تريد أن تفعل ؟"
جسام ." على العكس يا صديقي. "
***
 (8)
 ( إنقاذٌ مـــرضٍ )
فبراير/2006 
جلس عمر أمام بلال يتحدثان بشأن قاتل صديقهم شريف,ويتناقشان في الأدلة لعل الله يوفقهم و يصلا إلى أي طرف خيطٍ يقودهم إلى القاتل أو حتى يقربهم منه. 
قال عمر " دوّرنا عند كل بتوع الموبيلات اللي حولين البيت وبرضه مفيش فايدة, أنا من رأيي نفكنا من حوار الموبايل ده  حاسس إننا مش هنلاقي حاجة فيه مهمة." 
بلال " مش عارف حاسس إن موبايل شريف ده فيه حاجة مهمة, و حسب وقت الجريمة و وصوله للقاهرة و زيارة أخته, تقريباً مفيش وقت يروح مكان بعيد ." 
" كان لازم حساسية الرز ديه تعل عليه أول ما يدخل الشقة! أستغفر الله العظيم! والعجيب يا جدع إني لما دخلت المطبخ لاقيت حلة مليانه رز. يعني الحساسية مبهدلاه وبرضه بياكل رز مفيش فايدة! كل الممنوع مرغوب عند الإنسان ! " 
" أو ممكن يكون القاتل سرقه؛ إستنى إستنى إنت قولت إيه؟ " 
"ماقلتش حاجة " 
ازداد تركيزه أكثر و هو يكرر السؤال مجدداً . 
 "لالالا , لما دخلت المطبخ لاقيت إيه ؟! " 
" في إيه ؟!, لاقيت حلة رز " 
" الرز ده ما كانش مطبوخ صح ؟" 
" آه كان لسه زي ما هو الله يرحمه مالحقش يعمله" 
نهض بلال مسرعاً من على كرسيه و هو يقول: " قوم معايا. " 
" في إيه؟ " 
" قوم بسسسسسس " 
"فهمني طيب في إيه ؟ " 
" شاكك في حاجة, يارب يطلع تخميني صح. " 
*** 
يناير – 2005  "حكاية الملاك الصغير (سارة)" 
استيقظت سارة مجدداً في المستشفى و لكن هذه المرة أعصابها كانت هادئةً بعض الشيء ثم تقلبت على جنبها الأيسر و أمسكت زر الإنذار و أرسلت رنةً إلى الممرضة حتى تأتي لها. 
لحظاتٌ و جاءت لها الممرضة التي قالت مع ابتسامةٍ صغيرة " حمد الله  على السلامة يا ست الكل." 
تمايلت رأسها و سقطت على صدرها ثم رفعتها ببطئ و قالت:     " هو إيه اللي حصلي؟ " 
" إنتي مش فاكره حاجة خالص ؟ " 
" أنا آخر حاجة فاكراها, إني كنت بجري في الشارع و بس, وبعدين... لأ, بس " 
" عموماً, اللي أنا أعرفه إنك كنتي ماسكة في الرائد بلال و نازلة فيه ضرب, وبعدين أغمي عليكي و جابوكي هنا " 
" إيه؟ آه, آه, ده كان عاوز يخطفني. " 
" ياشيخة و إنتي تطولي, حِكَم, يا ريته كان يخطفني أنا, يللا,  على كده الحمد لله إن الإمام حسن كان واقف و شايف كل حاجة أحسن, تلبسي الرائد مصيبة تطلعه من الخدمة." 
" الإمام حسن ؟." 
" إيه ده كمان مش فكراه؟ الشيخ حسن شهد إنك إنتي اللي كنتي هاجمة على بلال و كنت قربتي تدبحيه." 
" أنا عملت كده ؟" 
" بصي, إنتي شكلك كنتي في حالة صدمة و بتتصرفي من غير وعي عموماً اصبري الدكتور كان موصيني إني أقوله أول ما تفوقي عشان عاوز يتكلم معاكي , و شكلك المرّة دي هادية عن المرة اللي فاتت " 
" مرّة اللي فاتت إيه, وهو إيه اللي حصل المرة اللي فاتت " 
" ولا حاجة كنتي هتموتيني أنا و الدكتور بس!" 
" اااا...أنا مش فاكرة حاجة " 
"بصي, سيبك, سيبك من الكلام ده, إنتي كنتي تعبانة, ثواني وهبعتلك الدكتور " 
توجهت  ناحية  باب الغرفة و قالت بصوتٍ مرتفعٍ بعض الشيء,  " دكتوووووووووووووووووووور ." 
*** 
فبراير/2006 
دخل  عمر خلف بلال شقة شريف و أخذ بلال يتحرك, يتمعن في الشقة نظرةً أخرى ليرى ما فاته رؤيته المرة السابقة ثم قال عمر 
" مش فاهم إنت جايبنا هنا ليه تاني! يا عم أنا أعصابي بتتعب أوي لما باجي الشقة ديه " 
توجه بلال دون إن يتكلم إلى المطبخ و أخذ يتطلع إلى محتوياته من أطباقٍ متسخةٍ في الحوض, حوائط غير تامة النظافة, أرضية ملطخة بقطرات دماء, بتوجاز عليه ثلاث أواني كبار, إقترب بلال من الأول و فتحه وجده يحتوي على بامية متعفنة, و فتح الثاني ليجد شوربةً بها قطعة دجاج, أما الثالث إحتوى على أرزٍّ غير مطبوخ. 
مد يده داخل الأرز ثم تتسع جفونه و تضيق حدقتا عينيه في حين ابتسمت شفتاه, و أخرج يده حاملاً هاتف شريف . 
نظر عمر لما يحدث وقال بدهشةٍ صارمة وبلع ريقه بصعوبة." بس.. بس, إزاي؟ في حد يحط موبايله في الرز؟ و بعدين إيه ده؟ وبعدين إنت عرفت منين؟ و ليه  أنا مش فاهم أي حاجة! إيه العبط اللي بيحصل ده! " 
"  مريض بحساسية الرز و اشترى رز ! كلامك جايز يكون صح إنه متبع النظرية البشرية إن كل الممنوع مرغوب, بس برضه, في إحتمال تاني قريته في جوجل, إن للرز خاصية امتصاص المية من أي جهاز إليكتروني,  عشان أصلاً بلال ماكانش عنده الوقت يروح لأي محل موبايلات عشان زيارة اخته ليه فحطه في الرز كحل مؤقت. " 
" بس كده, إزاي استنتجت كده ؟ " 
امسك بلال الهاتف و بدأ يتصفح سجل المكالمات ثم نظر لعمر وقال " إنت وشَّك مصفَر ليه كده , متجمد شوية, ولا مايكونش مصدوم من عبقريتي! بس أحب أقولك إن الموضوع موضوع تركيز, أنا مش بسيب أي معلومه يقولها أي شاهد حتى لو كانت صغيرة أوي و أديك شوفت, كلمة حساسية الرز وصلتنا للموبايل إزاي." 
صمت عمر يتأمل كلمات بلال و ينظر له و هو يتفحص الهاتف  إلى إن أردف بلال و قال 
" الله عليك يا شريف! شريف حاطط مسجل للمكالمات, و ديه آخر مكالمة جاتله قبل موته ! تعالى نسمع كانت من مين : 
  
( ألو ) 
( ألو , إزيك يا جيهان ) 
( إزيك يا شريف إنت ) 
( الحمد لله بخير, يوسف جوزك عامل إيه ) 
( بيسلم عليك, شريف فاضي أعدي عليك  كمان ساعة كده؟) 
(إيه؟ ممكن تخليها ساعتين عشان أنا في الطريق راجع من اسكندرية, أحسن توصلي قبلي ) 
( خلاص ممكن أجيلك يوم تاني عشان هتبقى تعبان ) 
( لالا, أنا هستناكي بعد ساعتين ) 
( تمام ) 
قال عمر " قولتلك مش هنلاقي فيه حاجة مهمه يللا نمشي بقى" 
قال بلال " استنى بس نشوف المكالمة اللي قبلها " 
ضغط بلال إلى أسفل و قام بتشغيل المكالمة السابقة لها . 
( ألو) 
( الو, مين معايا ) 
( أنا ابراهيم يا حضرة المقدم ) 
( ابراهيم مين !) 
( هاهاهاها! نسيت ابراهيم مجدي يبقى مين, إنت لازم تجيب المستندات اللي معاك أحسنلك هه ) 
( آااه... إفتكرتك, يا بني آدم إفهم! أنا معيش مستندات, إفهم بقى التهمة لابسة إبنك لابساه, أنا هسجن إبنك و هو بريء ليه!) 
( أنا جاتلي معلومات أكيدة إن المستندات ديه معاك.) 
( ومين اللي قالك الكلام الغبي ده.) 
( مش مهم, المستندات هتسلمهالي إيمتى. ) 
( إنت مش بتفهم يا كـ* أمك ولا إيه, أحـ*." 
( و عزة جلالة الله أنا أقدر أقتلك و أشرب من دمك!) 
( ده عند المـ***** أمك يا بن المتـ***** .) 
( ماشي أنا هوريك! ) 
قال عمر بكلماتٍ متلهفة " الحمد لله عم عطية طلع بريء!" 
بينما اتجه بلال مباشرةً إلى باب الشقة ليخرج منها و هو يقول لعمر " عمر إقلبلي الدنيا, و إعرفلي كل المعلومات عن الراجل ده, وطلّع أمر بالقبض عليه حالاً." 
" حاضر." 
" عمر." 
" نعم ؟" 
" أنا اللي هروح مع القوة أجيب الكلب ده من بيته." 
" طيب هو مش كده عم عطية بريء ؟" 
قال بلال بعصبية و بصوتٍ مرتفع قليلاً " يا عمر و أنا مال أمي بريء ولا متنيل لسه ما أعرفش, لما نشوف." 
" مش القضية هتخلص بمجرد إعتراف الراجل ده بالجريمة؟ " 
" إنت ليه سطحي كده يا عمر ؟ ليه مش بتدور ورا الكلام . " 
" يعني إيه ؟" 
" شريف عمره ما قال حاجة عن شغله لحد." 
" قصدك  إن في..." 
" ماركزتش و هو بيقول إن حد قاله إن المستندات مع شريف؟  يعني كان فيه حد عاوز يخلص من شريف, و هو محرض الكلب ده على قتله, يعني ده كان الوسيلة, و أنا لازم أجيب الدماغ الكبيرة بتاعة الجريمة ديه. " 
*** 
وفي نفس الوقت و أثناء تواجد بلال وعمر في الشقة  أتت مكالمةٌ إلى ابراهيم مجدي المشتبه به الاكبر في قضية قتل  المقدم شريف 
( ابراهيم, الشرطة كشفتك ) 
( مين معايا ؟ ) 
( و هما في طريقهم ليك, عرفوا إنك اللي قتلت شريف. ) 
( إيه؟  أنا ماقتلتش شريف! ) 
 ( إنت ضربته بالسكينة و موتّه .) 
( لا.. لالالالا, الضربة كانت في رجله مستحيل يموت .) 
( ابراهيم.. إختفي وإلا حبل المشنقة هيلف حولين رقبتك, الجريمة لابساك, شنطة الفلوس عليها بصماتك, و شريف كان مسجل مكالمة تهديدك ليه .) 
( بس أنا مسحت كل البصمات! ) 
( لازم تفهم إنك يا تهرب يا هتموت ) 
( بس أنا بريء والله مقتلتش حد ! ) 
( إنت حر أنا قولت اللي عندي ) 
( حرام أنا مظلوم! أنا كنت عاوز أطلّع إبني من السجن بس ) 
( إنت اللي غبي لما طلبت منه فلوس من الأول. ) 
( كنت عاوزها تبان إنها سرقة ) 
( و الحمد لله لبستها لنفسك .نصيحة مني موِّت نفسك لأن الاعدام جايلك جايلك! ) 
( مش هقدر! ) 
( براحتك ) 
و انتهت المكالمة, و تزداد من علامات الاستفهام؛ 
من القاتل الحقيقي ؟! 
*** 
دفع بلال باب شقة ابراهيم مجدي المتهم بقتل المقدم شريف إلى أن حطمه و طار من مكانه, إنطلق بلال و معه عناصر الشرطة تبحث في الشقة . 
تبدأ القوة بالتحرك في الصالة متجهةً  ناحية  الطرقة الطويلة.. 
على اليمين يتواجد بابٌ مغلق يمسك بلال بمقبضه و يفتحه مصوباً سلاحاً في الهواء و يده مستعدةٌ لضرب النار على أي إنسان, و لكن لم يجد أحد. 
إلى إن وصلوا إلى هذه الغرفة الصغيرة التي حملت أسئلةً أكثر من الإجابات ... 
في الغرفة وجدوا المتهم ابراهيم مهشم الرأس في الأرض وسط بحيرةٍ دمويةٍ صغيرة, أصبحت أكبر عظمةٍ في جمجمته لا تتعدى الإثنين سم, و لكن هذا ليس المثير كله, على الجانب الآخر من الغرفة وجدوا رجلاً شاباً في الثلاثينات واقفاً ينظر من شباك الغرفة حاملاً في يده مطرقةً ملطخةً بالدماء . 
وضع عمر يده على أنفه و فمه و من العساكر من تراجع و غادر الغرفة و منهم من أفرغ معدته على الأرض من بشاعة الرأس المهشمة. 
وجّه عمر السلاح نحوه و قال " إرمي البتاعة اللي في ايدك ديه ولف نفسك ." 
تجاهلهم الرجل في أول نداء و هنا صوّب بلال مسدسه إلى قدم هذا الرجل و أوشك على ضرب رصاصةٍ بها, فهذا الرجل بكل تأكيد هو قاتل المتهم و من المحتمل أنه مجنون سيسعى إلى مواجهة القوة و يحتمل إصابة أحد منهم و الإحتمال الآخر أن هذا الرجل ليس مجنوناً فسيقفز من النافذة و يحاول الهرب,  فضربة رصاصةٍ في قدمه هي الحل الأمثل لهذا الأمر؛ 
سقط الرجل على الأرض قبل أن يضغط بلال على الزناد, إقترب منه بلال ببطئ و هو يوجه السلاح تجاهه ولكن هذه المرة كان السلاح موجهاً إلى الرأس مباشرةً , رفع الرجل يديه في مستوى عينيه يتأمل الدماء الملطخة عليه ثم نظر إلى المطرقة على اليد الآخر و ألقى بها إلى الأرض و نظر إلى بلال و قال : 
" هو في إيه ؟! "  
تقدم بلال مسرعاً و ووضع في يده الحديد دون أن ينطلق بأي كلمة و هنا قاطعه الرجل مجدداً وقال:" أنا عاوز أكلم جيهان مراتي!" 
توقف بلال و نظر له بحذر وقال :" قولت مين " 
" جيـ....جيهان " 
" إوعى تكون تقصد جيهان أخت شريف! " 
" معرفش." 
" جيهان العميا يا روح أمك؟ " 
" آه, هي جيهان الكفيفة, أنا جوزها." 
" إيه ده إنت بقى يوسف! و رحمة شريف أنا هوريك هعمل فيك ايه! بقى إنت بقى اللي ورا  كل الليلة ديه, كنت خايف على ميراث  مراتك يروح منك؟ "أخذه و نزل به السلم ووضعه في سيارة الشرطة و انطلق الجميع إلى المديرية لاستكمال التحقيق مع المفاجآت الجديدة في القضية ! 
و يوسف لا يردد سوى كلمةٍ واحدة." مين شريف ده !!!  أنا ما أعرفش حد إسمه شريف! " 
*** 
جسام يأكله الغرور المستمر و ابتسامته لا تفارق وجهه المجعد ويقول بالفارسية " وما رأيك في هذه الخطوة, مفاجأة أليس كذلك؟" 
ابن بوران مستمر باللعب و عيناه ممتلئةٌ بالرهبة تجاه خصمه و هو يقول " نعم, لقد أدهشتني قليلاً و لكن كنت أتوقعها, كما أتوقع خطوتك القادمة " 
" خطتي أن أجعلك تتوقع خطوتي القادمة لكي أشتّتك عن خطواتٍ خفية لا تراها." 
*** 
  
   (9)
   ( جريدة عمق الواقع )
إبريل / عام 2004 
أغلق مدير التحرير هاتفه بمجرد دخول نور الدين عليه            ( الصحفي الذي تم ذكره في الفصل الأول, الملقب بمطارد الظلام) وقال لنور : 
" تسلم إيدك يا نور على المقال ده إنت هتهز مصر, يا ابني الرعب ده جامد أوي تسلم إيدك بجد, إنت ليك مكافأة كبيرة أوي الشهر ده زيادة على مرتبك و خد بالك, فيه قناة تلفزيونية عاوزه تعمل معاك حوار, تستحقها يا ابني والله " 
رد نور و السعادة تتحرك في مسام وجهه و يقول " والله يا أستاذ ابراهيم ديه حاجة تشرفني إن مقالاتي عجبت حضرتك " 
" عجبتني بس! يا ابني ديه هوَستني و الأهم إنها عجبت الناس وعلِّت المبيعات أوي ." 
" طب الحمد لله " 
" ما تقوللي بيني وبينك كده إنت كاتب طريقة لتسخير الجن كاملة في المقالة اللي فاتت, الكلام ده أي كلام في الحمادة ولا إيه ظروفه؟ " 
" ماجربتش والله يا استاذ, بس أنا جايبها من كتاب نادر أوي, بس ممكن يكون أي كلام  " 
" مش عارف يا أخي و أنا بقرا كلمات التعويذة اللي كاتبتها كنت حاسس إن حاجة مسكتني قبضت على صدري كده .التعويذة ديه شكلها بجد " 
" جايز." 
" تفتكر غلط إننا ننشر تعاويذ زي ديه في المقالات؟" 
" أستاذ ابراهيم على راحتك, بس حضرتك الحاجات ديه اللي رفعت مبيعات الجريدة, المصريين بيموتوا في المغامرات, و بعدين إحنا حذرنا إنها بجد يعني اللي يجرب هو اللي يلوم نفسه بقى, و برضه اللي يريحك في الآخر." 
" لالا, عندك حق, العدد الجاي عاوز مقالة سخنة برضه عن قتل و دبح و دم و أشلاء, عاوز هبل هبل! نفسي أنشر مقالة عن رأس مكسرة مدغدغة, حاجة فيها غباء كده." 
" ههاهاهاهاهاهاهاااااا, عيوني قريب." 
رن هاتف المكتب لابراهيم, (ابراهيم هو الشخص الذي سيقتله يوسف  بعد عامين من الآن .) رد الأستاذ ابراهيم و قال 
" إيه يا بنتي, مين بره؟ يوسف (زوج جيهان العميا) دخليه دخليه" 
قال نور الدين, " طيب أنا هخلع بقى. " 
ابراهيم, " ليه بس ؟" 
نور " يوسف ده دايماً كارهني لله في لله ربنا يعلم عمري ما عملتله حاجة! احم ...يوسف حبيبي " 
قال يوسف ( زوج جيهان في المستقبل ) " إيه الكلام الفارغ اللي إنت حاطه في المقال ده! " 
قال ابراهيم " مالك يا يوسف شادِد حيلك عليه كده ليه ؟ " 
يوسف " يا أستاذ ابراهيم القصص الهبلة اللي عمال ينزلها مليانة طلاسم و كلام غريب و كلمات مش مفهومة, الحاجات ديه أوقات بيبقى فيها شرك بالله " 
قال نور الدين بهدوءٍ مبالغٍ فيه ليشعل النار في قلب يوسف 
" أنا دايماً بكتب قبل المقالة إن التعويذات ديه الناس تعديها ماتقراهاش, أنا عملت اللي عليا اللي بيقراها هو حر بقى! وبعدين بقى إنضف من جوة شوية هه." 
أمسك يوسف الجريدة من مكتب أستاذ ابراهيم وقال بلهجة عصبية : 
" إيه العنوان ده عاوز أفهم! ملاك من الجان يحقق أحلامك, إنت بتدبس الناس في حاجات سحر أسود و بتقول ده جن شبه الملاك أي حد هيتأذى من الطلاسم ديه إنت شايل ذنبه وكمان أي حد هيستخدم الحاجات ديه في أذية حد تاني إنت برضه شايل ذنبه " 
قال نور بلهجةٍ حادةٍ جداً هذه المرة " بس حلو أوي لحد كده, أنا همشي من الأوضة ديه دلوقت و هبقى أرجعلك تاني يا أستاذي لما يوسف يمشي, و النبي كلمه و خليه يلم الدور معايا, عشان أنا أقدر أزعله. " 
ثم نظر إلى يوسف وقال " مستناش أنا بتاع العفاريت هه." 
ثم توجه نور إلى الباب ليخرج متجاهلاً صوت يوسف وهو يقول " إنت و عفاريتك ديه على الجزمة. " 
قال ابراهيم ليوسف " يا ابني إنت مصدق إن الكلام اللي هو كاتبه بجد, أنا كنت لسه بقوله إكتبلي موضوع عن جريمة قتل لراجل راسه مكسّرة, يا ابني ده أي كلام و الطلاسم و التعوايذ ديه حاجات هو بيألفها و كمان احتياطي هو بيقول ما حدش يقرا, مالك بقى إنت مش فاهمك " 
قال يوسف, " أنا هوريه." 
هناك أحداثٌ اخرى في هذا اليوم سوف يتم ذكرها لاحقاً. 
*** 
جسام, " العقل هو أقوى سلاح إمتلكته المخلوقات على مر العصور, فهي من جعلت للبشري السيادة على سائر الماديات. وجعلت  عالم الجان سادةً على بني البشر, فنحن من النار و أنتم من التراب ." 
*** 
  
  (10)
   ( إعترافات متضاربة )
فبراير/2006 
بدأت التحقيقات مع يوسف  حتى وصلت إلى سؤال بلال له " أنا مش فاهم, إنت قتلت ابراهيم ليه ؟ خوفت يعترف عليك, حلو بس ليه ماهربتش ؟" 
تعالت ضربات قلب يوسف و نظرات الذهول تتملك ملامحه وقال " والله, والله أنا ما قتلت حد أنا شوفت حضرتك قبل كده؟  " 
" أمال إنت كنت موجود في مكان الحادثة ديه إزاي ؟ يا ابني بلاش تسوق الجنان على أمي و إنت كده كده انتهيت ليه بقى لأني اقسم بالله مش هسيبك سواء اعترفت وا لا لأ الجريمة بالنسبالي كاملة دلوقت" 
"  ما اعرفش و الله ما اعرف, أنا آخر حاجة فاكرها إني روحت وصلت جيهان مراتي تخلص شوية إجراءات عند محامي عشان ميراث و وصية أبوها وبعدين مش فاكر غير إني كنت في العربية بسوقها وبعدين صحيت لاقيت نفسي في الشقة و حضرتك بتقبض عليا " 
" طيب من مدة روحت شقة  قريبة من رمسيس و عشان تزور شريف أخو جيهان الغير شرعي, ممكن بقى تقو... " 
قاطعاً في اندهاش " جيهان ملهاش اخوات, أنامعرفش حاجة أنا ما رحتش في حته, والله ما رحت!" 
" هي مراتك جيهان إتعمت إيمتى ؟ " 
" بس ده إيه علاقتـ.. " 
" جاوب يا روح أمك." 
" كانت حادثة من زمان, كانت العربية هتخبطني و هي زقتني وأخدت الضربة بدالي, وبعدها نظرها راح." 
" يعني الحادثة حصلت قدام عينك ؟ " 
" آه طبعاً. " 
" يوسف ! إنت كنت تعرف المجني عليه ابراهيم قبل كده ؟" 
" إيه؟ آه, أستاذ ابراهيم كان مدير تحرير لجريدة عمق الواقع اللي أنا شغال فيها في قسم الحوادث و الجرائم " 
" طيب .انت ليك أي تاريخ علاج في الطب النفسي؟ سبق و حد لاحظ عليك حاجة مش متظبطة؟ " 
"قصدك إيه ؟" 
" قصدي إني براعي ضمير أهلي في الشغل أحسن تطلع مجنون, وأنا مش هشيل ذنب واحد أهبل يتعدم!" 
"  أنا فعلاً شكلي مجنون والله العظيم أنا ما أعرفش إزاي قتلته ولا عارف روحت هناك إزاي ولا عارف مين شريف ده ولا روحت مع جيهان في حتة ولا أي حاجة " 
" بص من الآخر انك قتلت ابراهيم أو مقتلتهوش ميهمنيش بس أقسم بالله لو ليك علاقة بقتل شريف إنت هتتمنى الإعدام." 
" ولله ما اعرف حاجة!" 
" دلوقت إنت كنت بتتعالج في أي مستشفى زفت نفسية؟ " 
" الصراحة, آه بس ده كان من زمان, بعد جوازي بشوية, كنت دايماً بشتكي إني بشوف كائن مش موجود, دايماً كان بيؤمرني أقتل جيهان مراتي, و كان دايماً بيقولي إنها بتخوني." 
" و الدكتور النفسي شخص حالتك بايه ؟" 
" قاللي حالة من الإنفصام, و مرض مش عارف إسمه إيه كده , بيخليني أشكّ في كل اللي حوليا " 
قال بلال باستهزاء," طيب و الكائن ده ليه بيزورك لحد دلوقت؟" 
" حارس الرقم تسعة, مش كتير قليل, دايماً بيكلمني على... " 
ملامحه تغيرت للجدية و مطارق حديدية هبطت على رأسه مرةً واحدة و لكنه تمالك نفسه و قال 
 "إستنى قولت مين " 
" إيه ولا حاجة " 
" يا ابني قول ماتخافش, اسمه إيه البتاع اللي بتشوفه ده؟" 
" كان بيقول إن إسمه حارس الرقم تسعة و لما حاولت أفهم معنى الإسم ده مرضاش يقول, بس الدكتور قاللي إني هبطل أشوفه مع الوقت و ديه حاجة في دماغي هي اللي بتقول" 
إستمر يوسف في الحديث بينما غاب بلال في أعماق عقله  فهذه كانت لحظة انقلابٍ في القضية بأكملها, ومضاتٌ و ذكرياتٌ اصطدمت بعقل بلال, كان يصر أنه سبق و أن سمع هذا الإسم مسبقاً 
*** 
"حااااااااااااااااسب " 
" لا حول ولا قوة الا بالله شكلي خبطت كلب. " 
" طيب يا جماعة تعالوا ننزل عشان حرام نحطه على جنب. " 
" إيه ده هو راح فين ؟" 
" بصوا كده على الأرض شوفوا المكتوب " 
(سيؤدي بكم إلى الجحيم, سيُقتل بانتحار المترابط, الحارس التاسع). 
ذكرى  من الفصل الأول . 
*** 
"أستاذ بلال حضرتك معايا؟ " 
" إيه ؟ آه معاك أنا عاوز أعرف كل حاجة عن حارس الرقم تسعة" 
" إشمعنى يعني " 
" إحكيلي ظهرلك إزاي, طلع منين, بيؤمرك بإيه, قوللي كل حاجة .كل حاجة ." 
" بص الموضوع بدأ لما كنت شغال مع المرحوم ابراهيم في جريدة الواقع " 
" آه إنت كنت شغال مع نور الدين صح ؟" 
" متفكرنيش بيه! هو السبب في كل اللي أنا فيه. " 
" مش فاهم ." 
" الموضوع بدأ لما اعترضت على كتابته لطلاسم من السحر الأسود في مقالاته بالجريدة, كنت بخاف تكون فيها شرك بالله والناس ترددها و خلاص, عشان كده كنت دايماً بنتقده أوي, أو بمعنى أصح أنا هزقته مرة قدام الناس كلها في الجريدة, ويومها بالليل هددني إنه ممكن يدمر حياتي بالعفاريت اللي معاه و من يومها و أنا حياتي كلها سواد! حارس الرقم تسعة بقى دايماً بيظهرلي, دايماً أصحى مفزوع على شخص غريب, هو...هو شبه البشر, بس كان طويل أوي وعريض, تحس إنه جاي من أيام رجل الكهف, ماسك في إيده خشبة ضخمة أوي, و بعدها يبصلي جامد بعينه الحمرا, و يرفع إيده و ينزل بالعصاية عليا, و في جزء من الثانية يصرخ في وشي و يختفي." 
" إنت قولت إنه كان بيقولك إنها بتخونك " 
" اه, قاللي إنها بتخوني مع حد إسمه مدحت مجدي, وديه الحاجة اللي أنا ماصدقتهاش عشان كده بدأت أقتنع إني مريض وبدأت أتعالج, لأن مراتي ست محترمة أوي " 
" تمام, بس حتى بعد العلاج إنت مخفيتش. " 
" كنت بتظاهر قدامها, إني خفيت " 
" ما حدش قالك حاجة إنت عملتها و إنت مش فاكرها ؟ كإنك بشخصيتين؟ " 
" لا" 
" أنا هرجعك الحجز دلوقت . " 
" والله يا باشا أنا مظلوم " 
" بص يا ابني إنت لو مريض هتتعالج  إنما لو بتشتغلني أقسم بالله ماهرحمك " 
" حاضر يا باشا " 
صمت قليلاً و هو يقول في داخله ( لعنة البيت مستمرة! ) 
أخرج العسكري يوسف متجهاً إلى الزنزانة و دخل عمر المكتب على بلال وقال بلهفة. 
 " وصلت لحاجة ؟" 
رد بلال دون أن ينظر له و هو يحملق في الأرض بتركيز 
"مش عارف ." 
*** 
  
الإسكندرية, اليوم التالي : 
في بيت نور الدين جلس بلال يحدثه و يبارك له على زواجه حديثاً من بسنت طبيبة الاسنان, ثم تناول العشاء معه قال نور 
" إنت هتفضل قاعد في شقتنا كده بنضارة الشمس؟ " 
" معلش أصلي حساسية العين مبهدلاني أوي " 
" ألف سلامة " 
" الله يسلمك " 
" والله أنا مش مصدق لحد دلوقت إزاي شريف اتقتل  ." 
قال بلال و هو يقطع اللحم بالسكين " آه الجريمة ديه مليانة خيوط مكعبلة و حاجات كتيرة داخلة في بعض أنا مش فاهمها " 
" إزاي ." 
"إنت عارف إن ابراهيم مدير تحرير الجرنال بتاعك إتقتل صح " 
" آه طبعاً عارف, الله يرحمه كان راجل طيب أوي وكمان عرفت إن يوسف متهم بالقتل ده؛ طول عمره دماغ أمه خربانة الواد ده " 
"  إنت تعرف إيه عن يوسف ده؟ " 
" و لا حاجة إشتغل فترة عندنا, وكان بيحبني لله في الله, ولا كان بيطيق يسمع سيرتي, و بعدها سابنا و بس" 
" وليه كانت دايماً علاقته مشاكل " 
" والله يا صاحبي أنا عمري ما كان جوايا حاجة ناحيته هو كان شغال في قسم ما وراء الطبيعة معايا وبعدها المدير نقله قسم الحوادث حس إني أكلت الجو منه." 
ضحك بلال ثم قال " الراجل ده ليه علاقة بقتل شريف. " 
" و إيه علاقة شريف بـيوسف ؟" 
" بص حاجات كتيرة متلخبطة, بس أقدر أقولك باختصار, حارس الرقم تسعة, فاكره؟ " 
و لأول وهلة تلتفت بسنت لحديث الصديقين وقالت "  إنت مش قولتلي إن الحاجاااا " 
قال نور الدين مقاطعاً و قد ظهرت عليه آثار الغضب من كلمات زوجته " بسنت ممكن تسبينا شوية بعد إذنك ؟" 
بلال ."  نور أنا عاوز أفهم ." 
"تفهم إيه ؟" 
" مين حارس الرقم تسعة و إنت تعرف عنه إيه, و ملاحظ إن مراتك كانت هتكلم و إنت سكتها! " 
" بلال دماغك مني أنا ما اعرفش حاجة  " 
" يوسف  بيقول إن إنت السبب في مرضه بالهلاوس " 
"أديك قولتها مرض, ده عيان و الا مخبول و الا العفاريت هبلته." 
" العفاريت اللي إنت بعتهاله, اللي منها حارس الرقم تسعة" 
" بلال إصحى وفوق و الظاهر حكاية بيتك أثرت عليك وخلتك تشوف كل حاجة عكس المنطق, بلا حارس  رقم تسعة بلا عشرة " 
" ممكن يكون .." 
" مفيش ممكن ولا يكون, الحيوان اللي اسمه يوسف, إنت ماتعرفش لما دخل المكتب عليا أنا و ابراهيم و هددني عيني عينك إنه هيوريني, ده مش طبيعي. " 
" هددك إزاي ؟ " 
" اللي حصل في نفس اليوم ده روحت بالليل و أنا بتعشى لاقيت حد بيهبد على الباب جامد " 
" آه, كمل " 
" روحت وبمجرد إني فتحت الباب, لاقيت واحد شخص غريب, ده...ده مستحيل يكون بشر, لاقيته كان لابس شبه النينجا أو الساموراي بتوع زمان دول و رفع سيف عليا و حطه على رقبتي وكان على وشك يموتني " 
" وبعدين " 
" بس ده كل اللي حصل إختفى ." 
" إختفى ! " 
" بص مش مصدق إنت حر, بس أنا بتاع العفاريت مليش أي علاقة بالهبل اللي بيحصل ده, يوسف هو اللي بيجرب الطلاسم والتعاويذ اللي أنا بكتبها, أنا عمري ما جربت حاجة, و على فكرة في جريمة ابراهيم الراجل اتقتل بنفس الطريقة اللي قال عليها " 
" يعني إيه؟ " 
" ابراهيم كان مرة طلب مني إني اكتب مقال عن جريمة لواحد راسه مكسّرة, مكسّرة يا بلال , مش هو مات كده برضه ولا إيه؟ الكلام ده إتقال قدام يوسف, يوسف مجنون يا بلال, مجنون! " 
"أمال جاب حارس رقم تسعة ديه منين ." 
" أنا معرفش, اللي عندي قولته." 
*** 
القاهرة 
جلس بلال أمام شاشة عرضٍ كبيرة حاملاً ريموتاً يحرك الصورة ببطئ مشغلاً أمامه فيديو لتحقيق يوسف و جلسته مع نور الدين ويقول داخل أعماق نفسه " أنا مابقتش فاهم حاجة! الإتنين صادقين جداً, و ما حدش فيهم بيكذب , و كلامهم عكس بعضه, كل واحد بيقول إن التاني هو السبب في مشكلته, أنا مش فاهم حاجة! " 
قاطعه عمر وقال " مش شرط يكون حد فيهم كداب " 
" إزاي " 
" جايز كل واحد فعلاً فاهم إن التاني هو السبب " 
" و العمل ؟" 
" أنا شايف إنك بعدت كتير, الجريمة واضحة أوي يوسف سلّط ابراهيم على شريف, إذاً ابراهيم هو اللي قتل شريف, يوسف خاف  من ابراهيم يبلغ عنه, راح قتله, و فضل جنبه عشان يعيش علينا دور المجنون, الجريمة مش مستاهلة, واضحة أوي. " 
" بس إحنا مالقيناش في بيت ابراهيم غير سكينة واحدة, و الطب الشرعي قال إن ديه هي اللي اتسببت في جرح شريف في رجله." 
" يعني ؟" 
" حاسس إن ابراهيم ماقتلش, حاسس إننا بنبص على القضية بسطحية أوي, حاسس إن فيه سر كبير جواها, حاسس إن فيه قوة خفية جوة الجريمة ديه " 
" قوة خفية !" 
" إيه... عمر سيبني لوحدي شوية معلش ." 
" حاضر " 
" عمر ماتزعلش مني, أنا عارف إني بغلِّس عليك كتير بس ولله  غصـ... " 
" و لا يهمك يا بلال أنا مقدر " 
*** 
بعد رحيل بلال دخل نور إلى غرفة مكتبه و جلس يكتب على الكمبيوتر الخاص به المقال المنتظر تقديمه غداً في الجريمة ولكنه سرعان ما ترك لوحة المفاتيح و أخذته الذكرى الأليمة التي حملته إلى نفس يوم المشاجرة التي حدثت في الجريدة بينه و بين يوسف. 
  
عام 2004 / إبريل 
عاد نور من بيته متاخراً كعادته حاملاً حقيبةً صغيرةً جلدية, أزال السجاد عن أرضية بيته و جلس على البلاط, لسعته برودته ثم أخرج من حقيبته عدداً من الشمعات بلغت التسعة شمعات و استخدم قطعة طباشير في رسم نجمةٍ ثمانيّة و وضع على كل قمةٍ شمعة. 
أخرج بعض الرمال و وضعها في منتصف النجمة و رسم بداخلها قلباً صغيراً, ثم استخدم قطراتٍ من دماء لرسم الرقم تسعة بداخل القلب ؛أخرج من حقيبته كتاباً عتيقاً قديماً ذو غلافٍ معدنيٍّ  ثقيل الوزن و قام بالتنقل بين الصحفات المختلفة إلى إن وصل إلى إحداها  كانت أغلب كتابة الكلمات بلغاتٍ قديمةٍ تجمع بين الفارسية القديمة والهيروغليفية ولغاتٍ أخرى لا نعلم مصدرها. 
أخرج من جيب الشنطة الأمامي ورقةً صغيرة يتضح منها أنها تحتوي على كلماتٍ عربية لا يَفهم معانها ولكنه يعلم أنها النطق الصحيح لكلمات الكتاب و تحضير حارس رقم تسعة؛ 
ثم توجه إلى الحقيبة مجدداً و أخيراً أخرج خيطاً طويلاً و قام بعمل أول عقدة بداخله و هو يتمتم ببعض الكلمات بصوتٍ منخفض قارئاً إياها من الورقة و هو يفكر هل يا ترى ستكون التعويذة هذه صحيحة أم مجرد كذب ؟ 
ثم قال الكلمات مجدداً وقام بالعقدة الثانية وعقله غائبٌ في تأملاته و ما سيحدث إن كانت صحيحة, كيف سيظهر له ؟ هل سيكون غراباً بأرجل حمار؟ ام كلباً برأس إنسان ؟ 
توجه لعمل العقدة الثالثة, وتغيرت أفكاره وتذكر كلمات يوسف هذا اليوم عن حرمانية أعماله و إحتمالية أن الطلاسم تحمل شركاً بالله, والعقدة الرابعة, حملت له أفكاراً مريبة عن سر الرقم الذي يحرسه هذا الجان, عن ماذا يعبر, و لماذا رقم تسعة بالتحديد ؟ 
العقدة الخامسة, إستمر الوضع والخوف يهيمن على المكان وبدأت درجة حرارة الجو تنخفض ورياحٌ صغيرةٌ أصابت نور برعشة أسفل عنقه و أعلى صدره . 
العقدة السادسة, اشتعلت معها أربع شمعات من تلقاء نفسها وارتفع لهيبها إلى منتصف الغرفة . 
العقدة السابعة, اشتعلت باقي الشمعات وارتفع اللهيب قرابة السقف ثم انخفض و صار كأي لهيب  شمعات تقليدية. 
بدأت قطرات الدماء و التي أخذت شكل رقم تسعة تتحرك ولكن ليس حركات عشوائية فقط, كانت حركاتٍ منظمة, و بدأ يزداد جحمها و تتخذ شكل كلماتٍ تشبه اللغة العربية, أو بالفعل هي كلماتٌ عربية, الكلمات التي ظهرت كانت (أمرك مطاع سيدي, حارس رقم تسعة صار عبدك الآن ) 
هدوء أعصاب نور و عدم فزعه يؤكد أنه كان على علمٍ بما سيحدث كأن أحداً ما سبق و فعلها و سرد عليه كيفية التعامل مع هذا الجان و الدليل أن الورقة التي يحملها في يده ليست بخطّه, إذاً أحدهم سبقه و قام بترجمة الكتاب, أو بعض طلاسم الكتاب. 
تمتم نور ببعض الكلمات لمدة خمسة عشر ثانية ثم قال " حارس الرقم تسعة, ممكن تقول..." 
لم يكمل نور كلماته فتلاشت الكلمات من تلقاء نفسها و ظهرت كلماتٌ جديدةٌ حاملةٌ نفس اللون الأحمر القاتم ( خطر قادم ) 
كلماتٌ أفزعت نور هذه المرة, ما نوعية الخطر المنتظر هل الجان يقصد خطراً من أخطار عالمنا البشري كحادثٍ سيصاب به أحدٌ من أهله أو هو شخصياً؟ هل سيصاب بمرضٍ خبيثٍ سيضع حياته على شعرةٍ بين الحياة والموت؟ أم سيكون خطراً من خارج عالمنا؟. 
مع طرقات الباب في تلك اللحظة, أيقن نور إن هذا الطارق يحمل له خبراً سيئاً, غير متوَقِعٍ أن يكون هذا الطارق هو الخبر السيئ. 
فتح نور الباب بحذر متوقعاً أحدهم يقول له "إن أباك قد فارق الحياة" أو أ"مك تعرضت لحادث"؛ بالتأكيد الأمر ليس هكذا, إذا كان الأمر هكذا لكان أحدهم اتصل به, الأمر أكيد أسوأ. 
فتح نور الباب لينظر لغريب الأطوار الذي أمامه شخص ملثم يرتدي رداءاً أسود واسع بعض الشيء, أعلى كتفه يظهر بوضوحٍ مقبض سيفه الفولاذي, عيناه كأسي دماء تخترق قناع وجهه, قفز نور للخلف وهو عاجزٌ عن الكلام .يحمل كل ما خف وزنه و يلقيه على هذا المسخ ليسقط قبل أن يصدم به كأنه محميٌّ بحائطٍ معدنيٍّ خفيٍّ أمامه, يرفع هذا الغريب يده أعلى كتفه و يسحب سيفه, و تنطلق صرخات نور بكل قوة تطلب النجدة من أي أحد, ولكن دون جدوى. 
يهوي هذا الغريب بالسيف ليمزق رأس نور إرباً  ولكن في جزء من الثانية الرمال التي كانت على الأرض تعناقت مع الدماء و تكوّن شيءٌ غريبٌ مقزِّزٌ صغير الحجم أشبه بالكلب,شراسة وجهه متنقاضةٌ مع ضآلة جحمه, برزت أنيابه من بين فكيه انطلق و قفز على هذا الغريب و قام بعضه من رقبته . 
وأثناء تمسك هذا الكلب برقبة نينجا عصور ما قبل التاريخ بدأ يتحول تدريجياً إلى كائنٍ يشبه القرود, وسرعان ما صار يشبه البشر بصورةٍ ما تقريباً ماعدا تمسّكه برقبة الساموراي الذي جلعه أشبه بمصاص دماء . 
رائعٌ جداً ما يحدث, نور ساقطٌ على الأرض ينظر لما يحدث دون أن تنطق شفتاه بحرف, فماذا ستقول عندما يهاجمك أحد غرباء الأطوار و يدافع عنك كلبٌ تحوَّل إلى مصاص دماء ! 
تلاشى الساموراي العجيب ! داخل ذرات الهواء و تحول إلى لا شيء و سقط مصاص الدماء العجيب !, ماهذا الهراء الذي يحدث؟ 
نظر ذلك الغريب الأشبه بمصاص الدماء و اقترب من نور  ففزع و زحف للخلف ليتباعد عنه, فهل هذا الكائن أراد التخلص من الساموراي ليقتل هو نور, هل قتلُ نور صار شرفاً كبيراً تتصارع عليه العوالم الأخرى ؟!! 
ابتسم الكائن ابتسامةً لم تفعل شيئاً سوى أنها زادت من فزع نور, لك أن تتخيّل أنياباً طويلةً و أسناناً ملطخةً بالدماء و بواقي رقبة الساموراي في أسنانه مع ابتسامةٍ عريضة؟ بكل تأكيد ستكون مرعبةً لا مطمئنة. 
ساعد نور على النهوض و قال له بلغةٍ عاميةٍ مصرية و لكن لهجته و صوته كانت تقول أنه ليس عربياً " أنا مش هضرك أنا حميتك منه " 
رفع نور نظره إليه و قال بخوف " إنت...انت...إنت مين؟ " 
" أنا حارس رقم تسعة, أنا جسام ! " 
" و مين ..." 
" إهدأ ولا تحاول الكلام أنت في حالةٍ صعبة, لقد شاهدت أكثر مما يتحمله بشريٌّ آخر ذلك الأخرق إسمه ابن بوران, ابن بوران الفارسي ! عداوتنا منذ فجر التاريخ, خضنا عشرات الحروب محاولاً كلٌّ منا قتل الآخر و لكن, أشعر أن هذه ستكون المواجهة الأخيرة بينا ." 
الكلمات تضرب بقوة في عقل نور الدين و التفَّت الدنيا حوله وتوقف عقله عن العمل و تباطأت دقات قلبه و سقط أرضاً و غاب عن الوعي في ذكراه و يعود لوعيه الحقيقي على صوت زوجته تنادي عليه. 
*** 
بلاد فارس 
قال ابن بوران هو يلعب إحدى قطع الشطرنج " ويلٌ للعالم من اتحادنا! " 
رد جسام " ولكن من الأفضل دائماً ألا نظهر هذا الإتحاد ,أحياناً ظهورنا كأعداء يخدم مصالحنا ! " 
*** 
  
   (11)
   " نقطة تحول "
مارس /2006 
جلس بلال أمام مكتبه مشغولاً بكتابة عددٍ هائلٍ من الأوراق إلى أن طرق أحدهم الباب فقال بعدم اهتمام " أدخل " 
دخل عمر فرحاً بعض الشيء و كأنه توصل إلى مكان مليون جنيه وقال " مش هتصدق وصلت لإيه! " 
نظر له بلال و قال " خير يا ترى " 
"انا لاقيتك مركب على التليفزيون فلاشة فيها التحقيق اللي عملته مع يوسف  فشغلته و اتفرجت عليه" 
" إنجز يا عمر في إيه " 
" مدحت مجدي!" 
استمر بلال ينظر نظرةً تنمُّ على عدم الفهم ثم رفع شفته السفلى تصريحاً عن عدم فهمه 
قال عمر و إزداد وجهه بشاشةً فلأول مرةٍ لم يلاحظ بلال أمراً صغيراً بداخله حل القضية بأكملها "مدحت اللي يوسف جوز جيهان قال عليه " 
" آه اللي فاكره بينام مع مراته  ماله ؟ " 
" بص , فاكر المكالمة اللي لاقيناها على موبايل شريف الله يرحمه, وكان ابراهيم بيكلمه و بيقوله هاتلي دليل براءة إبني, مش هتصدق! ابراهيم ابنه يبقى اسمه مدحت, مدحت اسمه مدحت ابراهيم مجدي, إبن مدير التحرير اللي يوسف قتله " 
تغيرت نظرة بلال إلى عمر من التجاهل و عدم الاهتمام إلى شدة الاهتمام و أخذ يتابع الكلمات بكل حذر فهذه تفصيلةٌ بداخلها حلُّ كل القضية, بدأت شفتاه تتحرك  وقال " يعني قصدك .." 
" قصدي يوسف عرف إن مراته نازلة عطّ مع مدحت ده جاتله حالة جنون أو عمل نفسه مجنون, و لما عرف بطريقة ما إن مدحت دخل السجن و أبوه بيحاول بكل الطرق يخرّجه عن طريق شريف قرر يقتل شريف خاف إنه يحاول يساعد ابراهيم على خروج إبنه والدليل إن السلاح اللي كان في شقة ابراهيم هو السلاح اللي شريف إتضرب بيه في رجله و الطب الشرعي قال إن فيه قاتل كمان يعني يوسف هو اللي ضرب شريف في قلبه وبرضه يوسف كان هيكوش على لوكشة حلوة من ميراث مراته, وكمان بالعقل ابراهيم ما لهوش أي هدف من قتل شريف كل اللي كان محتاجه هو الدليل؛ وبعدها قرر يقتل ابراهيم ممكن تقول كنوع من الانتقام عشان ميّز نور عليه في الشغل أو كنوع من العقاب عشان ابراهيم ماقتلش شريف جوة أو عشان خاف إنه يحاول مع ظابط تاني وبكده يضمن إن عشيق مراته مايطلعش تاني من السجن عشان كده عمل فيلم العفاريت و الهبل ده و حطها في نور عشان يلخبط القضية و يدخَّل فيها ناس من الشرق ومن الغرب  و يسوق العبط علينا. " 
" بس يا عمر إحنا لقيناه جنب ابراهيم ده ليه مهربش بعد ما قتل ابراهيم ؟" 
" ديه الخدعة و تكمله الفيلم صح؟ جريمة شريف لابسة ابراهيم و جريمة قتل ابراهيم لبساه و وجوده أكبر دليل على إنه بيصيع علينا إنه مجنون " 
" طيب يا عمر إنت فاتك حاجة ." 
" إيه ؟" 
" إنت كده تمام فسرت قتل ابراهيم و شريف, بس مين اللي قال لابراهيم على إن دليل البراءة مع شريف أصلا ؟! " 
" لو صح جيهان عطاطة يبقى هي اللي بعتت ابراهيم عشان يجيب الدليل ده من شريف إنما لو شريفة يبقى مش عارف. " 
" يعني هتبقى عميا و شر****؟" 
" ما اعرفش." 
" طيب ثواني لو بفرض إن جيهان هايجة كده إزاي عرفت, إن شريف معاه حاجة تبرَّأ مدحت ده ." 
" ما إحنا عارفين إن شريف كان أخوها جايز قالّها بأي طريقة." 
" كلامك أغلبيته صح, بس في حاجات مش منطقية شوية, شريف مش بيقول لحد على شغله, ديه أول حاجة, تاني حاجة جيهان قالت إن المقابلة اللي كانت يوم جريمة القتل كانت أول مقابلة ليهم, غير عقلاني إن أول مقابلة ليهم و كلامهم هيكون على واحد في السجن, مش معقول, في حاجة غلط " 
فتح الباب أحد العساكر دون استئذان فصاح به بلال ." إنتاا..." 
قاطعه العسكري قائلا " الحق يا بلال باشا, المجنون اللي اسمه يوسف, أكل كتف متولي " 
*** 
في الزنزانة جلس يوسف مستنداً إلى الحائط,رأسه تغوص بين ذراعيه الموضوعتين على ركبتيه. 
صوت ضجيجٍ عالٍ يحدث عند باب الزنزانة يجعل كل المتواجدين بداخلها في انتظار زميلهم الجديد أو توديع أحدهم من الداخل, دخل الرجل و ألقى نظرة اشمئزازٍ على جميع المساجين ثم قال بصوتٍ مرتفع " يوسف الشاذلي .يوسف الشااااذلي " 
رفع يوسف رأسه ببطئ إلى العسكري و لم يتكلم  إلى إن أردف العسكري مجدداً وقال " ما ترد يا ابن الوس** مش عارف أم المصايب ديه ." 
أرجع يوسف رأسه مجدداً داخل ذراعيه متجاهلاً العسكري وقال " إياك  تقرب! " 
تحرك العسكري بخطواتٍ سريعةٍ تجاه يوسف و ركله ركلةً شديدة القوة بقدمه في جانبه دون أي رد فعلٍ من يوسف فلم يتحرك ولم يتألم و لم يسقط, ظلّ هادئاً جداً و رفع رأسه مجدداً لينظر إلى العسكري مجدداً نظرةً كادت أن تقتله رعباً, هناك شيءٌ مريب بهذا المسجون . 
أغمض العسكري عينيه و أعاد فتحهما متابعاً للمسجون المريب, و لكنه لم يجده جالساً أمامه كما كان, كيف استطاع هذا المريب أن ينهض في جزءٍ من الثانية؟ 
أخذ العسكري يتراجع إلى الخلف بخطواتٍ مضطربة, خطوة إثنين, ثم اصطدم بجسد أحدهم, يلتفت لينظر من خلفه و إذا به يوسف يقف خلفه ولكن ماذا حدث لأنيابه لما أصبحت طويلةً هكذا؟ 
لماذا صارت عيناه تشتعل ناراً هكذا, إنقض يوسف على كتف العسكري و غاص بانيابه داخل جسده و لم يجد العسكري سوى الصراخ كردٍ طبيعيٍّ لما يحدث وباقي المساجين أسرعت تجاه الباب تضربه بكل قوتها في رعبٍ وخوف, وتطلب النجدة مما يحدث, تطلب النجدة من هذا الوحش الآدمي , فتح أحد رجال الشرطة الباب ومعه أربع رجال, فكثرة العدد في تلك اللحظة مهمةٌ جداً فإذا قلّ عددهم وسط هذه الفوضى بكل تأكيد سيحاول أحدهم الهروب. 
دخل الرجال و شاهدوا العسكري ملقى على وجهه في الأرض وكتفه متآكل جزءٌ لا بأس به منه, و دماءٌ تنهال و عيناه مذهولةٌ كانه قادمٌ من الجحيم أو كمن رأى الشيطان بعينه, و يوسف جالس بجانبه مجدداً وقد عادت البراءة إلى وجهه و تلاشت أنيابه الطويلة و عادت إلى حجمها الطبيعي و بدأت تظهر عليه نظرة الاندهاش مجدداً 
و هو يردد بفزع " لالالالالا ... و الله ما عملت حاجة ! " . 
*** 
يناير/2005 
" إزيك يا بنتي إنتي كويسة ؟!" قالها الشيخ حسن لسارة الراقدة في المستشفى 
ردت عليه سارة " أنا الحمد لله كويسة. " 
تدخل الطبيب في كلامهم و قال " سارة إنتي مش من هنا صح؟" 
سارة " لا, يا دكتور " 
حسن " طيب يا بنتي ماتجيبي رقم حد من أهلك يجي, " 
سارة " إيه؟ " 
الدكتور مقاطعاً "ماينفعش يا شيخ حسن, سارة هربانة من أهلها" 
حسن " بتقول إيه يا دكتور ؟ وهتهرب ليه لا سمح الله " 
الدكتور " سارة ماتخافيش, أنا والشيخ حسن هنساعدك, إنتي جسمك كله عليه آثار إعتداء, ماتقلقيش إحنا نقدر نقف جنبك ونجيبلك حقك من اللي عمل فيكي كده ." 
سارة " إغتصبوني." 
حسن " طيب يا بنتي وإيه علاقة أهلك " 
الدكتور "التخلف يا شيخ حسن, علاقة الموضوع بأهلها إن أهلها عالم متخلفة, رفضوا يبلّغوا عشان الفضايح." 
سارة " كانوا هيقتلوني." 
الدكتور, "شوفت يا شيخ ممكن الناس تعمل إيه, لحد إمتى هنفضل عايشين في التخلف ده, بنتهم ضحية حيوانات ودول بيكملوا عليها " 
حسن " ما تقلقيش يا بنتي, إحنا هنتصل بأهلك و نوصل لحل كويس معاهم ." 
ساره, " لالالا ." 
الدكتور ." معلش يا شيخ حسن .ده مش هيحصل, لازم يحسوا بالتخلف اللي هما فيه, لما يفضلوا مش لاقينها كده أحسن, ما تقلقيش إحنا هنبلغ الشرطة و هنخليهم ياخدوا إجراآتهم للقبض على الحيوانات دول. " 
سارة " صحيح يا شيخ,  هو أنا ضربت ظابط شرطة؟ " 
حسن " آه  الرائد بلال, ده حتى سالني عليكي النهاردة ." 
سارة "هو زعلان مني؟" 
الدكتور, " يا بنتي بلال ده نسمة كده عايشة معانا في القرية, راجل طيب أوي, و بيحب يساعد الغلابة جداً, إحكيله حكايتك وهو مش هيتاخر إنه يجيب حقك " 
سارة " طيب ممكن يا شيخ حسن تبلغه إني عاوزة أشوفه, أنا عاوزة أعتذرله على اللي حصل مني." 
حسن " حاضر يا بنتي حاضر " 
سارة ." طيب بالنسبة لفلوس المستشفى ديه, أنا معيش " 
الدكتور "  بصي  إحنا ماكناش هناخد منك حاجة بعد ما كشفنا عليكي و عرفنا اللي حصل, بس الرائد بلال صمم و رأسه و ألف سيف إنه يتكفل بعلاجك كله من الألف للياء ." 
سارة ." بجد؟! " 
الدكتور." بجد ." 
*** 
جسام " من شروط الفوز في هذه اللعبة, إعداد خطةٍ طويلة المدى! " 
ابن بوران " من وجة نظري أن من شروط الفوز هو كشف خطة خصمك." 
  
 (12)
   " كذب أعمى"
مارس/2006 
قال يوسف في زنزانته بعد فعلته المريبة بالعسكري " هو إيه اللي حصل ؟" , ثم نظر إلى العسكري ووجده غارقاً في دمائه فزعت عيناه و اتسعت حدقتاه ثم استشعر وجود دماءٍ على شفتيه, كان ما يدور حوله يصعب على عقله استيعابه فحاول عقله الهروب مما يحدث  فأمر جسده بالتوقف, ليسقط مغشيا عليه ؛ 
ثم يذوب عقله الواعي داخل أحضان عقله اللاواعي الذي يسيطر على الموقف ويجسّد له هذا الكابوس المرعب ليزيد من الأمر غرابة... 
وجد نفسه يقف حيث لا مكان, لا تفاصيل, ظلامٌ دامس,  وجده أمامه رغم الظلام, تفاصيل وجهه تظهر بكل وضوح, أوردة وشرايين وجهه تظهر بكل وضوح مغطاةً بلحم, أو بمعنى أدق كان يقف أمامه و كان وجهه قد سُلخ جلده, فقد كان يتحدث بصوتٍ أجشّ, خشن يقول بلغةٍ جادةٍ مرعبة." نجحت في مهمتك قبل الأخيرة, الآن موعد المهمة الأخيرة, و بعدها تكون في تمام الاستعداد , فتيات عالمنا تتشوق اليك, تريدك, أسرع يا يوسف أنت تقترب, لم يعد أمامك إلا خطوةٌ واحدةٌ أخيرة " 
ثم تلاشت التفاصيل الغير موجودة و انعدم هذا الكائن و اختفى الظلام وصار لاشيء واستعاد العقل الواعي قدرته وسحق العقل اللاواعي و فتح يوسف عينيه ليجد نفسه مكبّل الأيدي و الأرجل في مستشفى يجلس بجانبه بلال و عمر و جيهان زوجته . 
إلتفت يوسف ينظر لعمر ثم لبلال ثم ارتفعت حدقتا عينيه لتختفي أسفل جفنه الأعلى لتصبغ عينه باللون الأبيض المخيف فقط خرجت من صوته حشرجةٌ مخيفة و ضحك بسخرية ثم قال بصوتٍ لا يمت له بصلة " حيران ليه يا بلال مع إنك عارف القاتل ؟" 
بلال," إنت مجنون, إنت قتلت شريف وابراهيم  وكنت هتموت  العكسري " 
جيهان, " يوسف إنت كويس ؟! .انت إزاي تقتـ..." 
يوسف متجاهلاً زوجته " هاهاهاها خايف تعترف إنك مصدقني؟" 
بلال, " و أنا هخاف منك يا راجل يا خرفان إنت! ولااا فكك من شوية الهبل اللي إنت عايش فيهم و إعدل أم عينك ديه." 
يوسف  " هاهاهاهاهاهاااا متخلّفين " 
عمر " ولا!  إتعدل أحسنلك!" 
أشار بلال بإصبعه لعمر ليصمته و أكمل حديثه و قال "  إعترف, قتلت ابراهيم ليه ؟ " 
يوسف " أنا هعرّفك اللي إنت عاوزه, أنا قتلت ابراهيم لإني عشت سنين بتمنى موته,  كنت طاير و أنا بكسر دماغه, كنت ميت من الفرحة و أنا بهرس مخه, إحساس رائع و أنا بخزق عينيه , بس أنا ماقتلتش شريف, و كمان ابراهيم ماقتلش شريف هو راحله عشان دليل براءة إبنه , إبنه اللي ياما شاف مراتي و هي عريانة, بس عموماً لو يهمك تعرف مين اللي قتل شريف أنا عارفه مين." 
جيهان تتساقط دموعها من عينيها المظلمتين و تقول, " إيه الكلام الفارغ اللي إنت بتقوله ده  يا يوسف!" 
بلال اقترب من السرير باهتمام و قال " مين يا يوسف؟" 
يوسف " جيهان! جيهان هي اللي قتلت شريف." 
جيهان  تنهار أكثر في البكاء و يتعالى صوتها و تقول وسط انيهارٍ أوشك على الفتك بها . 
 " إنت بتقول إيه يا مجنون  هقتل أخويا, إنت اتجننت رسمي." 
بلال  " جيهان إزاي ؟ " 
يوسف " بلال ممكن تفك قيودي, أرجوووووك " 
جيهان "هتفكه إزاي؟ ده مجنون, ده ممكن يموتنا, مش ده أكل كتف ..." 
بلال مقاطعاً جيهان  " عمر فكه يا عمر." 
عمر " بلال بس ...." 
بلال " فكه يا عمر إخلص." 
أزال عمر جميع قيود أرجله و أيديه ثم قال بلال بسرعة" ها إزاي جيهان هي اللي قتلت ؟" 
قال يوسف" ديه مشكلتك إنت تعرف إزاي قتلته, أنا كده مهمتي خلصت " ثم أمسك رأسه بيديه و حرّكها حركةً قويةً فجائية, ليصدر صوت تهشم عظام رقبته. 
نعم يوسف  انتحر و كسر عظام رقبته بعد أن أتمّ آخر مهمةٍ له, و يظل بلال صامتاً ثابتاً و عمر يجري للدكتور ينادي عليه ليتصرف في هذا الأمر ولكن الدكتور تحدث عن غرابة هذه الطريقة في الانتحار فقد عاش عشرات السنوات في الطب النفسي, و لم يجد حالةً انتحرت بهذا الشكل, فيستحيل أن يوافقك عقلك على قتل نفسك بهذه الطريقة, و لكن هذه الكلمات كانت لا تؤثر في بلال, كانت الكلمات الوحيدة المسحوذة على عقله هي: "جيهان قتلت شريف !"  و لكن كيف يتم هذا ؟! 
مر يوم ..إثنين ..أسبوع ..عشرة أيام. 
أُغلقت القضية لموت جميع المشتبهين بهم؛ الأول كان ابراهيم والمتشبه به الرئيسي, قتله يوسف الذي انتحر. 
أُغلقت القضية بالإجبار مع ارتياح ضميرٍ عند عمر الذي ظلَّ يتحرك دائماً خلف الأدلة المنطقية و أقنع نفسه باستحالة تورط جيهان في الجريمة بعد أن تم استجاوبها للمرة الثانية و أنكرت كل كلمات زوجها المنتحر و أثبتت بالاوراق أن زوجها كان مريضاً نفسياً يعاني من الفصام, كما أن عمى نظرها كان كفيلاً بتبرئتها. 
بينما غاب ارتياح الضمير عن بلال طول فترة هذه الأيام, ودائماً كان يشعر أن شيئاً ما قد فاته داخل تفاصيل القضية المتعددة . 
جلس بلال على مكتبه في البيت بعد طلبه لأجازةٍ له هو و عمر للاستراحة بعد الإجهاد الذي لحق بهم من جراء قضية صديقهم, عمر طلبها للإحتفال بحل لعز القضية و تحقيق القصاص الإلهي, أمل بلال فطلبها لإعادة القضية في عقله مرةً أخرى للوصول للحلقة المفقودة بها . 
ظل هاتف بلال يرن وسط عدم اهتمامٍ منه ليعلم حتى من المتصل و هو  غارقٌ في تخيلاته كيف تكون جيهان قاتلة ؟ 
الموبايل مازال يرن و بلال يفكر كيف لامرأةٍ عمياء  تقتل بضربةٍ موجهةٍ باحترافٍ للقلب. 
الموبايل يستمر بالرنين, سئم بلال من جرس الهاتف الذي يقطع تفكيره من دقائق و رد,و إذا به نور 
نور( إزيك ) 
بلال (واحشني جدااااااا) 
(إنت أكتر إيه أخبارك ) 
(الحمد لله, مش قولتلك إن ابن المجنونة ده خربان أديه موت نفسه الأهبل) 
(إيه ؟آه, يللا أهي القضية خلصت الحمد لله و كل واحد أخد جزاؤه) 
(الحمد لله, والله يرحم شريف ) 
(يارب!) 
(بقولك إيه..) 
(خير؟) 
(أنا كنت في مشوار هنا في القاهرة تبع الشغل تعدي عليا بالليل نقعد حبة في أي حتة ؟) 
(اممممممممممم مش عارف) 
(ولا! فكك من جو الكآبة, شريف زمانه متنغنغ مع حور العين, خلينا إحنا تنغنغ مع الشيشة النهاردة) 
(طيب) 
(اشطة هستناك على تسعة النهاردة في كافيه (***) ) 
(طيب تمام ) 
(سلام) 
(سلام) 
  
  
يناير 2005 
جلس بلال بالقرب من سارة التي طلبت مقابلته و قالت له بخجل " بصراحة مش عارفه أقولك إيه.. أنا آسفة ." 
"متقوليش كده, إنتي كنتي في حالة وحشة, وماكنتيش في وعيك تقريباً , عموماً ياستي ماحصلش حاجة " 
" والله أنا كان غصب عني, أنا كنت في حالة صدمة, كنت حاسة إني مكسورة و حقي ضايع مني, وكان عندي رغبة في القتل بشكل إنت ماتتصوروش " 
" لا حول ولا قوة إلا بالله! ليه كل ده يعني؟" 
" هو الشيخ حسن ماقلكش  ؟ " 
" هو اللي قاله إنك عاوزة تقابليني " 
" ولا الدكتور؟ " 
" ولا الدكتور قاللي حاجة  أول ما دخلت المكتب عليه قاللي بطريقة باردة شبهه : سارة في أوضة خمستاشر, راجل تنح طول عمره!" 
ضحكت سارة ثم توجعت وقالت" ليه بس ده راجل طيب. " 
" يا ستي طيب مين ده راجل بضضضضضـ.... احم راجل رخم رخم يعني " 
ضحكت مجدداً بصوت أعلى وقالت" حرام عليك بجد, عموماً إنت ظابط صح؟" 
" صح يا ستي." 
" طيب, بص, إيه رأيك في البنت اللي بتتعرض للاغتصاب؟ " 
" آه, بصي رأيي إنها بنت كلب " 
قاطتعه وقالت " إييييه " 
" تبقى بنت كلب و خسارة فيها شرفها لو سابت حقها." 
إرتاحت قليلاً و قالت " طيب, أنا مش عاوزة أسيب حقي." 
" مفهوم, بس أهلك فيـ...." 
"بص أهلي أنا بكرهم و هربانة منهم, أنا 21 سنة, القانون مايمنعنيش من الهروب بالطريقة ديه, و هم و الله كانوا هيقتلوني, والله أخويا كان هيموتني و بابا كمان, إوعى ترجعني ليهم! " 
" ماتخافيش يا سارة, ماتخافيش." 
" ...." 
" يعني كده الأول إنتي محتاجة مكان تقعدي فيه." 
" بس, ممكن أطلب من حضرتك طلب؟" 
"طبعاً ." 
" ممكن لما أتحسن شوية حضرتك تشوفلي أي شغلانة أعيش منها؟" 
   " ماتقلقيش, ما حدش هياخد منك فلوس " 
   " أرجوك, عشان أبقى مرتاحة و النبي." 
   " حاضر هبقى أشوف الموضوع ده بعدين ." 
" آه صح, أنا متشكرة أوي على فلوس المستشفى والله ده دين في رقبتي. " 
"بطلي هبل,إنتي زي أختي الصغيرة,بصي الشيخ حسن هيستضيفك تعيشي عنده مع مراته و بناته, ناس طيبين أوي و هتبقي في أمان هناك لحد ما نشوف هنعمل إيه" 
" بس كده مش هبقى ..." 
" لالا ماتقلقيش الراجل مٌصر جداً " 
" طيب أنا متشكرة ليكم أوي " 
" ما تقوليش كده, إصبري كلها حبة و أجيبلك الحيوانات دول و تتفرجي عليهم و أنا معلقهم من ... و الا بلاش إنتي بنت برضه, معلقهم من رقبتهم ." 
*** 
  
  
  
  
مارس /2006 
في الكافيه تمام الساعة التاسعة وصل بلال, جلس عشر دقائق منتظراً نور حتى يصل, عيناه تتحرك بين جميع الجالسين يتفحص وجوهم تارةً و يسترجع تفاصيل القضية تارةً أخرى ؛ 
مباراة أهلي و زمالك, تفاعلات الشباب المبالغ فيها لفرقهم الكروية, ظل يفكر في  حلمه بأن يعيش مثل هذه الحياة, وظيفةٌ لثمان ساعاتٍ يومياً لعملٍ ليس له لزوم ليعود يقضي باقي اليوم بصحبة عائلته التي طالما حلم بإنشائها و لكنه سرعان ما خسر هذا الحلم عندما فقد حبيبته ((( ريم ))).دون الحاجة للنظر يومياً في مجرمين والضحايا . 
فتاةٌ جميلةٌ تجلس في نهاية الكافيه تنظر للزوجين هناك و تتمنى أن تكون مثلهم, إحتمالٌ أن تكون في حالة صدمةٍ عاطفية. 
شاب تقريباً في أواخر العشرينات شديد السمنة ينظر له الناس ويسخر منه البعض, يدير وجهه عن الفتيات خشيةً من تلاقي أعينهم بعينيه, يخاف مواجهة المجتمع الذي دائماً يقتله بنظراته القاسية , 
رجلٌ ممسوح العينين يجلس و يمسك كوبا بيده اليمنى  و زجاجةً باليد اليسرى و بدأ بملئ الكوب. 
توقف بلال و هو يتابع الأعمى و ينظر له بتعمقٍ هذه المرة هذا المشهد يذكره بشيءٍ شاهده من قبل . 
" معلش, بعد إذنك, ممكن أصب مية أشرب " 
" طيب طيب " 
" ماتخافش, أنا هعرف أصب المية " 
" أنا آسف ما اقصدش, أنا قولت أساعدك بس." 
" ولايهمك." 
الفصل السادس 
*** 
توقف عن تتبع الأعمى و قال بداخل أعماق نفسه, " إزاي أنا كنت بالغباء ده ." 
إنهالت عليه سقطاته في القضية التي مرت أمامه دون أن يراها . 
*** 
" ما اعرفش  والله ما اعرف, أنا آخر حاجة فاكرها إني روحت وصلت جيهان مراتي تخلص شوية إجراءات عند المحامي عشان ميراث و وصية أبوها وبعدين و مش فاكر غير إني كنت في العربية بسوقها وبعدين صحيت لاقيت نفسي في الشقة و حضرتك بتقبض عليا " 
الفصل التاسع 
*** 
" كانت حادثة من زمان, كانت العربية هتخبطني و هي زقتني وأخدت الضربة بدالي, وبعدها نظرها راح." 
الفصل التاسع 
*** 
" بلال إصحى و فوق  الظاهر حكاية بيتك أثرت عليك و خلتك تشوف كل حاجة عكس المنطق " 
الفصل التاسع 
*** 
يوسف " جيهان! جيهان هي اللي قتلت شريف. " 
الفصل الثانـي عشر 
*** 
  
دخل نور مبتسماً تجاه بلال حاول لفت نظر بلال من بعيد ولكنه كان غارقاً في أفكاره و ربط الأحداث ببعضها إلى أن دفعه نور  قائلاً " إيه يا ابني مالك متصلب شبه الميتين كده ليه ؟" 
يقول بلال " أنا فهمت إزاي جيهان قتلت  شريف! أنا فهمت كل حاجة !" 
*** 
بلاد فارس 
إنفجر ابن بوران في الضحك و قال  " لقد كشفتُ خدعتك أيها المسخ!" 
جسام " كيف ؟! " 
  
  (13)
   " قاتله بلا عيون"
بعد مرور  عشرة أيام . 
أوقف بلال سيارته أمام أحدى فيللات التجمع الخامس , نظر إلى المرآة و ارتدى نظارته السوداء, أمسك مقبض الباب ليفتحه و يخرج منها تقدم  ناحية  باب الفيللا و دق ثلاث مراتٍ متتالية, في هدوء أعصاب حاد, خرج صوت من ذلك الجهاز الصغير (الإنتركوم) المعلق بجانب الباب و يخرج صوتها الأنثوي و يقول 
" مين برة ؟! ". 
تنهد بلال وقال " أنا الرائد بلال يا مدام جيهان, كنت حابب أقابل حضرتك لو وقتك يسمح ." 
" آه طبعاً, هفتحلك الباب حالاً, إمشي آخر الطرقة و هتلاقي أوضة على اليمين ممكن حضرتك تستناني فيها, و هنزلك على طول" 
" شكراً." 
صدر صوت احتكاك مفصلات الباب الذي انفتح تلقائياً؛ دخل بلال كما قالت له جيهان إلى إن وصل إلى الغرفة التي طلبت منه الانتظار بها . 
نظر على يمينه وجد ابريقاً ممتلئاً بعصيرٍ قد يكون برتقال أو مانجو لا يهم و لكنه سيحتاجه بعد قليلٍ في أمر هام و لكن ليس الآن . 
هبطت جيهان درجات سلمها خطوةً تلو الآخرى بخطواتٍ غير مستقرة ننتيجة حالتها, أخذت تتحسس الجدران إلى إن وصلت إلى الغرفة المتواجد بها بلال اقترب بلال منها  و أخذ يدها و أجلسها. 
قال بلال " أول حاجة البقاء لله على موت زوجك, يوسف ربنا يرحمه و يسامحه " 
ردت عليه جيهان قائلةً" البقاء لله وحده, مات و ساب أسرار غريبة كتير وراه, صوتي اتنبح معاه إنه يتعالج بس كان دايماً بيرفض " 
"تعرفي إيه عن مدحت يا جيهان" 
اشتد فزع جيهان و اتسعت عيناها على مصراعيهما أسفل نظارتها السوداء و ارتعشت يداها رعشة خفيفة أطفأتها بشدةِ قبضتها عليهما وقالت بدون وعي 
"إيه؟" 
ظهرت ملامح إعجاب بلال بنفسه على وجهه, ثقةٌ تحولت إلى غرور وقال بعد أن وضع قدمه اليسرى أعلى اليمنى 
" مدحت ابن ابراهيم مجدي اللي جوزك قتله " 
ترددت جيهان كثيراً في الرد ولم تجد سوى الإنكار وسيلةً تمنحها بعض الوقت للتفكير في إجاباتٍ مقنعة. 
" إيه؟ اممم .ما اعرفوش " 
" غريبة مع إن يوسف قال إنك كنتي بتخونيه معاه " 
بدأت تفرك كلتا يديها و بدأت تخفض بنظرها المتلاشي إلى أسفل و قطرات العرق تنساب من جبينها الناعم وقالت: 
" يوسف كان مريض نفسي, ماهو قال إني قتلت أخويا " 
ابتسامة بلال في تلك اللحظة تبرِز تعطُّشه لكلماتها التي ستجعل   عشماوي يؤرجحها قريباً . 
" ما إنتي فعلاً قتلتي اخوكي " 
تغير وجهها للتعجب لأجزاء من الثانية ثم إلى فزعٍ طويل المدى لا تعلم إلى أين ستنتهى هذه المحادثة 
" يااااه شكلك إتجننت شبهه, و أنا مش فاضية! " 
بلال مقاطعاً. 
"  إستني طيب بس, إستني, من كام يوم كده قعدت مع مدحت و دردشنا سوى وقال كلام غريب أوي, إسمعي كده " 
أخرج بلال هاتفه من جيبه و بدأ يدخل على الصوتيات وقام بتشغيل أحدها, كان بها صوت أحد الرجال يتحدث مع بلال 
( قوللي يا مدحت تعرف إيه عن جيهان؟) 
( كنت لامؤأخذة بنام وياها) 
(كمّل! ) 
(لما دخلت السجن وعدتني إنها هتخرجني من هنا.). 
إشتد فزعها إلى أقصى درجة وقالت بلهجةٍ مُشفِقٍ عليها 
"  إيه ده! إز...إزاي, ده كداب, ده مش صح " 
" كدبتي عليا و فهمتيني إن أبوكي وصاكي إنك تدّي شريف حقه في الميراث و خبيتي عليا إنه كان سايب وصية بتقول إن شريف هياخد معظم الثروة بتاعتكم عشان يعوضه على عدم اعترافه بيه ليه؟هه " 
" ما ...ما أخدتش بالي, و لنفترض برضه مش مبرر إني هقتل أخويا يعني " 
" جوزك مجنون و ديه الكل متفق عليها, صح ؟ " 
تحولت كرات دمها البيضاء من قدرتها على التخلص من الأمراض إلى بث الرعب في دمها, فتلك اللحظات لم يكن يتواجد في عروقها سوى الخوف الممزوج باستشعار كارثةٍ على وشك الوقوع ثم بدأت تتمالك ما بقي لها من قوة, و اصطنعت ابتسامة ثقةٍ لا تمت لها وقالت: 
" وهو فيه عاقل يهجم على عسكري؟ ده كان هيموته " 
" تمام, تخيلي لما مجنون يعرف إن مراته بتخونه طبيعي هيعمل أي حاجة في الدنيا عشان ينتقم منها صح ؟ " 
" عاوز تقول إيه ؟ " 
" حب يوسف ليكي خلاه ميقدرش يقتلك ولا يطلقك فقرر ينتقم من عشيقك و جت من عند ربنا و اتمسك مدحت و اتحكم عليه بالسجن عشان قضية الرشوة العبيطة اللي اتقفش بيها ديه " 
"  برضه هتقول عشيقك إنت مجنون ؟ " 
" الذكاء بقى إنتي تضربي الكل في بعضه تتصلي بابراهيم و تفهميه إن أخوكي ملفق القضية لمدحت عشان يبعده عنك, و تسخينه إنه يكبس  على البيت و يهدد ظابط شرطة بسكينة إنه يطلع الدليل الوهمي اللي معاه.  
كان ابراهيم طيِّب بزيادة إنه صدق إن ظابط هيخاف من سكينة في إيده و كان غبي لما حاول يتذاكى و يطلب فلوس فوق الدليل, يلا ماهي زيطة بقى ؛ 
الطيبة الممزوجة بالعبط ديه بتأكد إن لما شريف قاله الشنطة في الدلاوب زي ما قولتي في التحقيق أول مرة , ابراهيم إدّى ضهره  لشريف عشان ياخد الفلوس , مبتدئ في الجريمة, سرعة بديهة أي ظابط شرطة هيستغل الفرصة عشان يضربه وقتها و غشومية مبتدئ في الجريمة هيضرب السكينة في أقرب مكان ليه و بتخيل الوضعية اللي كانوا عليها أظن إن رجله هي الأقرب .فضرب شريف السكينة في رجله, والدليل على كده إننا لاقينا السكينة اللي شريف اتضرب بيها في رجله, و الطب الشرعي قال إن فيه سلاح تاني, أمال فين السلاح اللي شريف إتضرب بيه في قلبه؟  " 
إندفعت في الحديث لإنقاذ نفسها من حبل مشنقتها التي تلتف حول رقبتها مع سلب إرادتها بالكامل . 
" ما ممكن يكون رماها في أي حتة " 
تقدم بلال بالقرب من البار وأمسك بأبريق العصير و وضع بعضاً منه في كوب, وأخذ رشفةً قصيرةً و قال : 
 "إزاي رمى سكينة وساب التانية معاه إيه التخلف ده؟وبعدين أكبر دليل إنك اللي ضربتي شريف في قلبه إنك مش عميا " 
" إيه " 
أخذ الرشفة الثانية في جزءٍ من الثانية ثم التفت في جزء من ثانية وألقى الكوب بكل قوته مباشرةً في وجه جيهان, وهو يقول : 
" إنتي مش عميااااااااااااااا " 
تحركت مقلتا عيناها مع حركه الكوب ناحيتها وارتفع الأدرينالين في عروقها و جعلها تتحرك لا إرادياً فور رؤيتها للكوب يتحرك تجاه وجهها فلم تتملك أعصابها وتثبت أمامه ولكن تفادته وفضحت أمر عميانها الكاذب و التزَمت الصمت ودموعها تأبى الخروج 
" شوفتي إزاي ضحكتي علينا كلنا, حتى على جوزك قدرتي تقنعيه إنك عميا" 
" إستنى, إنت مش فاهم. " 
" مش فاهم إيه, مش فاهم إنك زورتي موضوع حادثتك عشان تقنعي الكل إنك عميا, ولا مفهتمش تزوير مدحت دكتور العيون الكبير لأوراق و شهادات العمى المزوّر  بتاعك. " 
أصبحت جيهان غير قادرةٍ على الحديث فبلال أصبح يعرف العديد من الحقائق تتوسطها القليل من استنتجاته الخاطئة الكفيلة بالقضاء عليها داخل بدلةٍ دمويّة اللون مع تهشم عنقها إذا كانت سعيدة الحظ أو الاختناق إذا فقدت حظها 
" لالالا,ما حدش زورلي حاجة مدحت ما كانش يعرف إني  بشوف, أنا كنت عميا فعلا و نظري رجعلي لوحده " 
" وماقولتيش ليه هه؟ كنتي خايفة تتحسدي ؟ إسمعي كده باقي إعتراف حبيب القلب مدحت... " 
ضغط زر التشغيل للهاتف لنفس التسجيل بينه و بين مدحت 
" مدحت إنت ليه زورت شهادة لجيهان؟ 
 ما اعرفش هي طلبت كده و أنا مركزتش ماكنتش اعرف اللي هيحصل . 
 وليه وافقت على كده ؟ 
" عشان الطلب ده كان تمنها " 
" لالالالالا ده كداب و الله كداب مدحت عمره ما عرف إني بشوف والله عمره ما عرف إني بشوف " 
" هاهاهاهاهاها فاتتك حته صغيرة بس يا جيهان الأعمى لما بيصب المية بيحط عقلة من صباعه في الكوباية عشان يعرف إن الكوباية إتملت, غرور أي مجرم بيصورله إن جريمته كاملة بس للأسف تفصيلة صغيرة ممكن تكشف كل حاجة " 
" بس أنا والله ما قتلته " 
" ضحك بلال مجدداً و قال " مش عارف إزاي فاتني افتش في موبايل ابراهيم لما اتقتل, كنت غبي أوي,  إيه رأيك نسمع حاجة كمان أهو عشان ميبقاش ليكي حجة. " 
*** 
( ابراهيم, الشرطة كشفتك ) 
( مين معايا ؟ ) 
( و هما في طريقهم ليك, عرفوا إنك اللي قتلت شريف ) 
( إيه؟  أنا ماقتلتش شريف ) 
 ( إنت ضربته بالسكينة و موته ) 
( لا...لالالالا, الضربة كانت في رجله مستحيل يموت ) 
( ابراهيم...إختفي وإلا حبل المشنقة هيلف حولين رقبتك, الجريمة لابساك, شنطة الفلوس عليها بصماتك,و شريف كان مسجل مكالمة تهديدك ليه. ) 
( بس أنا مسحت كل البصمات.) 
( لازم تفهم إنك يا تهرب يا هتموت.) 
( بس أنا بريء والله ماقتلتش حد.) 
( إنت حر أنا قولت اللي عندي ) 
( حرام أنا مظلوم ... أنا كنت عاوز أطلّع إبني من السجن بس ) 
( إنت اللي غبي لما طلبت منه فلوس من الأول! ) 
( كنت عاوزها تبان إنها سرقة.) 
( والحمد لله لبستها لنفسك.نصيحة مني موِّت نفسك لأن الإعدام جايلك جايلك ) 
( مش هقدر! ) 
( براحتك .) 
*** 
" ها صوت مين اللي بيكلم ابراهيم ده هه ؟ مش ده صوتك " 
" إيه ده مستحيل ! مستحيل ده مش أنا! " 
" صوتك ولا مش صوتك ده " 
" صوتي بس مش عارفة إيمتى كلمته, أنا مش فاهمة حاجة " 
" بس أنا فهمت كل حاجة فاضل سلاح الجريمة اللي متأكد بإذن الله هنلاقيه مستخبي في أي حتة هنا, وحتى لو مالقيناهوش الجريمة مكتملة" 
" أنا بريئة " 
" أثبتي لو تقدري, المحكمة ليها الأدلة و كفاية إنك ضحكتي على كله بإنك عميا " 
صمتت ولم تتحدث قليلاً, ثم رفعت عينيها مجدد و قالت باندفاع, 
" صح...صح صح صح,أنا كنت مغمى عليا ومضروبة في رجلي, إزاي هعور نفسي كده " 
ابتسم ثم ضحك وقال " أظن تعويرة صغيرة تمن صغير أوي إنك تدفعيه قدام ملايين كانت هتروح منك, إنتي اللي عورتي نفسك يا جيهان, إنتي كنتي عبقرية." 
و صمتت جيهان للمرة الأخيرة وأصبحت لا تتحدث ودخل عمر من الباب و معه قوةٌ كبيرة, أصبحوا في غنى عنها فتم القبض على جيهان دون أدنى مقاومةٍ منها وتحركت معهم ناحية الباب وألقت نظرةً أخيرةً على بيتها الذي لن تراه مجدداً ثم نظرت إلى بلال ودموعها تفيض بغزارة و بحثت بداخلها على كلماتٍ لتقولها فلم تجد فالتزمت الصمت ورحلت معهم و انطلق بلال نحو سيارته رافضاً التحدث مع أحد حتى عمر تجاهله كالعادة ببرود و رحل  نحو سيارته و جلس بها والقى نظرةً سريعةً تجاه جيهان في سيارة الشرطة ثم نظرةً أخرى إلى الشارع . 
*** 
قال ابن بوران " هاهاهاهاهاهاهااااااا, تصديت لخطتك " 
جسام " أحمق, كل ما فعلته أنت الآن, كان من تدبيري والآن سترى الخطة الحقيقة." 
" ولكن كيف ؟ أنا منتصر, كيف يكون ما فعلته هو خطتك, كيف ستترجم موقفك الآن إلى فوز ؟ " 
" سترى يا صديقي " 
 *** 
وضع بلال مفتاح سيارته في مكانه المخصص ثم أخرج سيجارة  وأشعلها و سحب أولى أنفاسه و سقطت منه داخل دواسة السيارة نتيجةً لذلك الصوت العجيب الذي خرج من (الكنبة) الخليفة للسيارة كان صوت رضيعٍ يبكي بشدة, فزع بلال في بداية الأمر ونظر للخلف يتفحص (الكنبة) و لكن دون جدوى فصاحِب الصوت غير متواجد و فجأة إلتف المفتاح من تلقاء نفسه ليشغِّل محرك السيارة و تبدأ بالتحرك و تزيد من سرعتها تلقائياً و تسير بعدم استقرار تقترب من السيارات الأخرى تكاد تصطدم بها ثم تتباعد عنها في آخر اللحظات كانت تتحرك كالسيارة التي يسوقها مراهقٌ جرب شُرب الخمر لأول مرة. 
تتعالى أصوات السباب من جميع سائقي باقي السيارات وانخفضت صرخات بلال إلى أن إنعدمت ثم تلاشى الفزع من على وجهه, ثم قال لأحدٍ غير مرئي بلغة ثقة " جسام !!! كفاية هزار , إظهر عشان عندنا شغل كتير أوي , كفاية العطلة اللي تسببها قتل شريف ." 
توقفت السيارة من تلقاء نفسها ثم تعالت أصوات ضحكٍ  أفزعت بلال للحظات و نظر بجانبه لذلك الشخص الغريب الذي يشبهه تماماً فيما عدا تموجات بشرته العبوسة التي خلى منها وجه ذلك الغريب و قال وهو يضحك: 
 " إيه رأيك في خطتي كانت روعة صح؟ مستحيل حد يشك إنك القاتل الحقيقي لشريف !!!!" 
داعب أنفه و قال بلهجةٍ حادة  " ماكنتش عاوز الموضوع يوصل لقتل بيننا, بس هو نشف دماغه و فضل يدعبس ورايا, وصمم يدخل البيت و ياما حذرته من دخوله جوه, أهم حاجة حطيت السكينة في دولابها في الفيللا؟" 
قال و هو ينظر في المرآة الجانبيه للسيارة  " أنا عارف بس ما تنكرش دوري, كانت فكرة شديدة إنك تكون في أجازة  في إسكندرية و في نفس الوقت عايش بتقتل شريف في القاهرة؛ وبالنسبة لحوار السكينة زي الفل أول ما هيفشتوا الفيللا هيلاقوها " 
" لا بس الغريب إن القضية كلها تبقى متفصلة على جيهان بالشكل ده,  اللي هيجنني إيه اللي يخيلي واحدة تدعي العمى " 
" فعلاً حاجة غريبة, بس نفعتنا كتير, ماكانتش عاوزة جوزها الأهبل يشك فيها, مين يشك إن واحدة عميا بتصيع مع ابن مدير التحرير. " 
وضع بلال يده على جانب رأسه الأيمن وقال في تعجبٍ آخر 
" بس إنت عارف إن مدحت ماكانش يعرف إنها بتشوف الواد إعترف إنه بينام معاها, بس حوار  إنها بتشوف ماكانش يعرف عنه حاجة. " 
إنطلق جسام في الضحك و قال: 
" الواد يا عيني بمجرد إنك قولتله إنك عندك كلب موجب هيعملها معاه  , فضل يترجّاك عشان تسمع اعترافه فاكر ؟! " 
أنصت بلال لكلمات جسام ثم غاص في أعماق عقله ليتذكر ما حدث  في جلسته مع مدحت ابراهيم . 
أضاء عقله مجدداً و أخذه في رحلةٍ إلى الماضي ليعود لنفس الغرفة مجدداً كزائرٍ خفي, يرى نفسه يجلس أمام مدحت و يراه و هو يرتعد و يبكي . 
*** 
وجد نفسه يقول " بص يا مدحت, من النهايه أبوك قتل ظابط عندنا, و يوسف جوز جيهان قتل  أبوك, فهمني إيه اللي إنت تعرفه عن القضية ديه؟" 
بكاءٌ ينهمر أكثر و أكثر تتوسطه كلماتٌ متقطعة " أ.. أنا...بابا كان طيب أوي " 
" أنا عارف إن أبوك كان زفت طيب, إنت إتنيلت مع مرات يوسف ؟" 
ألقى نظرة استغرابٍ على وجه بلال و صرح بكلمة " لا" التي كذّبتها نبرة صوته و حركة عينيه بكل تأكيد . 
تراجع بلال بظهره إلى الخلف قليلاً و قد بدا على وجهه نظرة ارتياح لقد وصل إلى مراده ما يحتاجه الآن أن يسمعها منه صراحةً أنه عاشر جيهان, فقال." بص, أنا كل ده بكلمك بالهداوة و مراعي إن أبوك مات, بس هتكدب و تعمل عبيط, و زي ما استخدمت جيهان عشان تعلي مزاجك, عندنا كلاب كتيرة هنا محتاجه تعلّي مزاجها زيك, و هتعمل معاك اللي عمَلْته مع جيهان بالظبط فارحم نفسك وقول اللي حصل أحسنلك, أنا مش بكرر كلامي مرتين, هه" 
بلع مدحت ريقه بصعوبةٍ بالغة و انحنى ظهره و غاص بوجهه داخل كفيه و قال " اللي شاكك فيه حصل يا باشا ." 
ابتسم بلال و قال " و بالنسبة للورق اللي يثبت إنها عميا عمَلْته ليه " 
إستغراب و تعجب من يسمع الكلمات و لايفهم شيئاً بدا عليه  و هو يقول " مش فاهم " 
" ماكنتش تعرف إن جيهان بتشوف؟" 
" بتشوف إزاي ؟ والله ما اعرف! أنا كاشف عليها و كان نظرها رايح في داهية " 
قبض بلال يده و قال في عصبيةٍ بالغة " مراااااااااااااد, إبعتلي الكلب " 
الذُّعر تملّك مدحت و قال برعبٍ متناهي " والله يا باشا ما اعرف حاجة  ورحمة أبويا ما اعرف حاجة." 
تناقصت العصبية تدريجياً لدى بلال و قال " طيب, خلاص أنا مصدقك " 
دخل مراد و معه كلبٌ ضخمٌ مغطى بالشعر الأسود و ذيله متصلبٌ لأعلى قليلاً و رأسه ملجومةٌ بقطعةٍ حديدية كبيرة موضوعةٌ على فمه لحماية من حوله من شراسته. 
قال بلال " خلاص يا مراد, رجّع الكلب  و تعالى خُد مدحت ورجعه تاني الزنزانة. " 
*** 
عاد بلال إلى الوقت الحاضر بعد إن استيقظ عقله من غفلته إلى الماضي على طرق رجلٍ عجوزٍ أجعد البشرة لنافذه السيارة  فتحرك بعينيه مسرعاً إلى الجانب الآخر ليتأكد من اختفاء جسام و أسرع في فتح النافذة و قال له: 
 "  إياك يا بني آدم من الظلم , فالأيام دول في يوم لك و الآخر عليك " 
تأمل بلال الكلمات و هو يدرك الرسالة التي يرسلها له الله عز وجل و لكنه نظر إلى العجوز وفي يده بعض من الأموال و قال 
" خد يا حاج دول, ربنا عالم إن أوقات بيبقى غصب عن الواحد" 
تجاهل أمواله و تركه و رحل و هو يقول " و دعوة المظلوم لا ترد إظلم ستُظلم. " 
قال بصوت منخفض, " بس الدفاع عن النفس مش ظلم " 
رد الرجل العجوز أثناء رحيله  و بصوتٍ أكثر إرتفاعاً 
 " ديه خطوات شيطان, هيرميك يا ابني في النار و بعدها هيتخلى عنك " 
ضحك بلال و قال " ما اعتقدتش, " ثم قال بداخل نفسه " شكراً ابن بوران  " 
 ظهر جسام لجزءٍ من الثانية في الكنبة الخلفية يرمق بلال في المرآة الأمامية ثم يغمز بإحدى عينيه ثم يتوارى وتحركت السيارة مبتعدةً عن العجوز الذي ظل ناظراً للسيارة ثم سار في الطريق المعاكس لها. 
  
   (14)
   " الأمنيات التسعة"
يناير / 2005 
منزل الشيخ حسن .. 
جلست سارة مع فاطمة إبنة الشيخ حسن تتسامران ليلاً إلى إن قادهما الحديث إلى رائد الشرطة الوسيم, حلم كل فتاةٍ في هذه القرية أن تكون زوجة ظابط أمن الدولة, و لكنه دائماً كان يبادل الفتيات بالتجاهل التام. 
" أحيه والله شكله وقع, ده دفعلك مصاريف المستشفى بتاعتك" 
" مش شرط طبعاً إيه ده! ده تلاقيه بيطلع زكاة فلوسه عليا." 
" ده عمره ما عملها قبل كده." 
" قصدك بخيل ؟" 
" لا طبعاً, مش قصدي " 
" أمال" 
" عايش الدور علينا. أوي  ظابط بقى و حركات, بس الصراحة حقه " 
" صح صح, سمعت كده و أنا بشتري حاجات من الشارع عن بيت بتاع بلال و فيه عفاريت و كلام كده." 
" آه ده بيت الرائد بلال." 
تعجبت سارة قليلاً وقالت " بلال عنده بيت عفاريت؟" 
" بصي أنا هحكيلك اللي أعرفه أو اللي سمعناه." 
" بلال جيه البلد هنا من سنة كده أيام ما كان البيت ده حتة أرض,  بس حتة الأرض ديه كان الكلام عنها مالي البلد إن كان فيه ساحر قديم عايش في المكان ده, تقدري تقولي أيام محمد علي كده كانت الستات بتروحله عشان تخلف و تاخد عيالها لو عيانة , كان واخد مكانة كبيرة في القرية هنا و القرى اللي حولينا كمان, في يوم يا ستي  واحدة ست أخدت بنتها كانت عندها يجي عشر سنين خدتها  ودخلتها للساحر البنت كانت مبتتكلمش نهائي, تخيلي وصلت عشر سنين و لسه مش بتعرف تقول ماما حتى, و طبعاً عشان الساحر أرخص من الدكاترة و فقر القرى هنا ودت بنتها للساحر يشوفلها حل, المهم الساحر طلب من الأم إنها تسيب البنت معاه لوحدهم, عدى ساعة...إتنين...تلاتة... البنت مش بتخرج الست قلقت دخلت لاقت البنت مدبوحة جوة! " 
" إيه مدبوحة !" 
" آه والله زي ما بقولك, لقت رأسها بعيدة عن جسمها. " 
" طب و الساحر  ؟!" 
" ده اللي كان مريب أوي, إن الساحر ما كانش ليه أي أثر في المكان مع العلم إن العشة اللي كان عايش فيها ما كانش ليها مخرج تاني غير اللي الست قاعدة قدامه." 
" وبعدين ؟" 
" ولا قبلين, الراجل مالهوش أثر في مصر كلها, الشرطة دورت من غير فايدة, من غلّ الست ديه لموت بنتها و إختفاء الساحر راحت في عز الضهر للعشة بتاعة الراجل ده وجابت طشت مملي بجاز وحرقت العشة قدام كل الناس من غير ما حد يقولها بتعملي إيه  كان كله مشفق على حالها. " 
" و القصة ديه حقيقة ؟!" 
" الله أعلم, الأرض فِضلت زي ما هي لحد من سنة فاتت جيه الرائد بلال, و سمع عن الأرض و كده؛ الراجل في الحكومة عرف يتصرف و يجيب عقد شراء و ملكية للأرض اللي ملهاش مالك أصلاً , ما اعرفش ده اشتراها من مين, بس مش هيغلب ده أمن دولة, المهم قال إنه مش مبرِّر نسيب حتة أرض زي ديه كده عشان قصة هبلة و قال إنه هيبنيه و يخليه حاجة زي لوكاندا كده بس على صغير شوية و بأسعار رمزية." 
" وبعدين؟" 
" الناس الفقراء اللي هما أغلبية أهل القرية إعترضوا على الموضوع ده بس الناس المتعلمة شوية وافقت و فضلوا يقنعوا في الناس إنه مش لازم يعادوا أمن الدولة و كلام, و أبويا عمل خطبة جمعة كاملة بيتكلم فيها عن العفاريت و السحر و إنهم ضعاف والإيمان أقوى و الكلام ده. " 
" و بنى البيت ." 
" وبنى البيت و قال قدام أهل القرية كلهم إنه  هيدخل أول واحد, يعيش جوة فترة لحد الناس ما تطمن و يبدأ بعدها يأجره للي عايز بقى . " 
" وبعدين ؟" 
" الراجل دخل وعدى يوم, و التاني, لاقيناه واقع قدام البيت ووشه عليه غضب ربنا و خايف و مرعوب وراحت هيبة أمن الدولة منه وبقى حاجة كده تشفقي عليها." 
" ياربي !" 
" راح المستشفى و بدأ يحكي بقى على تِعبان نار و تُرب , وكلام غريب كده, اللي عارض فكرة البيت من الأول زاد رعبه من اللي حصل واللي كان موافق خاف ..إلا أبويا  قاله إن بلال كان بيحلم أو خوفه من البيت صورله كده, و اتقفل البيت" 
" يعني الشيخ حسن مش مقتنع باللي حصل لبلال " 
" بصي أبويا مش بيتكلم غير بالدين, و الكلام اللي قاله بلال خيالي ده غير إن العفاريت مالهمش يدخلوا في عالمنا زي ما إحنا فاهمين, هما ليهم عالم و إحنا عالم. " 
مارس / 2006 
إتجه بلال إلى بيته و لم يندهش من ظهور جسام مجدداً بجانبه في جزء من الثانية وقال الأول 
" دلوقت الواحد يقدر يكمل شغله على رواقة بقى من غير قرف" 
" نفس أسلوب جدك, ابن بوران  كان عنده نفس ذكاءك وحبك لشغلك." 
" يللا الله يرحمه, عشقته من غير ما أشوفه, كفاية أوي إنه ضحى بحياته عشان يخلّي جن خدام  لعليتنا على مر الزمن." 
قال جسام بمرح" إحترم نفسك, أنا مش خدام حد." 
" احم ...قصدي يعني بتساعدنا. " 
 قال جسام بثقةٍ شديدة" خد بالك  إنت اللي بتخدمني مش أنا " 
"إزاي, أنا عمري ما عملتلك حاجة بقالك سنين إنت اللي بتعملي كل حاجة " 
"  مسيرك تعرف " 
" طيب طيب ." 
" في حوار عاوز أكلمك فيه مهم " 
" خير؟ " 
" الأول إتصل بنور الدين صاحبك المشعوذ بتاع العفاريت ده " 
"ليه؟" 
" إتفق معاه إنه هيكتب تحقيق صحفي  عن بيتك و إعرض عليه إنه يدخل يبات ليلة جوة " 
" مش فاهم, ما كده خلاص شريف كان آخر واحد بيدعبس عن البيت ده  و خلصنا منه " 
" شباب أهل القرية وخداهم الجلالة, و عاوزين يخشوا كلهم, وإنت عارف خطر إن ده يحصل " 
" ولاد الكلب!" 
" إعمل اللي قولتلك عليه عندي خطة حلوة." 
" بس نور محدد موقفه من الموضوع ده, مرة شريف هزر وقال ندخل البيت و هو رفض وخاف." 
" مالكش دعوة, إعرض عليه وهو هيوافق, وقوله الشباب هيدخلوا و اللعنة هتموتهم و صيع حبة في الكلام " 
" بس, برضه أنا مش فاهم حتى لو دخل إزاي كده هخلص من حوار العيال اللي عاوزين يدخلوا " 
" مالكش دعوة لسه ما إتعلمتش تثق فيا " 
" لا طبعاً واثق فيك, إنت بعد جريمة القتل ديه و براعة تنفيذها وتلفيقها لجيهان, لو قولتلي إرمي نفسك من فوق الكوبري مش هتاخر" 
إحمرت عين جسام و صارت تشتعل نارا وقال " إياك و الإنتحار يا حفيد الفارسي " 
ضغط بلال على فرامل السيارة من الرعب وقال: 
" مالك يا عم إنت في إيه, أنا بهزر. " 
" إياك إنك تفكر في إنهاء حياتك بيدك ." 
" طيب طيب ...صح بمناسبة الإنتحار و الكلام العبيط ده هو مين المترابط " 
هدأ جسام قليلاً وقال بدهشة " جبت الكلمة ديه منين " 
" ما أعرفش لما كنت في الاسكندرية عملنا حادثة, خبطنا كلب, و لاقينا كلمة في الأرض بتقول, لازم المترابط ينتحر, إفتكرتك بتهزر وقتها " 
" لا المترابط هو الشخص اللي أنا مرتبط معاه " 
بلال ساخراً " آه زي رقاصة و بترقص كده صح؟" 
" يا غبي إفهم, أول مترابط ليا كان ابن بوران و باقي النسل اللي ارتبط بيه  و المترابط دلوقت هو إنت " 
" و صحيح أنا لو انتحرت إنت تموت ؟" 
" بالظبط " 
" طب ليه عرَّفتني كده, مش خايف مني أنتحر و أموِّتك ؟" 
" يعني هي غتاتة مثلاً !! ما إنت مطلع روحي في أمنياتك و في الآخر تموِّت نفسك عشان أموت أنا, إنسان غريب " 
" أمال ليه قولتلي؟ " 
" عشان تخاف على روحك و تعرف إن ليها تمن غالي أوي " 
" ما تقلقش الإنتحار خارج حسابتي نهائي " 
" أنا عارف " 
في اليوم التالي 
إستيقظ بلال من نومٍ عميقٍ تجاوز الإثني عشرة ساعة, فقد سبق  و قدّم على أجازة و تم الموافقة عليها و هو على ثقةٍ هذه المرة أنه لن يحتاج إلى أن يقطعها كما فعل سابقاً . 
نهض من على سريره تحرك ناحية الصالة ليجد السفرة ممتلئةً بالعشرات من أصناف الطعام المختلفة, إبتسم وقال بداخل نفسه      "شكرا جسام " . 
تناول الإفطار ثم توجه إلى حمامه دفن جسمه داخل مياه البانيو الساخنة و دام استرخاؤه قرابة الساعة دون أدنى حركةٍ منه حتى عقله أوقفه عن العمل  كلما لاحقته أي فكرة طردها فقد كان يلعب اليوجا ولكن على طريقته الخاصة. 
قطع جسام خلوته ولكنه ليس متجسداً في صورة بلال بل كان متجسداً في صورة ((((ريم))))) الفتاة التي طالما عشقها بلال من داخل أعماق خلايا قلبه, منذ نعومة أظافره و السنين تمر وراء السنين و لم تخلُ أحلامه منها, أحلام نومه يُشبع بها رغبته, أحلام يقظةٍ يستعدي بها شهوته, نظر لجسام بجسد ريم يتأملها بهذه الملابس المثيرة الساخنة يتأمل كل جزءٍ في جسدها متجاهلاً حقيقه إنها فقط دميةٌ يحركها جسام من الداخل, تقترب منه ريم مترحنةً يميناً و يساراً, ابتسامتها المغرورة تعلو ذقنها بطابعها الحسن, جسدها الأبيض الناعم تستحرم عليه ملامسة الملابس حتى لا يفقد رونقه و نعومته, تحركت ببطئ, دخلت معه داخل المياه و تبادل القبلات معها أو معه لا يهم المهم إن جسدها معه الآن لا يهتم بما في داخله, لا يهتم أن جسام يصطنع كل هذا, لايهتم بما يفعله جسام  من ألاعيب حيث كانوا في لقاءٍ حميمٍ آخر و تعمد جسام مازحاً وسط ارتفاع شهوة بلال إلى ريعانها أن يتحول من صورتها المثيرة إلى صورة رجلٍ في العقد السابع من عمره, مما جعل بلال ينهض مسرعاً يفرغ معدته على الأرض وسط سخرية و ضحكات جسام, و أصبح في كل لقاءٍ حميمٍ يتمنى ألا يعيد الكرة مجدداً, و استمر الحال نصف ساعة من الملامسات الحارة الساخنة, إلى إن ارتعش جسده و انطفأت شهوته و سكنت ثم ذاب جسام في ذرات الهواء و استكمل بلال إسترخاءه وحيداً داخل البانيو إلى أن نهض و توجه إلى غرفة نومه و بدأ في إرتداء ملابسه و ظهر جسام مجدداً بجسد بلال . 
فزع بلال و أخفى عورته بيده ضحك جسام وقال " بتخبي إيه بس, أمال مين اللي كان معاك جوه " 
" بطل تحسسني إني شاذ هه, أنا كنت معاك كده جوة عشان إنت كنت ريم " 
" طيب طيب " 
" ممكن بقى تسيبني ألبس هدومي و تمشي " 
" أمرك غريب ما أنا ممكن أختفي و افضل واقف  " 
" معلش ريحني و إختفي " 
" حاضر, أمركم غريب يا بني آدمين " 
دقائق قد انتهى فيها بلال من ارتداء ملابسه قال بصوت مرتفع نسبياً " جسام إظهر " 
ظهر جسام واضعاً يده على عينيه و يقول بسخرية. 
 " خلاص متأكد أفتح عيني مفيش حاجة كده و الا كده " 
قال بلال مشمئزاً من سماجة الجان جسام وقال " لا حول ولا قوة إلا بالله " 
" طيب يا عم خلاص متعصبش نفسك ...لسه بتحبها؟ " 
صمت بلال و أردف جسام " خد بالك إنت اللي ضيعتها من إيدك بعد مجهود كبير أوي مني عشان أخليها تحبك تروح إنت و بكل سذاجة تقولّها أصل أنا مخاوي عفريت بيعملي كل حاجة و أنا هأمره يعملك اللي إنتي عاوزاه كمان؛ بس كانت محترمة الصراحة البنت قامت سابتك و مشيت من غير ما تنطق أي كلمة, لو غيرها كانت شرشحتلك الاول. " 
إستحضار الصورة عاد من جديد و أخذه عقله في رحلةٍ إلى الماضي حيث عاد إلى نفس المطعم الفخم, الطاولة معبَّأةٌ بجميع أنواع السمك و الجمبري, رداؤها الأسود, حجابها المتواضع و خصلات شعرها تنساب من ثناياه, إستحضر كلماته الساحرة لها التي كان يحفِّظها له صديقه الودود جسام ليمليها عليها فتهبط عليها كالسحر تغمض عيناها وتفتحها و قد غابت جميع خلايا عقلها عدا ما يحتوي منها على بلال . 
صرخ جسام في أذنه بقوة انتفض جسد بلال و قال الأول 
" روحت فين " 
تألمت رأس بلال كثيراً جداً و تحرك لا إرادياً إلى اليمين و وضع يده على أذنيه وقال: 
"  الله يخرب بيت أهلك مالك يابن الهبلة إنت؟ " 
" تعرف إني ممكن أخليك يغمى عليك لو عليت صوتي أكتر من كده؟ " 
" لا يا راجل, ماوجعتنيش على فكره هي المفاجأة بس " 
"طيب يا عم عموماً أنا ممكن أتصرف و أصلح اللي إنت عملته وأرجعهالك " 
" إزاي ؟! " 
" التحكم الذهني,ممكن نستخدمه تاني وننسيها اللي حصل منك." 
" لا " 
" مش فاهمك ." 
"ولا عمرك هتفهم, أقل عقاب أقدر أقدمه لنفسي إني أكون لوحدي ." 
" بس إنت بتعاقب نفسك على إيه مش فاهمك, إنت عملت إيه غلط, و حتى لو عملت, إنت بتدافع عن نفسك .كانت رقبتك قدام رقبه شريف, أي حد كان هيعمل كده " 
" و الإمام حسن !  رقبتي برضه كانت قدام رقبته؟ " 
صمت جسام للحظات ثم قام بتغير الموضوع و قال " كلِّمت ! نور, زي ما قولتلك " 
" هكلمه دلوقت " 
توجه بلال ناحية  هاتفه و أمسك به و بدأ باختيار رقم صديقه نور الدين 
(ألو ...أيوه يا نور إزيك... أنا الحمد لله ... إنت في الشارع والا إيه؟.... أنا آسف والله على اللي حصل أديك عرفت القضية مشيت إزاي بعد ما سبتك... آه بنت الكلب طلعت بتضحك عليا, الحمد لله إن ربنا نور عيني على الحقيقة, المهم..... آه آه  المهم بص عاوزك في موضوع مهم, فاكر البيت بتاعي واللعنة والكلام اللي فيه آه بالظبط .... عاوزك في خدمة ضروري, أنا ممكن أجيلك اسكندرية لو تحب .... إنت جاي؟ طيب كويس كويس, هستناك بعد بكرة إن شاء الله خلاص تمام؟ .... زي الفل كده, اشطة..... سلام 
قال جسام " مافهِّمتهوش ليه إنك هتدخله البيت؟ " 
" عشان مش مقتنع إنه هيوافق, بص أديني جبتهولك إتشكِّل بقى في جسمي وأقعد معاه و أقنعه إنت و شوف ناوي تعمل إيه, أنا عاوز أريح دماغي. " 
" أمرك حفيد البوران " 
في نفس الوقت . 
أغلق نور هاتفه و بدأ يستعيد تركيزه بشكلٍ حاد فعبور شارع كورنيش البحر بالاسكندرية أخطر من خوض معركةٍ أمام التتار, حتى وصل لسان ستيفانو, وعبر شريط الترام متجهاً إلى (شدس) وهناك انطلق ناحيته ثلاث شبابٍ عرضهم متقارب من طولهم؛ 
وضع الأول مطوته على رقبته و خدشها خدشاً بسيطاً و قال:     " إطلع باللي معاك أحسنلك يا روح أمك هه " 
قال الآخر و هو يضع يديه في جيوب نور ليُخرج ما بها " ما أعرفش بتاع العفاريت اللي شبهك مشهور و ساكن هنا, إيه حبك انك تعيش مع الحوش اللي شبهنا ." 
نسي بلال الثلاثة عندما شاهد هذا المنظر الذي أمامه, المشهد الذي أعاد لذاكرته أبشع الذكريات في حياته, حدثت منذ عامين ولكنه يتذكرها كأنها أمس استشعر إن النهاية توشك, استشعر إن هولاء اللصوص هم أتعس اللصوص حظاً في العالم؛ رأى القادم يتحرك ببطئ, بنفس العينين اللامعتين الحمراوين, ليس وحيداً هذه المرة, حوله ثلاث رداءات سوداء فارغة كحراسٍ له .كائنٌ مثل ابن بوران   لماذا يتحرك  مع حراس, من يستطع أذية مثل هذا الكائن؟ اقترب و هو يُخرج سيفه مجدداً ثم تحرك بسرعةٍ ناحيته, وهوى بسيفه يمزق اللصين لتتساقط روؤسهم حوله, و نور صامتٌ مذعور, مذهولٌ مرعوب, أغمض عينيه ينتظر دوره هبط ابن بوران على ركتبه ثم بدأ في تناولهم كوجبةٍ لذيذةٍ له و قال " لا تخف يا نور, لن أقتلك, أهرب ,أهرب يا نور  " 
تجاهل نور عدم فهمه لماذا يتركه هذه المرة و قد سعى سابقاً لقتله و اليوم ينقذه, لا يهم وبدأ في الجري و الهرب حتى وصل إلى بيته ودفن نفسه أسفل لحافه و أغمض عينيه ثم دفع لحافه بقدمه و تمايل على جنبه و تناول حبةً منومةً شديدة القوة و التي سرعان ما هبطت به في سابع نوم مبتعداً عن ابن بوران, الساموراي غريب الأطوار . 
  
  (15)
فبراير / عام 2005 
في منزل الشيخ حسن مجدداً جلس بلال يتسامر معه في شؤون الدنيا إلى أن دخلت عليهم سارة بعد أن ناداها الشيخ حسن لرغبتها بالحديث معه 
" خير يا ستي الشيخ حسن قاللي إنك عاوزاني لو بخصوص القضية والله أنا شغال عليها وربنا يسهل و نوصل للي عملوا كده " 
قال سارة " لا مش عاوزاك في الموضوع ده " 
إنطلق الشيخ حسن و قال " بص يا بلال يا ابني أنا حاولت معاها يمين شمال أسألها حد زعلها من البنات, مفيش فايدة منشِّفة دماغها " 
بلال باستغراب, " مش فاهم! " 
سارة " بص أنا مش هقدر أفضل عايشة هنا, مش هعرف أكون تقيلة عليكم, وكتَّر ألف خيركم لحد كده ." 
الشيخ حسن مندفعاً مجدداً "يا بنتي ماتقوليش كده, مين بس ضايقك " ثم صمت لحظات و عاد مندفعا مجدداً بصوت مرتفع وقال "يا بناااااات, مين فيكم زعل سارة و خلاها عاوزة تمشي " 
سارة " بص يا عمو, والله ما حدش زعلني, بس صدقني أنا كده هرتاح " 
بلال " و هتروحي فين بس ! " 
ساره, " بيتك ! " 
بلال ." بيتي إزاي يعني ؟! " 
ساره, "  بيت المغتربات بتاعك " 
أخذ بلال يرمقها للحظات ثم اندفع و قال " مستحيل يا سارة مستحيل  . البيت ده مقفول " 
الشيخ حسن " بصي يا بنتي لو الموضوع لازم أوي تمشي من هنا يبقى شايف إنك تقعدي في بيت المغتربات بتاع بلال أحسن حل ليكي " 
نظر بلال للشيخ حسن طويلا وقال" شيخ حسن, بيت المغتربات ده بيت العفاريت , هه العفاريييييييت إنت نسيت ولا إيه " 
حسن, "لا مانسيتش, بس صدقني ده حل كويس, أنا نفسي أقنعك إنك كنت بتحلم بس مش أكتر, و دخولها و خروجها عادي خلاص يا ابني هيحل المشكلة اللي حصلت و البيت يتأجر و يدخلك فلوس يا ابني بدل ما هو مرمي كده " 
سارة ." آه يابا و هسكن ببلاش أول شهر مش كفاية قابلة أسكن في جو العفاريت ده  " 
بلال, " لالالا... مش موافق, أنا ما اعرفش إيه اللي ممكن يحصلك " 
الشيخ حسن "سارة ممكن تسيبيني معاه لوحدي شوية وأنا هقنعه" 
ربع ساعة و نادى الشيخ حسن سارة مجدداً و أعطى لها المفتاح في يدها و هو يقول " ده مفتاح الدور الأول في البيت شقة مفروشة و عال العال, بكرة البنات هيروحوا معاكي الصبح يساعدوكي على تنضيفها الصبح, و لو حسيتي بأي حاجة مش مظبوطة أخرجي حالاً على بيتي ." 
سارة " حاضر. " 
نظر الشيخ حسن إلى بلال و قال " متفقين ؟" 
بلال, " اللي تشوفه يا حاج " 
*** 
مارس / 2006 
يوم مقابلة نورالدين و بلال 
طرق نور الباب عدة مراتٍ متتالية قبل أن يفتح له بلال الذي استقبله استقبالاً حارّاً و سارع بالاعتذار عما بدر منه من تركه في المقهى و رحيله ثم أدخله و جعله يجلس في الصالون إستأذنه للذهاب لعمل كوبين من القهوة 
تحرك بلال و إتجه إلى المطبخ و وجد جسام يرتدي نفس ملابسه ومتجسداً في صورته كالعادة و قال له " خليك بقى هنا في المطبخ وأنا هطلعله بالقهوة ديه " 
غضب بلال وقال " حمرا, و أنا هفضل مرمي هنا في المطبخ لحد ما إنتو تتكلموا " 
" بص ده أحسن حل سيبني أنا هظبطهولك " 
" طيب إتنيل بس إنجز هه ." 
" طيب طيب, إبقى أقعد كُل . إفتح التلاجة مليانة أكل " 
" إتنيل إطلع " 
" و ابقى إرمي الفراخ اللي في التلاجة ديه, عفنت يا معفن " 
" غور بقى " 
" والله بطني واجعاني من امبارح الله يحرقك " 
و يزداد وجهه غضباً " و إنت من إيمتى بتطفح من أم أكلنا " 
" ومين قال إني أكلت من أكلك يا جدع  هي طالبه قرف, ده أنا أموت لو كلت الأكل ده! " 
" أمال إيه تعب أهلك امبارح " 
" جلود السحالي " 
قال باشمئزاز " مين! " 
" ده أشهى انواع الموالح في عالمنا , ديه أكله الملوك يابا " 
" الله يقرفك!" 
" فعلاً, أصلاً مضرة مليانة مواد حافظة و كلام مقرف كده " 
" يعني المواد الحافظة هي اللي مقرفة و السحالي ديه عادي " 
رد جسام ببرود متناهي " آه, طبعاً, أمال قصدك إيه " 
" لا ياعم لا قصدي ولا زفتي! " 
" طيب أنا داخل أناملي شوية عشان... " 
" تنام إيه يا ابن الراجل العبيط , ماتتنيل تطلع للراجل اللي بره ده." 
" آه صح .نسيت " 
زمجر في غضبٍ حاد كاد أن يسحب سكينةً و يطعنها في قلب هذا المخلوق الذي لا يعرف موضعه داخل جسده و أخفى بداخله ضحكةٌ مكتومةٌ لهذا الجان, فبلال كان يحب هذا الجان و يعتبره أخوه و شقيقه من العالم الآخر. 
خرج جسام يتحرك بثقة مرتدياً نفس البدلة السوداء الفخمة, أخذ يتحرك بثقة متجهاً إلى نور الدين؛ رأسه مرفوعةٌ لأعلى لا تعرف أبداً الإنحناء, جلس مباشرةً أمام نور الدين, أعطى له ابتسامةً صغيرة قطعها حديث نور الدين الذي قال " ياااااه! جميلة أوي شقتك يا بلال ما شاء الله . البليه لعبت في الفترة الأخيرة " 
جديرٌ بالذكر تغير أحوال بلال المادية خلال العامين السابقين وبالتأكيد ساعده في ذلك جسام الودود ! 
  
مايو/  2004 ( الأمنية الأولى) 
" غريب أوي إنك لحد دلوقت ماطلبتش فلوس, مع إن أي إنسان بيطلب أول أمنية ليه فلوس." 
" أنا حالتي متوسطة الحمد لله مش محتاج فلوس, وبدال ماليش غير تسع أمنيات معاك, يبقى لازم أستغلهم صح " 
" إني أوقع ريم في حبك زي ما طلبت في الأمنية الاولى كان ده الاستغلال الصح للأمنية؟ " 
" طبعاً, إنت ماتعرفش يعني إيه ريم, إنتو معندكوش حب في عالمكم يا جسام ؟" 
جديرٌ بالذكر أنه في الأمنية الثانية كان بلال قد طلب من الجان إن يأخذه في رحلة إلى عالم البرزخ حتى يرى والده المتوفي لسببين أعلن أحدهما لجسام بأنه يريد مقابلة والده إشتياقاً له؛ 
و سببٌ أخفاه عنه و هو التأكد من والده أن جسام قد ظهر له من قبل. 
*** 
يونيو - 2004 ( الأمنية الثالثة) 
بلال يدخل شقته متعرقاً, عيناه تستدعي النوم بشدة الذي سرعان ما تلاشى عندما وجد جسام الحبيب في هيئته في أحضان إحدى الفتيات التي لا يعلم هي بشريةٌ أم جنيّةٌ في جسد بشرية, صمت بلال للحظات ينظر لهم ثم صاح  به: 
 " انتاااا إيه اللي إنت بتهببه هنا ده ؟" 
فزعت الفتاة و تملك وجهها الذعر عندما رأت إثنين من بلال أحدهما عاري بجانبها والآخر على باب الغرفة يصيح بهما, أشار جسام له أن يتوقف عن صياحه, ثم نظر إلى الفتاة مجدداً و قال         " تسعة ." 
هدأت الفتاة و سكنت ثم هبطت على السرير و قد قلت دقات قلبها و دخلت في نومٍ عميق . 
خرج بلال من الغرفة متجهاً إلى الصالة ليجد جسام واقفاً في انتظاره مرتدياً ملابسه و يقول  ." كده تصحيها " 
" بص الجنان ده مش بحبه هه, الشـ***** لما بعد كده تطلع وتقول إني أنا اللي كنت معاها؟ أنا أمن دولة, فضيحة زي ديه توديني في ستين داهية " 
" ليه دايماً سطحي و مش بتركز في الكلام, بقولك كده تصحيها" 
" أصحي إيه, إنت بتقول إيه " 
" البت كانت نايمة, بص زي النوم المغناطيسي اللي عندكم في عالم البشر. " 
" و ده معناه إيه؟" 
" معناه إنها بتعمل اللي أنا عاوزه و بعدها بتمشي مش فاكرة أي حاجة عن اللي حصل و لما تتجوز تكتشف إنها مش آنسة (ضحكاتٌ ساخرة) 
"بس كده حرام عليك!" 
" بص بلا حرام بلا حلال البت جوة أهي خش لو حابب " 
" لا, أنا كلها كام شهر و أتجوز ريم. " 
" يللا على خير " 
" ماهو في موضوع عاوزك فيه, أنا عاوز أطلب أمنية دلوقت " 
" مش شايف الوقت مش مناسب نروح رحلاتك المتخلفة دي زي الأمنية التانية , فاكرها لما كنت هتموت مني ." 
" لا المرة دي الموضوع بسيط عاوز مليون جنيه أمنية تالتة " 
"إنت هتفضل معفّن ليه؟ مليون إيه, يعملوا إيه دول! " 
" أمال أطلب كام؟ " 
" خش أوضتك جوا هتلاقي الأوضة مليانه فلوس, فيها مية مليون جنيه, عيش! " 
شفتيه بدأتا تتسعان تدريجياً و الابتسامة إمتدت إلى أذنيه و همَّ بالجري  ناحية  الباب أمسكه جسام من يده و قال بلهجةٍ مازحة " متأكد مش عاوز تدخل  معايا ليها؟ " 
" لالا أدخلّها إنت و مشيها قبل النهار ما يطلع " 
*** 
  
مارس - 2006  جلسه نور مع بلال 
" ياااااه! جميلة أوي شقتك يا بلال ماشاء الله, البلية لعبت في الفترة الأخيرة " 
" الحمد لله ربنا فتحها عليا, المهم, أنا عاوزك تساعدني " 
" رقبتي, أؤمرني " 
" البيت " 
" بيت إيه " 
" البيت الملعون " 
" ماله " 
" هتحصل مصيبة و هيروح فيها ناس كتيرة أوي لو ما أنقذناش الموقف." 
" ليه خير؟ " 
" شباب القرية عاوزين يلموا بعضهم و يدخلوا البيت " 
" على البركة, سيبهم." 
" لا يا نور مش هينفع, البيت ده لو حد دخله مش هيطلع تاني " 
" إشمعنى, ما إنت طلعت و سارة طلعت " 
" ونسيت الشيخ حسن هه " 
" تعالى نتكلم بالمنطق ومن غير مبالغات, يا ابني دية أنبوبة وإنفجرت, يعني وارد أوي يكون قضاء وقدر, بتحصل يعني " 
" نور! إنت متعرفش إيه اللي حصللي جوة " 
" لا اللي نفسي أفهمه, إيه اللي خلاك تشتري البيت ده من الأول أصلاً. " 
" كانت حالتي الماديه زفت, ناس خلصولي ورق ملكية للأرض ديه اللي ما حدش يعرف كانت بتاعة مين أصلاً, بنيت أربع أدوار قولت  هأجرهم, أهو قرشين يجوا يقفوا جنبي و وقتها كنت خاطب وداخل على جواز و محتاج فلوس " 
*** 
يونيو / 2004 (الأمنية الرابعة) 
في غرفة نوم بلال في بيته المتواضع جلس يرمق بعض الأوراق التابعة لقضيةٍ ما بينما ظل جسام يلهو و يلعب بالكرة الأرضية الموضوعة على مكتب بلال. 
 ظل الصمت محدقاً على المكان إلى أن قاطعه جسام و قال " العالم اتغير أوي عن زمان " 
التفت له بلال بنصف تركيز وقال " قصدك إيه العالم اتغير؟ " 
" القارات ما كانتش سبع قارات زي دلوقت " 
إبتسم بلال نصف إبتسامة و قال" أمال كانوا كام زمان بقى؟ " 
" كانوا تسعة " 
" و إنت بقى كنت حارس القارات ديه ؟" 
" قصدك عشان بقى حارس الرقم تسعة و كده ؟" 
" آه تقريباً " 
"بص صعب إني أفهمك تاريخ أمّة لملايين السنين و إحنا قاعدين كده و بالذات لو كان عالم غير عالمك " 
أُغلقت شفتا بلال على نفسهما حيث لم يكن يهتم كثيراً بأن يعلم عن عالم الجان فقد كان كل ما يشغله هو التفكير في أمنياته التسع التي سيطلبها من جسام  . 
قال جسام بعد صمتٍ طال دقائق " تعرف ما كانش عندنا الفرقة اللي العالم فيها ديه, بلاد كتير ومحافظات, ومدن وقرى. عندنا كان القارة عبارة عن إمبراطورية عظيمة بيحكمها واحد بس يعني تقدر تقول العالم بتاعنا كان عبارة عن تسع دول من اللي عندكم. " 
تأمل الكلمات و قد أعجبه كثيراً عالم الجن في فجر التاريخ فقال " ياااه لو الواحد يحكم العالم, يبقى العالم كله تحت أمره, أنا بعشق السُلطة و التملك " 
" عمرك ما في يوم بالليلة هتبقى كده " 
"وحياتك ولا سنين حياتي هبقى كده, أنا آخري ظابط الشرطة وخلاص, ليا سلطة على حثالة المجتمع. " 
"و السلطة ديه مش مكفياك ؟" 
" لا.خالص لسه رغبتي جعانة عاوزة أكتر و أكتر, مش المفروض بتحققلي أحلامي, ما تتصرف " 
" بس إنت ماقولتش أنا أعمل إيه, إنت بتحلم حياتك تبقى إزاي" 
" طيب أنا أمنيتي الرابعة إني أكون صاحب نفوذ كبيرة على ناس كتيرة, أبقى معروف, الناس بتخاف مني, بتترعب مني, كله يعملي حساب. " 
ضحك جسام " بص عندي فكرة هقولهالك لو عجبتك تعتبر إن الأمنية الرابعة محذوفة لو لأ يبقى زي ما إحنا " 
" قول " 
" محافظة (المنوفية) مركز (****) فيها قرية اسمها (****) قرية على قد حالها شوية على حدودها كده في  حتة أرض أهل القرية بيقولوا عليها ملعونة و بيلاقوا حاجات هناك بتمشي و أصوات صريخ وكلام من الكلام بتاعكم ده " 
"وبعدين؟ " 
" إنك تجيب عقد مليكة لأرض مالهاش صاحب, صعب عليك يا أمن دولة؟ " 
" لا, سهلة وبعدين " 
" هتبني بيت على الأرض ديه الناس هتخوفك و هتقولك عفاريت و لعنات و عم مش عارف مين كان هنا, نفّض وكمِّل " 
" تمام وبعدين " 
" هتعيش في البيت لمده يوم .. إتنين .. تلاتة بالكتير وبعدها هتطلع تصوَّت و تجري في الشوارع زي المجنون, و تقول إنك شوفت اللي ماحدش شافه " 
يهز بلال رأسه لأعلى ولأسفل مستمراً في الاستماع دون إن يتكلم ؛ 
" هيتقدملك كام واحد من الشجعان عشان يدخل البيت هنعمل إيه , هنحط شويه كاميرات في البيت, مايكات, خزان ميه فيه بوية حمرا هتنزل ميه شبه الدم في الحنفيات, شويه ألاعيب من اللي بتخوفكم ديه. " 
" امممممم فهمت إنك عاوز تخوف الناس من البيت, بس السؤال ليه كل ده, عاوزنا نعمل إيه في البيت ده و ما حدش يجي جنبه ؟" 
" هيبقى مخزن لتجارة السلاح " 
" إيه ؟" 
"هنستخدم الدور الرابع عشان يبقى مخزن لتجارة الأسلحة " 
" يا ابني أنا معايا مية مليون جنيه, هروح أتاجر في الأسلحة ؟!" 
" بس إنت مش بتعملها عشان الفلوس, إنت نِفسك في السُلطة وديه اللي هتديك السلطة, أنا هخليك أكبر موَرِّد أسلحة في الوطن العربي و الدول الأفريقية كلها, و مش بعيد أخليك أكبر تاجر على مستوى العالم كله, فهمت ؟" 
مارس / 2006 
" كانت حالتي المادية زفت, ناس خلصولي ورق ملكية للأرض ديه اللي ما حدش يعرف كانت بتاعة مين أصلاً, بنيت أربع أدوار قولت هأجرهم, أهو قرشين يجوا يقفوا جنبي و وقتها كنت خاطب وداخل على جواز و محتاج فلوس " 
" تمام, وبعدين حصل إيه ؟" 
" بص, ما أنكرش إن طول ما أنا ببني كانت بتحصل حاجات غريبة, بس مش اللي هي هنوقف بنى عليها, ماهو مش أزمة لو كل كام يوم سمعنا صوت عيل بيعيط و المكان مفيهوش عيال, و مش هنموت والله لو كبَّرنا دماغنا من الكلب اللي كان بيجي يقف طول فترة البناء. " 
" و العمال .كانوا بيكبَّروا زيك ؟" 
" غيرتهم عشرتلاف مرة , كل واحد يجي أسبوع ويقول لالا لايمكن أكمل شغل هنا و يسيبني و يمشي " 
*** 
" جساااااااااااام أنا زهقت خف على العمال شوية, أنا تعبت مش كل شوية هروح أجيب غيرهم  بطل تخوفهم " 
" غبي! لازم يخافوا, البيت ده لازم يبقى أسطورة يخافها الكل " 
*** 
  
  
" اممممم . وإيه اللي حصل " 
"البيت اتبنى, وكله بقى تمام و الشقق جهزت قولت بقى أنا أعمل فيها الشجاع و أسكن أول واحد و شوفت اللي ماحدش شافه جوة" 
" إحكيلي شوفت إيه " 
" ما أنا سبق و قولتلك زمان " 
" معلش عشان المقال و كده لازم أكون ملم بكل حاجة إحكي أدينا قاعدين سوى " 
" حاضر ." 
*** 
" طيب لو حد سألني يا جسام أنا شوفت إيه جوة أقوله إيه ؟" 
"أنا هقولك تقوله إيه ." 
*** 
   
  (16)
  كــذب  
" دخلت البيت في حدود الساعة تسعة بالليل, مش هنكر إني كنت مقلّق برضه مهما كان قوتي وثقتي في نفسي بس تعاملي مع عدو ما أعرفهوش في حد ذاته بيخوفني  " 
" يعني إنت كنت خلاص مقتنع تقريباً, إن فيه حاجات غريبة بتحصل في البيت ده " 
" مش هقدر أقولك إقتناع , بس مش مرتاح , شاكك , حاجة زي كده" 
" طيب كمّل " 
" دخلت قولت هحاول ما أشغلش بالي كتير , و أشغل نفسي , كان كل هدفي إن الكام ساعة دول يعدّوا و النهار يطلع وخلاص , برضه الليل ليه رهبته لما الموضوع بيبقى ليه علاقة بالعفاريت والكلام ده؛ المهم دخلت شغَّلت اللاب وعلّيت صوت الأغاني ودخلت الحمام و ضربت الدش المتين و بعدها طلعت أكلت و الساعة بتتحرك من تسعة لعشرة لحداشر  مافيش أي مشكلة ؛ أنا بحب الطابع القديم شوية في العفش كنت معلق على الحيطة ساعة أم بندول كبير ديه, اللي دايماً تلاقيها في الأفلام الرعب العربي ديه؛ 
 المهم أول ما رنت و الساعة وصلت اتناشر؛ أنا عارف صوتها إنه أخف من كده, صوتها كان شديد أوي و عالي أوي صوتها كان بيرج في البيت كإنه هيخلعه من مكانه, أنا خوفت أوي أ.. أنـ...أنا كنت هموت من الرعب . 
الصراحة قولت لو على كده ونخلص ماشي أهو بالتعوّد هيمشي الحال كل يوم أتفزع على صوت الساعة و خلصنا ." 
" أنا فاكر إنك مرة قولت حكاية عن تعبان صح؟ ممكن تفكرني" 
" تعبان النار طبعاً, كان حجمه يا دوب بيعديه من الباب كان بيمشي في الشقة و ناره تحرق في العفش و السجاد, كل حاجة بتتدمر حوليا و أنا واقف في آخر الشقة مش قادر أتحرك كإني مشلول واقف  أو مستسلم للموت يعني ههرب أروح فين الباب الناحية التانية وراه يعني عشان أهرب لازم أتحداه. " 
"وبعدين " 
" لما وصلي بصلي و بقه اتفتح و أنا غمضت عيني بحاول أفكر أنا هموت محروق الأول و الا من سنانه  اللي شبه السكاكين الأول... " 
" كان عنده سنان ؟" 
" آه شبه بتاعتنا كده بس الواحدة منهم قدك مرتين" 
" و إيه اللي حصل ما إنت زي القرد أهو " 
" ماهو ده اللي مش فاهمه أنا, أول ما غمضت عيني سخونيته بعدت عني خالص و الجو برد أوي, في حاجة بتحصل مش فاهمها, أنا خايف أفتح عيني مش عارف هلاقي إيه, بس همس في ودني, آه همس , أنا لسه فاكر صوته لحد دلوقت, همس في ودني و قاللي, قاللي اسمه, اسم صاحب اللعنة " 
" اسمه إيه ؟" 
" ابن بوران الفارسي, و قاللي اهرب, وهددني من دخول أي حد البيت, مهما كان, مين هو " 
" مين ؟" 
" ابن بوران  الفارسي " 
" وقعت من طولي و الحمد لله, الله أعلم بقى اللي شوفته كان حلم و الا بس والله أنا عارف إنه ما كانش حلم بس أهو  جايز ؛ أنا كنت في مكان مريب أوي غريب, ناس بتجري و بتصوت, صريخ بكلام مش من لغتنا, ولا حتى إنجليزي ولا فرنساوي, لغة شكلها قديم, ناس رايحة و ناس جاية, النار بتقع من كل حتة, الولاد بتجري و النار ماسكة فيهم, مشهد يموّت, و شوفت.. وشوفت... " 
" شوفت إيه كمل " 
" شوفتك يا نور " 
" شوفتني إزاي " 
" شوفتك..كانوا ماسكينك كائنات غريبة, كانوا شكلهم بشع شبه الكلاب بس كلاب واقفة على رجلين  ماسكينك و طلّعوك على منصة خشب و حطّوا راسك في حبل و شنقوك و كان واقف وراك بيضحك أوي نفس الراجل  تاني كان فخور أوي إنه موتك, نور والله ماكنتش بحلم الكلام ده حصل والله حصل " 
"و إيه اللي حصل " 
" كلهم بصولي حتى إنت وكنت بتقوللي إهرب كنت غضبان وبتقوللي بكل عصبية, صحيح إنت كنت خايف من الإعدام بس كنت خايف أكتر إنهم يمسكوني, أنا طلعت أجري لحد ما وقعت على صخرة و صحيت لاقيت نفسي مرمي في الشارع قدام البيت و أهل القرية بيرشوا عليا مية " 
" أنا لو نشرت حكايتك ديه زي ما هي كده ديه هتندرج تحت إسم حلم أو كابوس وبكره الصبح الكل هيبقى في البيت, بس حاسس إن فيه حاجة غلط " 
" إشمعنى " 
" إنت  قبل ما تدخل البيت ده سمعت ابن بوران في أي حتة؟ " 
" لا أنا أول مرة اسمع اسم زي ده  كان  في البيت ." 
" طيب, هي البنت اللي دخلت اللي اسمها سارة تقريبا, هي لسه في القرية" 
" لا في قرية قريبة منها, فيه مصحة أمراض نفسية و عصبية بتتعالج فيها, البنت من ساعة ما خرجت و هي بتهلفط بكلام مش مفهوم و حاولت تنتحر فحطوها هناك لحد ما ربنا يسهل. " 
" طيب عاوز أشوفها " 
" مش هتفيدك بحاجة هتقول أي كلام " 
" بص أنا هعمل معاك الصح, مقال عن حكايتك مش هتفيد في حاجة, إنما فيديو روِش على اليوتيوب لحديثي مع سارة و هي بتحكي  قصة مأساتها هتخلي ناس كتير تراجع نفسها من أهل القرية" 
" بس إفرض لو هبّلت أوي و الكلام بقى غير منطقي " 
" همنتج يا صاحبي  " 
" و إنت ليه بتعمل كده ؟ هتستفيد إيه لو ضيعت عليك المقال " 
" ما أعرفش بس قلبي مقبوض, و إسم ابن بوران ده قريت عنه مرة في كتب السحر القديمة " 
" عموماً فل أوي كده أنا هقوم أغير البدلة ديه وأضرب أي هدوم تانية و أنزل آخدك, عازمك على الغدا برة و بعدها نطلع على سارة في المصحة " 
" عيش يا باشا " 
تحرك جسام من أمام نور وتنقل إلى المطبخ مجدداً و كان  بلال ملقى على الأرض بجانب الباب يختلس السمع لما يحدث في الخارج وقال بلال بصوت منخفض " أنا مش فاهم, إنت ناوي تعمل إيه " 
قال جسام "خده دلوقت ووديه خليه يقابل سارة وبعدها هفهمك أنا بعمل كده ليه,ثم اضاف مازحاً آه وماتنساش تعزمه على الغدا, دبستك " 
أثناء فترة جلوس جسام المتجسد في صورة بلال ونور في الصالون لمدةٍ تجاوزت الساعتين و بلال مسجون داخل مطبخه لا يمتلك شيئاً سوى أفكاره و ذكرياته التي عُرضت أمامه كشريط فيديو يشاهده . 
أخذه عقله في رحلةٍ طويلةٍ داخل أعماق ذكريات الماضي . 
أول مشهد : 
 كان في الاسكندرية , الأجازة التي جمعت نور و بلال و شريف لآخر مرة , اليوم الذي اعتُبر بمثابة آخر يومٍ في حياة شريف , الساعة كانت الخامسة صباحاً, الجميع نائم. 
فتح بلال عينيه ليجد جسام أمامه كالعادة متجسداً بصورته ليقول له " حطيت المنوم في عصير مصطفى ؟" 
كان بلال يرد كالمغيّب عن الواقع , كان لا يفكر حينها سوى في التخلص من شريف فقط, فجريمة تجارة السلاح عقوبتها قد تصل للإعدام كان عليه أن يحمي رقبته مهما كلفه الأمر من إزهاق أرواح, رد عليه و قال " آه, المفروض إيه اللي يحصل دلوقت؟ " 
" هنقلك القاهرة لبيت شريف و الساعة تلاتة العصر شريف هيكون في شقته مع جيهان  أخته " 
" شريف ليه أخت؟ " 
" إنت هتكون مختفي, هتستنى لحد ما هيدخل واحد بهدف سرقه البيت و مع خروجه من البيت إنت هتضرب شريف في قلبه بالظبط بسكينة " 
" مين اللي هيقتحم البيت ده " 
" مش هيهمك دلوقت تعرف, بس صدقني خطتي ما تخرّش المية" 
" إنت كنت هتلبسها للراجل ده " 
" لا خالص " 
" مش فاهم " 
" أنا هستغل القضية ديه و هخليك تحلها بعقبرية بالغة , هخليك أسطورة في تاريخ الشرطة المصرية, مش بعيد تترقى بعدها ترقية استثنائية, إسمع كلامي و إمشي  ورايا و هتشوف أنا هوصلك لإيه, هبهرك " 
رمقه بلال سريعاً ثم نظر إلى أسفل و قال  " إنقلني طيب " 
ثم سحبه عقله و تغير المشهد إلى مشهدٍ آخر... 
المشهد الثاني 
أخذه إلى منزله هذا و لكن قبل عدة أشهر عندما وقف أمام جسام يسأله " دلوقت إيه المفروض يتعمل ؟! " 
" إعتبر الجريمة ديه زي أي جريمة قتل ماتعرفش القاتل و صدقني, هتلاقي متهم الجريمة متفصلة على مقاسه و أنا هساعدك و هرميلك خيوط كتير على الأقل لما تحل القضية و المتهم التاني يلبسها تحس إنك تعبت و إنك تستحق إن كل وسائل الإعلام تتكلم عنك, بس أول طرف لازم تمشي وراه: يوسف جوز جيهان " 
  
  
المشهد الثالث 
و تغير المشهد مجدداً إلى مشهدٍ ثالث؛ كان في مكتبه يقف مع صديقه عمر و جسام في صورةٍ غير مادية لا يراها سوى بلال وعم عطية يُدلي, يتصبب عرقا و يوشك على التحدث. 
سارع جسام  لبلال " الراجل ده سرق شنطة شريف بعد ما مشينا, ماتتهموش بالقتل, مجدك مش إن الراجل ده يلبس القضية, خرّجه عشان يقولوا عليك بارع في علم الفراسة, ثم أضاف بصوت متقطع .العيون لا تكذب. " 
المشهد الرابع . 
كان بلال في إحدى المناطق المنعدمة المعالم, خفية التفاصيل, ظلامٌ شديد, يقول بلال " أنا مش عارف القضية صعبة ساعدني " 
" حساسية الرز " 
" قوللي أكتر " 
" الموبايل " 
" مش فاهم " 
" فكر" 
ثم تلاشى جسام و اختفى عن الانظار 
المشهد الخامس 
في سيارته جلس بلال مع جسام و يوسف ملقى في الكنبة الخلفية مغشياً عليه حمله الإثنين وصعدوا به إلى بيت بلال و هناك  أجلسوه بعد إن قيّدوه في كرسيه و جسام يقول: 
 "علمتك إزاي تسيطر ذهنياً على حد, بقى تحت أمرك, قوله اللي قولتلك عليه " 
تحول بلال بنظره إلى يوسف وقال بعض الكلمات الغريبة التابعة للغاتٍ قديمة ثم تبعها بثقة, جرح إصبع نفسه جرحاً صغيراً و أسقط بعض قطرات الدماء داخل فم يوسف و قطرةً أخيرةً على جبهة يوسف و قال: 
 " يوسف, أقتل ابراهيم, وبعدها أهجم على العسكري, وبعدها إعترف بقتل جيهان لشريف, و بعدها انتحر, عشان تروح هناك الجنة, جنة جسام " 
قال جسام باندهاش " ينتحر؟ بس أنا ما قولتلكش إنه لازم ينتحر؟" 
" القضية كده هتبقى أحلى بكتير ." 
إبتسم جسام وقال " عندك حق ." 
المشهد السادس 
 جلس بلال في المقهى يرمق الأعمى بجانبه جسام يحدثه و يقول     " ركز, هنا هتلاقي دليل إن جيهان بتدعي العمى " 
"إزاي " 
" ركز و وسع مداركك و بص كويس  (صب المية) ." 
المشهد الأخير 
آخر المشاهد بلال يجلس في بيته مجدداً و جسام أمامه ويقول " فيه حاجة لازم تعملهالي عشان القضية تكمل " 
" إيه ؟" 
" القضية هتبقى مش واقعية لو مدحت ما يعرفش إن جيهان بتشوف " 
" و العمل ؟" 
" عاوز إثبات إنه كان بيزور شهادات العمى عشان ينام معاها " 
" بس هو فعلاً ما كانش يعرف " 
" هنعمل زي ما عملت قبل كده, هتعمل نفسك مدحت و هتقلد صوته و كإني بحقق معاك و هتقول الكلام اللي عاوزك تقوله, هه؟ " 
" قصدك زي ما قلدت صوت جيهان و اتصلت بابراهيم أهدده إنه لازم يختفي ؟ " 
" بالظبط كده ." 
" أمرك مطاع حفيد ابن بوران  ." 
*** 
قادته الرحلة إلى المطبخ مجدداً عندما دخل عليه جسام و أمره بالذهاب مع نور الدين للغداء و بعدها إلى سارة في مصحتها النفسية. 
*** 
قال ابن بوران بصوتٍ ممتلئٍ بالإعجاب " حقاً أنت رائع جسام وهزيمتك لن تكون سهلةً أبداً,خطة لعبك ممتلئةٌ بالأسرار,لقد وضّحت لي الأمور أخيراً بعد وقتٍ طويل جاهلاً عن أسرار خطتك ولكن مازال في جعبتي الكثير يا صديقي, إنتظرني و سأهزمك " . 
جسام, "هاهاهاهاها, أنا منتظر " 
*** 
  
  (17)
   " حسن و سارة "
مارس / 2006 
في إحدى المصحات متوسطة الحال جلس بلال مع نور الدين أمام سارة الفتاة التي أصبح عمرها ثلاثة و عشرون عاماً, وحيدةٌ لعدم استدلال الشرطة على أهلها, بلال يتحمل نفقة علاجها مدى الحياة طبقاً لأحد الأوامر التي نصها عليه جسام و نفذها دون اهتمامٍ لمعرفة السبب . 
رمقتهم سارة بنظرةٍ قصيرةٍ لبلال مع ابتسامة منكسرة . تبعتها نظرةٌ طويلةٌ لنور و تغيُّر ملامح وجهها للفزع والرعب عبّرت بكلمةٍ وحيدةٍ لنور . 
" روح بيتك, هيقتلوك " 
نور بابتسامة سخرية " مين دول, إنتي تعرفيني أصلاً " 
"صدقني, الخطر مستنيك, هيقتلوك " 
" بصي, بصي, اللي هيموتوني دول هما هما اللي أذوكي جوه البيت ؟" 
سارة تتحول عيونها للفزع و ردت  بخوفٍ و رهبةٍ شديدين " ا.. أنا.. اغتصبوني ." 
مال نور على أذن بلال وقال" البنت ديه اتعرضت لحادثة إغتصاب صح ؟" 
اجاب بلال بحركةٍ أفقيةٍ لرأسه . 
تابعت سارة و قالت " إنت فاكرهم هيسيبوك ؟ " ثم ضحكت بسخريةٍ و قالت " إنت فاكرني مجنونة, بكرة تعرف إني أعقل واحدة هنا " 
نور الدين " سارة, ما حدش بيقول عليكي مجنونة, أنا هنا عشان أثبت إن البيت فيه لعنة, أنا مصدقك صدقيني! " 
سارة " اللعنة هتصيبك, الفارسي هيقتلك  " 
بلال, " إنتي قصدك " 
اندفع بلال وقال " بوران ؟" 
ساره, " آه هو البوران ده, هيقتلك " 
نور, " طب ليه هيقتلني ." 
تشجنت سارة و بدأت بالصراخ و سقطت فاقدةً الوعي و أصيب رأسها بجرحٍ نتيجةً لاصطدامها (بالتربيزة) خرجت الدماء من رأسها و اندفع الطبيب و أمر بلال و نور بضرورة الرحيل وعدم تكرار هذا اللقاء الثلاثي مجدداً نهائياً, و خصوصاً في هذا الوقت. 
خرج الإثنين فرحين كثيراً وقال نور الدين " هايل جداً, نضارتك اللي إديتهالي قبل ما ندخل وقدرت تصورلنا اللقاء كله, شوية تعديلات و مونتاج و نحطها على اليوتيوب, هنرعب كل الناس من بيتك العجيب ده " 
" شكراً يا نور " 
*** 
فبراير/2005 " سارة و اللعنة " 
أمسك بلال زجاجة المياه و صوبها مباشرةً تجاه جسام وقال بغضبٍ شديد " إنت إيه اللي بتعمله في سارة ده ؟ البت من ساعت ما خرجت و مخ أمها اتلحس, سيبها في حالها " 
رفع جسام يده في الهواء ثم قبض يده لتتهشم الزجاجه قبل إن تصل  ناحيته و قال بهدوء أعصاب " لو أمرها هامّك أوي الأمنية السادسة معاك أطلب و حررها مني " 
" الإتفاق بينا كان إن اللعنة تخلص بمجرد خروج الشخص من البيت " 
" بس عجبتني " 
" إنت هتستهبل؟ إنت من زفت عالم و هي من عالم تاني " 
" كلامك مقنع برضه, عاوزها في حاجة تهمني " 
" و العيّلة ديه هتعوز منها إيه يا أهبل ما إنت إتنيلت إغتصبتها جوه البيت " 
" لا مش إشباع جنسي حاجة تانية خاااااااالص" 
" إيه الحاجة ديه " 
" العهد العظيم " 
" و إيه ده بقى إن شاء الله " 
" مش مهم ." 
"  يادي الزفت, نفسي أفهم إيه العهد ده " 
" مايهمكش, خلاصة الكلام لو البنت هاماك إتنازل عن أمنية وأنا مش هتعرضلها تاني, ها موافق ؟" 
صمت بلال و منعه غروره من الرفض كما منعه طمعه من التنازل عن أمنية و لكن طمعه إنتصر على غروره و قال " غور في داهية إعمل اللي إنت عاوزه " 
" توقعت إن الأمنيات مش هتهون عليك تضيعها على الفاضي " 
*** 
مارس / 2006 
في مساء يوم إجتماع بلال مع نورالدين  ذهب الإثنان إلى بيت بلال مجدداً و دخل بلالٌ المرهق المتعرق من أثر المجهود إلى غرفته لتغيير ملابسه و ليتبدل الحال و يخرج جسام مجدداً لإكمال الجلسة مع نورالدين و إكمال خطتهم لمنع الشباب من إختراق حاجز رعب البيت و كشف ما يدور بالداخل . 
" كلمني على الإمام اللي مات جوة " 
"عاوز تعرف إيه عنه " 
" كل حاجة, إيه اللي حصل, إيه اللي دخَّله, إيه الكلام اللي بيتقال عنه, ليه ناس شاكة إن في حد قتله, كده يعني " 
" بالعقل مين هيقتل راجل تقي إمام مسجد, لا ليه في الطور ولا في الطحين, من المسجد للبيت و من البيت للمسجد, الناس كلها بتحترمه و بتقدره " 
" طيب و إيه اللي دخَّله. " 
" بص الإمام حسن من ساعة ما سارة خرجت من البيت و زي ما إنت شايف كده و هو كان من أكتر الناس اللي شجعها على الدخول عشان كان شاكك فيا إني مجنون, خلاها تدخل عشان يثبت لكله إن أكيد العفاريت ضعيفة مهما عظمت و يبعتلي رسالة صغيرة كده إني بعيد عن ربنا." 
" وبعدين " 
" لما حصل اللي حصل وسارة تعبت, مقدرش يستحمل تعب ضميره, و قال لازم يدخل يشوف إيه اللي حصل جوة عشان يرتاح و يتطمن إن ديه مريضة نفسية و أنا مجنون, و حتى لو فيه أي حاجة خارج الطبيعة هو راجل دين و يقدر يصلح الأمر جوة يقرى بقى قرآن أو أي حاجة من الكلام ده " 
" كمّل ." 
" الراجل وهو عندي في البيت و أول ما جاب سيرة إنه عاوز يدخل البيت و الله يا نور كل لمبات البيت و الإزاز و الكوبايات اتكسرت, بصراحة الراجل قلق شوية و قولتله كفاية اللي حصل لسارة يا شيخ و لكنه صمم, قاللي ده ذنبي ولازم أصلحه يمكن لو طردنا الشيطان من البيت حالة سارة تتعدل و كده " 
" وطبعاً بعد ما دخل حصل اللي حصل " 
" بالظبط " 
" ما حدش بلَّغ ؟" 
" بلَّغوا, الحوار بالنسبة للحكومة قضاء و قدر أنبوبة فرقعت و انتهينا و الإحتمال التاني إن حد دخل و فتح الأنبوبة وبعدها ولع في الشقة وده مستحيل لإنه ما حدش دخل نهائي البيت و هو جوة ومحدش أصلاً ليه مصلحة في كده و الإحتمال الاخير المستحيل إن الشيخ انتحر " 
" اممممم تمام ." 
*** 
مارس / 2005  ( الأمنية الخامسة ) 
طرقاتٌ بسيطةٌ على الباب و بلال مستغرق في النوم, الطرقات مستمرةٌ متواصلة, إلى إن نهض بلال يسبّ من خلفه ويتوعده بداخله بالضرب, إقترب بلال من الباب ثم مد يده و فتحه فوجد الشيخ حسن مبتسماً كعادته ينظر له و يقول " آسف يا ابني إني صحيتك بس عاوزك في موضوع مايستناش للصبح " 
جفون عينيه يرفعهما كمثقالين من حديد يتصارع معهما لإبقائهما مفتوحين و يحاول استجماع تركيزه من جميع أنحاء جسده و يقول     " إتفضل يا شيخ حسن, إتفضل " 
توجه بلال  ناحية  المطبخ فقال الشيخ حسن بسرعة " تعالى يا بلال ماتعملش حاجة أنا عاوزك في كلمتين و ماشي على طول  " 
"بص يا شيخ أنا هدخل أعملي قهوة و أعملك معايا لأني لو ماعملتش هنام جنبك و شكلك عاوزني في موضوع مهم, عارفك مش بتخبط أكتر من تلات مرات في العادي إنما بالشكل  ده شكلها فيه كارثة " 
دخل بلال  ناحية  المطبخ و بدأ في وضع (كنكةٍ) بها ماءٌ على النار و إحضار البن من الآرفف, ظهر له جسام و لأول مرة جسام يظهر في منتصف طور التحول لهيئة بلال حيث كان يشبه بلال في الحجم فقط و بشرته لونها يميل إلى اللون الأبيض المائل للزرقة و عيناه متسعتان كثيراً عن عيني بلال و كثافة شعره قليلةٌ جداً في رأسه واتخذت اللون الأبيض غطاءً لها, منظرٌ بشع أفزع بلال و كادت صرخةٌ أن تنطلق فكتمها جسام بيده و قال بصوتٍ حادٍ غير معتاد منه " خرّج الملعون ده من هنا " 
دفع بلال يده تدريجياً بعد أن سكنت دقات قلبه من أثر الفزع وقال بصوتٍ منخفض " مالك يا ابن المخبولة إنت, و إيه أم المنظر اللي إنت متنيل جاي بيه ده الله يقرفك " 
" الراجل ده لو دخل البيت هتحصل مصيبة, متدخلهوووش" 
" ومين قال بس إنه هيدخل البيت هو قال حاجة لسه " 
" أخرجله و لا تسمع منه أي كلمات فقط أطرده" 
" مقدرش يا جسام, ده راجل طيب و كبير في السن مش هقدر " 
إحمرت عين جسام و تحولت لجحيمٍ تفقد روحك إذا نظرت إليها ثم صرخ بقوةٍ صرخةً لم يسمعها أحد سوى بلال و حجب صوتها عن الشيخ حسن و تكسر معها جميع زجاج المنزل . 
هبط الشيخ حسن و انطلق  ناحية  المطبخ ينظر لبلال الواقف في المطبخ في حالةٍ من الذهول بين الزجاج المحطم و قال " ياساتر يارب إيه  اللي حصل يا ابني " 
*** 
توقف عقله على الحديث فلا يعرف ماذا يقول سبِح داخل عقله و لم يخرج سوى بكلمةٍ ستفي بالغرض مؤقتاً " ما اعرفش " 
" الظاهر إن العفاريت مش عاجبها إني داخل البيت فقالت تخوفني" 
" إيه ؟!!! " 
" بص يا ابني, أنا مش قادر أنام و أنا بشوف سارة بالشكل ده وبتخيل لو بنت من بناتي كان حصلها كده كنت هعمل إيه, بص يا ابني ده قراري, أنا يا إما أدخل و أشرب من نفس الكاس اللي شرِبت منه إنت و سارة, يا إما ربنا يوفقني و أخلص من لعنة البيت ده " 
" يعني إنت مصدق دلوقت !!" 
" ما اعرفش يا ابني, جايز تكونوا صح, إحتمال إن صدفة إنت وهي تحلموا جوة مش مقنع, لازم في حاجة حصلت, لازم " 
" بص أنا مش هينفع أدخلك يا شيخ حسن" 
 تحرك الشيخ حسن ناحية المفاتيح المعلقة على الحائط و أخذها وقال " بص يا ابني أنا مش طايق تعب ضميري, أنا داخل داخل, حتى لو موتت جوة " 
 وتحرك  ناحية  الباب و خرج و بلال لا يتحرك ولا يتكلم فقط صامت, ظهر جسام مجدداً و لكن هذه المرة اكتمل تحوله إلى نسخةٍ من بلال و صاح فيه " إنت مجنوووووون, ده ممكن يوديك في داهية أصلاً " 
" إيه إهدى, عادي, زي ما خلينا سارة دماغها تلسع نعملها تاني و أنا حذرته و هو أصر " 
" سارة اتهبلت عشان أنا شاركت مع مكبرات الصوت و الهبل اللي إنت حاطه في البيت " 
" وايه المشكلة إنت هتشارك و تخوفه تاني, " 
" لالالالالا...ده مستحيل ...لالالالا ده ممكن يحرقني ...ده... ده مستحيل أحتك بيه أنا مليش دعوة أنا حذّرتك منه " 
" طيب إتنيل إهدى, أكيد ليها حل ." 
" وريني هتعمل إيه " 
جلس بلال على الكرسي بالقرب من الشرفة و بدأ يعتصر مخه ليخرج خلاصة أفكاره الشيطانية لِبثِّ الرعب في قلب الإمام حسن بالداخل إلى أن لجأ في النهاية لقتله حرقاً في الشقة . 
" لاقيتها ." 
" سمَّعني " 
" أنا هروح أستناه على باب البيت و أديله شوية أكل و أحطله حبة منومات على شوية حبوب هلوسة الراجل هيعمل دماغ هتخليه يشوف العجب جوة هيلاقي الحيطان بتتحرك و أي حاجة معلقة في دماغه هتطلع, وإحنا في الدور الرابع شغالين رعب وأصوات وصريخ و هبل " 
" طيب إيه لازمة المنومات  " 
" عشان ينام .فهقدر أدخل أرجع الساعات تاني و أغير وقت موبايله أحسسه إن اليوم بيتعاد كل يوم تاني ." 
" ولو فشلت ؟ و كشفك " 
" ما أعرفش بقى, ربنا يسهل و مايحصلش حاجة ." 
" بس لو حصل أنا عندي الحل الوحيد عشان تخلص من الأزمة ديه " 
" وايه هي بقى ." 
" هتلجأ لأمنيتك الخامسة وهخفيك و هتدخل تفتح الغاز و تولع في الشقة كلها .و أساس العمارة قوي جداً يعني البضاعة بتاعتنا في الدور الرابع مستحيل تتأثر " 
" إن شاء الله ما نلجأش للكلام ده خالص و الراجل هيطلع لوحده " 
" أتمنى ذلك, أيها الفارسي " 
  
   (18)
   " القرار الحاسم "
مارس / 2006 
" بلَّغوا كحادثة مش إشتباه بجريمة قتل  الحوار بالنسبة للحكومة قضاء و قدر أنبوبة فرقعت و انتهينا, و الإحتمال التاني إن حد دخل و فتح الأنبوبة وبعدها ولّع في الشقة وده مستحيل لإنه ما حدش دخل نهائي البيت و هو جوة  و الإحتمال الأخير المستحيل إن الشيخ إنتحر " 
" اممممم تمام ." 
" ها بعد ما حكيتلك كل حاجة إيه رأيك ؟! " 
" مش عارف الحقيقة, بس عشان ما اكدبش عليك ممكن يكون البيت منحوس مش ملبوس " 
" إزاي ؟" 
" سمعة البيت هي اللي تسببت في كده خوفتك و هيئتلك حلم وبعدها صابت سارة بحالة عصبية حادّة و ساعد في كده حادثة الإغتصاب بتاعتها و موت الإمام فعلاً قضاء وقدر " 
" طيب و ابن بوران ؟" 
"ماهو ده اللي مخليني مش فاهم, حاسس إن فيه حاجة مش منطقية في الموضوع .متأكد إني ماجبتش سيرة الإسم ده قدامك قبل كده؟" 
" صدقني ماحصلش " 
" عموماً خلاص أنا هدخل البيت هصور فيه شوية حاجات والحوائط و كده في الدور اللي اتحرق ده عشان ننزلهم على النت وهريحك يا عم خالص و كمان  هقول و أنا جوة حصل و جرى وهخترع شوية حوارات كده عشان نظبط الحوار مع فيديو سارة هتبقى سيرة بيتك مغرقة مصر و البركة في الفيس بوك" 
" شكراً يا نور " 
" العفو" 
" تحب تروح إيمتى البيت ؟" 
" بكرة  لو تحب " 
" خلاص هتبات عندي بقى و بكرة هنتحرك بالعربية " 
مضت الساعات القليلة قبل إن يغلب نور الدين النوم و يقرر الدخول إلى غرفته لينام منتظراً اليوم التالي و لقاءه المثير مع البيت الملعون البيت الذي لم تكن لعَنته روح قتيلٍ أو ماردٍ أو شيطان بل كان شيطاناً في صورةٍ بشرية لقد كان بلال هو لعنة البيت الحقيقة. 
دخل جسام الغرفة حيث مضى وقتٌ طويل و بلال حبيسٌ بالداخل حسب أمر جسام له و كان أول سؤال انطلق من بلال       "وصلت لإيه ؟" 
" ولا حاجة هينام دلوقت و بكرة هتاخده توديه البيت " 
" إنت اتجننت ؟" 
" ليه ؟" 
" مش كفاية اللي حصل لحسن و سارة و شريف كمان هندخل نور البيت " 
" صدقني ده أحسن حل " 
" إنت شكلك هتضيعني " 
غضب جسام من تلك الكلمات و اتسعت حدقتا عيناه و قبض يده و صاح في بلال " أضيعك ! أنا طلعتلك أول مرة من تلات سنين وقولتلك الميثاق اللي بيني و بين جدك أنفذلك تسع أمنيات  
الأولى طلبت مني أخلي ريم تحبك و نفذتها و إنت اللي بعد كده ضيعتها. 
الثانية طلبت مني أخدك رحلة إلى عالم البرزخ عشان تشوف أبوك فاكر عشان تتأكد منه إني ظهرتله و الا لأ, و أخدتك و شوفت أبوك فعلاً و وصاك إنك تسمع كلامي. 
التالتة طلبت مني مليون جنيه جبلتك مية مليون جنيه. 
الرابعة طلبت فكرة تخليك مسيطر,  كان كل المسيطر عليك جنون العظمة و قولتلك على فكرة البيت الملعون و تجارة الأسلحة وساعدتك في كل حاجة حتى عرفتك على كبار التجارة. 
الخامسة طلبت مني أخفيك عشان تدخل تولع في الشقة لما كان حسن على وشك إنه يكشفك و طبعاً بعد غلطك إنت لما فضلت مشغل شوية الأصوات الهبلة بتاعتك و الراجل نازل  قراية قرآن فهم وقتها إن في حاجة غلط, أنهو لعنة تقدر تقف قدام كلام ربنا . 
الأمنية السادسة طلبت مني أساعدك في قتل شريف أنا بقى ماساعدتش بس إنك تقتله بالعكس خليتك العبقري بتاع علم الفراسة اللي بيفهم في كل حاجة و خليتك تحل القضية بمنتهى العبقرية و البلد كلها بقت بتتكلم عنك. 
و دلوقت و في الأمنية السابعة مش واثق فيا, ده حتى كل مرة كنت أنا اللي بصلح و إنت اللي بتفسد, بتغرق نفسك و أنا اللي بنقذك, فوق لنفسك, أنا لو عاوز أضيعك كنت أقدر في كذا مرة في كذا موقف " 
" خلاص يا عم فيه إيه أنا آسف " 
" بكرة  تاخده و تديله أكل قبل ما يدخل " 
" مش المفروض هدخل معاه " 
" لا قبل ما يدخل على السلم موبايلك هيرن, هتنزل عشان ترد بسرعة عشان الشبكة مش بتشتغل في البيت و بعدها هو هيدخل البيت لوحده و أنا هقفل الباب عليه من جهاز التحكم من الدور الرابع وبعدها هتطلعي فوق عشان نبدأ نلعب معاه؛ بلال, إوعى تغلط, لو نجحنا المرة دي مفيش بني آدم على وجه الأرض هيفكر يقرب من بيتك " 
" أنا مش عاوز دم تاني " 
" ما تخافش المرة دي مفيش حد هيموت .نور لازم يعيش, ولازم يخاف" 
*** 
أمسك ابن بوران بإحدى قطع الشطرنج ثم تركها و أمسك بأخرى فانفجر جسام في الضحك و قال 
" أتخافني الآن ؟! " 
قال ابن بوران و هو يائس " إنت راجل يا جسام " 
*** 
  
   (19)
    " الأمنية السابعة "
ما بينــ الطابق الأول و الطابق الرابع 
في الطابق الأول دخل نور و معه حقيبةٌ سوداء على كتفه و في يده كيس طعامٍ يحتوي على العديد من أصناف الأدوية الممتلئة بأشكالٍ من حبوب الهلوسة و الأخرى المنومة كالمعتاد سبق و منحها له بلال قبل دخول الشقة مباشرةً وبعدها مباشرةً استأذن للمغادرة للقيام بمحادثةٍ تليفونيةٍ هامّة تابعة لعمله . 
 دخل في الشقة الأولى و كان يطبع عليها طرازٌ كلاسيكيٌّ ممحي بسبب شدة الحريق . حائطٌ ملطخٌ باللون الأحمر الذي يشبه الدماء تتوسطه جمجمةٌ بها شرخٌ كبير و يخرج منها قرنان طويلان , أتربةٌ منتشرةٌ في كل مكان لتدل على عدم دخول أحد إلى هنا منذ وقتٍ طويل, أربع غرفٍ صغيرة بها بلاطٌ منذ قديم الأزل حوائط بيضاء إسودَّ لونها , بالإضافة إلى لمباتٍ صفراء تزيد من رعب المشهد السابق و إن علقها بلال استعداداً لدخول نور مما تسبب في انعكاس ظلِّ الشخص على الأرض, حقاً بلال و جسام كانا بارعين في جعل هذا البيت بتلك الصورة المخيفة, على الجانب الآخر نور يتحرك في وسط هذه الأرجاء و يرى تلك التفاصيل فقط دون أن يلمح أي أثرٍ لكاميرات مراقبة, سماعاتٍ مخفية, ميكروفونات, خيوط رفيعةٌ لتحريك الأثاث و الكثير من الألعابِ الخادعة,  قرر أن يعدِّل من وضعيه الكرسي الملقى على الأرض, جلس عليه لحظاتٍ قصيرة يتأمل البيت من حوله ثم أخرج ساندوش صغير من الطعام الذي منحه إياه بلال و مضت دقائق قصيرةً إلى أن انقطعت الكهرباء و انقطع معها كل شيء سوى صوت صراخٍ عظيمٍ يأتي من غرفة مجاورةٍ له  . 
في الطابق الرابع كان المشهد مختلفاً تماماً و معاكساً تماماً للنظام الكلاسيكي المتواجد في أول طابق حيث سبق و أن ذكرنا عن الحاسوبات الآلية و غيرها من الأمور التي يتحكم بها بلال في بث الرعب في قلب الساكن  جلس الجان بجانب بلال يراقب تحركاته السريعه بين المئات من الأزرار و تركيزه التام في الشاشات المقابلة له و قال بصوت عالي " إحنا لحد دلوقت ماشيين صح و تمام أوي, بس لازم نِشغِل نور الدين شوية لحد ما تاثير البرشام يبدا يظهر عليه, لازم نخوفه لأقصى درجة, سامحني يارب, بس أنا خايف على حياتي برضه " 
" استمر يا بولة, إنت مسيطر على الموقف ." 
و إلى الطابق الأول لنرى نور جالساً وسط ظلامٍ دامسٍ مخيفٍ موحش و أصواتٍ لصرخاتٍ متنوعة من حوله, قابضاً على مقبض كرسيه ضاغطاً على أسنانه, لا يلتفت و لا يحاول أن يبحث عن مصدر الصوت مستسلمٌ تماماً على عكس المتوقع من رجل قال أنه أفنى حياته في سبيل خوارق الطبيعة, خوفٌ يظهر على وجهه و عينه التي لم تتحرك مطلقاً عن النظر إلى أسفل  هل حقاً نور كان ليس أكثر من مشعوذٍ مدعي, لا نعلم و لكن أظن أن المتبقي من الصحفات ممتلئٌ بالمفاجآت الكبيرة ... 
"تقريباً كفاية كده قطع النور, رجعها وأبدأ حرك شوية بواقي العفش المحروقة ديه و شغل الكشاف الأبيض الضخم ده   " كلماتٌ بلهجةٍ ممتلئةٍ بالخبث  قيلت من الجان جسام 
و رد عليه بلال بابتسامةٍ لا تقل خبثاً عن ابتسامة الجان و قال     "دلوقت العرض الحقيقي هيبدأ و البرشام زمانه إشتغل و هنشوف عقل نور الباطن مخبي إيه جواه, ياترى بتخاف من إيه يا نور ؟ أحلى حاجة في براشيم الهلوسة ديه إنها بتخليك تشوف أي حاجة إنت خايف منها" 
عادت الكهرباء في الطابق الأول و إنطلق زفيرٌ قويٌّ من صدر نور يلفظ من خلاله رعباً طاله لساعتين دون أدنى حركةٍ منه, نهض من على كرسيه و أخذ يتجول مجدداً في محيط الشقة و أخرج كاميرته وبدأ في تصوير كل شيءٍ من حوله و لكن خوفه تلاشى و بدأ يتحرك بثقةٍ أكثر من اللازم, نفس نظرة الثقة التي سبق و أن رآها بلال على وجه الإمام حسن و استمر البحث أكثر و أكثر وكلما مر الوقت كلما اقترب بشدة من كشف الأمر فزع بلال لما يراه أمامه و قال " أحيه, .نور ..نور هيلاقي الكاميرات " 
نظر الجان لبلال و قال " الأمنية الثامنة لسه في إيدك, تحب اخفيك و.... " 
" لالالالا مش هقتل حد تاني " 
" اللي يقتل مرة و إتنين مش هتفرق معاه كتير لو قتل مرة تالتة " 
" لالالالا أنا عاوزك تروح تخوفه , إعمل أي حاجه, عاوزه يترعب .جسام إتصرف أبوس إيدك هيكشفنا  " 
"إهدى.. إهدى,ما تخافش أنا هروح أظبطهولك دلوقت, وخليك فاكر كده مافاضلكش غير الأمنية التاسعة و الأخيرة" 
و في نفس الوقت في الطابق الأول و أثناء بحث نور بأرجاء الغرف نظر خلفه و ظهرت على وجهه علامات دهشةٍ كثيرة, و أخذ ينظر كأنه يرى أحداً أمامه و أخذ ينظر و قد تصلّبت حدقتاه لعدة دقائق, ينظر دون أن تتحرك عينه ثم سقط فاقد الوعي, فاقد الوعي لا نعلم هل حدث ذلك لبشاعة ما شاهده أمامه أم بتأثير الحبوب المنومة, وظل فاقداً الوعي لساعاتٍ كثيرةٍ و طويلة و هنا دخل بلالٌ الشقة وجلس يتلاعب بتوقيت الحاسوب و هاتفه  و ساعة يده و ساعات الحوائط العملاقة العتيقة و صعد إلى الطابق الرابع لمتابعة ما سيحدث, و عندما استيقظ نور مجدداً ونظر إلى ساعته ووجد الوقت ليلاً وأخرج هاتفه و نظر إلى التاريخ و إذ شاهد نفسه في نفس اليوم و أياً كان الزمن فهو لم يتحرك بتاتاً وهنا فُتحت حدقتا عينه على مصراعيهما من الدهشة و ثم انطلق يجري في أنحاء الشقة يصرخ ويقول " أنا مش ساحر! أنا كداب أنا عاوز أخرج من هنا! أنا مش ساحر أبوس ايدك يا بوران خرّجني, ما تقتلنيش أبوس إيدك! " 
يجري و يضرب على الباب الذي يرفض تماماً الاستجابة و الفتح كما استمر الحال و نور في حالة ذعرٍ دائم لا تنتهي, لم يعد كما كان يبحث في أنحاء الشقة بثباتٍ و ثقة بل تحول إلى آخر خائف مرعوب جبان  ما سر التغير الغير مبرر  .هل سببه هو تغير الوقت ؟!وبدأ نور يذكر أسماءاً غريبة و صرخاتٌ مخيفةٌ تصدر عنه و هو يجري وينظر خلفه كأن أحداً يطارده و يلتفت يميناً و يساراً و يقول " أنا فين؟ البيت راح فين؟ رجعني تاني يا بوران  أرجوك ؟" 
 و على الجانب الآخر بلال ينفجر ضحكاً من سيطرته على الأمر بأكلمه و كان يعلم في قرارة نفسه أن الجان يتلاعب بعيون نور ويخيفه أشد الخوف . 
و استمر هذا الحال لمدة أسبوع و نور على أن وشك يفقد عقله بسبب ثبات الزمن الغريب بداخل البيت, يعلم أنه  قضى مدةً طويلةً و لكن عقارب الساعة عند كل فقدان وعي تعود كما كانت و يعود الطعام كما كان, كل شيءٍ يعود كما كان عليه في السابق, على أن يبدأ كل الرعب من جديد, حتى قرر في اليوم السابع أو الإعادة السابعة كما يظن, أنه لن ينام مجدداً و لن يأكل أي طعام و سيظل مستيقظاً طوال الوقت حتى يأتي النهار و يخرج من هذا البيت إلى الأبد و هو يلوم نفسه بصوت عالٍ على انخراطه في هذا الأمر منذ البداية,وبلال يقهقه على الجانب الآخر وعند أول شعاعٍ من الشمس ضغط على بعض الأزرار ليجعل الباب قابلاً للفتح و خمدت جميع الأصوات و تحركات الأثاث فعندما جرى نور إلى الباب ليفتحه وأخيراً استجاب له و خرج مسرعاً من البيت و مهرولاً في الشارع ويقول بأعلى صوتٍ له " يا نااااااااس إحموا ولادكم, ماتخلوش حد يدخل البيت ده, روح ابن بوران مش هتسيبكم, بالله عليكم, إحموا شبابكم ." 
و ظل يهرول بخطواتٍ غير مستقرة يتطاير يميناً و يساراً حتى سقط فاقداً الوعي أمام أحد المقاهي في القرية و هبت شهامة الشعب المصري التي ظهرت على وجوهم و أخذوا نور و أعطوه رشفة ماء وأخذوا يضربون بلطفٍ على وجهه حتى حاول فتح عينيه ببطئ, بصعوبةٍ كصعوبة إنسانٍ في أواخر السبعينات يحمل أثقالاً تعادل المئتين من الكيلوجرامات ثم سقطت عينه يسرةً مثبتاً نظره على القادم من بعيد و هو بالتأكيد بلال يأتي ليكمل الدور الذي بدأه بتألقٍ يُحسد عليه و عندما وصل إليه و هو يجري متعرقاً قال " نور نور إيه اللي حصل ؟" 
لم يجب نور بأي كلمةٍ سوى أنه أغمض عينه و غاب عن الوعي واعتقد البعض لوهلة إن نور قد فقد حياته إلى أن نفى أحدهم هذا الإدعاء بعد أن وضع يده على جانب رقبه نور و قال " الراجل دخل غيبوبة, ياجماعة والله أكيد مش صدفة إن كل اللي يدخل البيت ده يحصله حاجة, البيت ده فيه حاجة مش منطقية حاجة فوق قدراتنا, حاجة أعوذ بالله من الشيطان" 
كلماتٌ وقعت على بلال بفرحةٍ مكتومة أخفاها وراء نظرة حزنٍ خادعة و قال " يللا يللا ساعدوني نوديه بيتي " 
رد أحد الشباب و قال" طيب مش المفروض نوديه لدكتور " 
نظر له بلال وابتسم وقال " ما تقلقوش أنا هجيبله دكتور البيت و أنا هرعاه لحد ما هيفوق."  
*** 
  
   (20)
 "  إصابة جديدة " 
دخل بلال غرفة نومه ليقدم لنور بعض الحساء الساخن و بعض الأدوية المسكنة و المهدئة, و أخذ يتحدث معه في مواضيع مشتتة حتى ينسيه بعض الوقت ما حدث بالداخل إلى أن رن هاتفه المحمول بمكالمةٍ ظهر على وجه بلال أهميتها من تغيرٍ كبيرٍ في ملامح وجهه؛ 
(ألو.... أيوه أنا بلال.... إيه ؟.... إزاي !..... متأكد ؟... نعم نعم ...طيب  إديلي  نص ساعة و هكون هناك ) 
أغلق الهاتف و نظر لنور بفزع وقال  " أنا ماشي دلوقت  وهرجع على بالليل كده إوعى تتحرك من هنا أو تمشي .انت لسه  في حالة صدمة و محتاج رعاية" 
نظر له نور و قال" في إيه ؟" 
"ولا حاجة, مشكلة في الشغل " 
إنطلق مسرعاً خارج المنزل و يا لها من مفاجأةٍ أن نرى نور ينهض مسرعاً من السرير, ضاعت من على وجهه آثار الصدمة و الخوف, أخذ يفتح شنطته و أخرج منها كاميرا حديثة و أخرج هاتفه و أرسل رسالةً لرقم مسجل في قائمته باسم " الصديق المخلص " وكانت الرسالة تحمل كلمةً واحدة و هي " شكراً, إوعى تخليه يرجع قبل ما أقولك " 
أخذ الكاميرا و انطلق إلى سيارته أسرع عائداً إلى البيت الملعون وظهرت على وجهه ابتسامة نصرٍ كبيرة لأنه على مشارف سبقٍ صحفيٍّ جديدٍ من نوعه, فكاتب الرعب الذي دائماً كان يلقي بالتهم على الأرواح و الجان سيبرئهم في مقالٍ يهز مصر بأكملها و سيصل ببلال لحكم الإعدام . 
أخذ سيارته و في أقل من ساعةٍ كان في البيت و بدأ يبحث براحةٍ أكثر هذه المرة و وجد بالفعل الكاميرات و صورها و صور مكبرات الصوت, صعد إلى الطوابق الأخرى إلى أن وصل إلى الطابق الرابع وشاهد ما كان يخبّئه بلال طوال الوقت عن سكان القرية شاهد الآلاف من قطع السلاح وغرفة المراقبة و أخذ يصور كل شيء ثم انطلق مسرعاً خارج البيت وركب سيارته مجدداً و انطلق إلى قسم الشرطة لتقديم بلاغٍ رسميٍّ ضد بلال تاجر السلاح و قاتل الإمام حسن و لكنه كان لا يمتلك دليلاً مادياً واحداً على جريمة القتل ولكن كان مصراً أن له يدٌ بها حتى إن لم يكن القاتل فهناك قاتلٌ مأجور و ستكون الجريمة تحريضاً على القتل ولكن جريمة السلاح كافيةٌ لإيصال بلال إلى حبل المشنقة وبعد إن انتهى البلاغ و أرسل بلال الصور إلى رئيس التحرير و أبلغه بالسبق الصحفي و عن كمية المبيعات التي ستحققها الجريدة بهذا الخبر, أرسل رسالةً أخرى لنفس الشخص السابق و كتب " خلاص " 
ثم بحث في وسط الأسماء عن اسم بلال و حرك إصبعه للاتصال به وقال " بلال إنت فين ؟  راجع إيمتى ؟" 
"نص ساعة بالكتير وراجع ما تتحركش إنت محتاج  رعاية " 
"طيب طيب مستنيك  " 
*** 
جسام  ." الآن, موعدك مع مفاجأتي الكبرى, لك, لقد كنتَ قصير النظر طوال اللعب, لم يتبقَ لي سوى خطوتين  و سأفوز " 
ابن بوران " مستحيل !" 
*** 
  (21)
   "  الأمنية الأخيرة ! "
  " ماالذي يجعل بصيرة تدّعي العمى ؟!"
وصل بلال إلى منزله بعد تجاوزه سبع ساعات بالخارج , دخل منزله و كانت الساعة تدق الثانية عشر بعد منتصف الليل , لا يمكنه أن يتصور بأن حالة نورالدين تحسنت كثيراً عن الصباح , فجميع إشارات لغة جسده كانت تؤكد مدى ذعره و خوفه , لغة الجسد التي طالما ساعدته كثيراً خلال سنوات عمله في أمن الدولة و في حل ألغاز كبار الجرائم التي تولاها, عدا وحيدة جريمة قتل شريف التي استعان بها بجسام حتى يساعده في إيجاد سيناريو رائع لتلفيق التهمة لجيهان البريئة من هذه الجريمة . 
و لكنها كانت المفاجأة عندما وجد نورالدين يجلس أمامه على كرسيٍّ أمام باب البيت و في يده كوبٌ من القهوة رمقه سريعاً مندهشاً من تحسن الحالة الغير متوقع و قال  بتعجب 
" إنت إيه اللي قومك من السرير ؟, " 
رشف نورالدين من كوبه و ظهرت ابتسامة ثقةٍ قويةٍ على وجهه وقال : 
" إنت عبقري ! " 
" في إيه يانور, مالك ؟" 
" خوفت على الشباب من دخول البيت و الا خوفت من الشباب؟" 
بدأت قشعريرةٌ تتملك رقبة بلال و هو يستشعر خطراً قادماً أو أن هناك كارثةٌ قد وقعت عليه, تمالك أعصابه بصعوبة و قال : 
" مش فاهم !" 
"البيت ما كانش فيه أي لعنة , ولا عفاريت , و لا أرواح , و لا ابن بوران ولا أي حاجة من الهبل اللي إنت قولته ." 
" أمال اللي حصل لسارة و اللي حصلي و اللي حصل لحسن واللي حصلك كل ده تسميه إيه ؟" 
" أسميه جريمة إنت ارتكبتها و حاولت بكل الطرق إنك تبعد الناس عن البيت ده , البيت مليان مكبرات صوت و خدع و خيوط بتحرك بيها الكراسي و التربيزات " 
بلال مندهشٌ كثيراً من كلام نور الدين , نور الدين كان يعلم أن بلال يخدعه و لكن جميع حركات وجهه كانت صادقة, وعندما سأله بلال عما رآه بالداخل حركة عينيه كانت تجاه اليمين لتذكر ما حدث, ثم نظرة الخوف على وجهه, كل شيءٍ بدى صادقاً! 
" نور إفهم ." 
" عبقرية منك أوي إنك تديني أكل مليان مخدرات عشان أهلوس و يبدأ يطلع على جتتي كل اللي قريته قبل كده كتب الجن و السحر , الحمد لله جه في بالي جوة إني لازم آكل منه مع إني كنت عارف إنك مخدره , قولت أكيد الشيخ حسن مات عشان ما أكلش , الشيخ حسن مات عشان ثقته بالله و إنه أقوى من أي لعنة , مات عشان ما خافش " 
" يا بني آدم إفهم " 
" ما أنا فهمت اللي إنت مخبيه في الدور الرابع , فهمت لما شوفت كمية السلاح اللي إنت مدخله البلد , فهمت من فسادك! تخيل إنت شايل في رقبتك كام جريمة قتل حصلت بأسلحتك اللي بتبيعها لقطاع الطرق و البلطجية " 
مع العرض البطيء لملامح وجه بلال التي بدأت عيناه في الإتساع حتى تحسبها تتخطى إتساعها حتى شملت وجهه بأكمله , قطرات العرق تسقط واحدة ًتلو الأخرى كالأمطار , هاتفه يسقط على الأرض ليتحطم إلى ثلاث قطع , ثم يهوي هو الآخر على ركبتيه في دهشة , كيف استطاع نور إفشال خطته التي شاركه فيها جسام!! كانت صدمة أن يكون هناك من هو أذكى منهما معاً. 
أردف نور الدين في الحديث وقال 
 " تعرف إيه سبب إني أجيلك هنا من الأول و إني أوافق على دخول بيتك , إنك غبي , سبق و قولتلك إني مش هدخل البيت ده, إيه مش فاكر؟ لما كنا في العربية.. لما كنت مع شريف في اسكندرية " 
نظر بلال إلى نور الدين منتظراً قدوم الحلقة المفقودة 
" مش فاكر بقى شريف لما قال إنه هيجي عندي عشان ياخد الأفلام مني هه؟ شريف جيه معايا عشان يقولي على إصراره لدخول بيتك , قاللي إنه شاكك فيك , قاللي إنك مخبي حاجة في البيت ده وبتبعد أي حد يقرب منه , قاللي إنك ليك يد في قتل الإمام , وقاللي لو جراله حاجة هتبقى إنت ليك يد, قاللي إنك بقى ليك شبكة علاقات بتوسَع بعد كل يوم , ده غير إن فيه مستندات وقعت في إيده بتأكد إنك ماشي في طريق مش مظبوط , و إن أخبار بتجيلهم بدخول كميات كبيرة من السلاح و إنت بتفشل إنك توقفها و هي داخلة البلد , لحد ما جاتله الشكوك إن إنت اللي بتساعد في دخولها" 
*** 
"صح أنا هنزل مع نور الدين وبعدها هجيلكم على بيت مصطفى" 
" إشمعنى يعني ." 
" هاخد من الكمبيوتر بتاعه شوية أفلام أجنبي, إنت عارف النت بتاعي تنح شوية بكسِّل أنزل الصراحة و الواد نور عقر في الحاجات ديه " 
الفصل الأول 
*** 
" إيه,مصدوم صح !يا حريف علم الفراسة ؟ إنت مبتدئ, شريف قاللي على نضارتك السحرية ديه اللي بتسجل كل حاجة والحمد لله إني طلعت أشول و إنك طلعت ماقرتش كل حاجة عن الفراسة" 
" يعني إيه " 
" حركة عين الأشول بتتعكس, كنت كل مرة بتسألني بتلاقي حركة العين بتقول إني صادق .مع إني كنت بكدب عليك, كدبت عليك لما قولتلك إن العفاريت كانت هتموتني و إنت كنت فخور بنفسك و إنت شايف الصدق في عيني, عمرك ما أخدت بالك إني بكتب بالشمال " 
" بس إنت قدامي كنت بتكتب باليمين " 
" عشان  غبي! فين قوة الملاحظة لما قولتلي خطك زمان كان جميل و دلوقت بقى وحش, وحش عشان أنا أصلا بكتب بالإيد الشمال  مش اليمين كنت بضمن سلامتي و أنا هنا " 
*** 
" إلا صحيح يا نور ليه كل الدكاترة خطهم وحش كده " 
" ليه يا عم ما أنا دكتور و خطي زي الفل  أهو " 
" ماشي يا شطلاوي... الصراحة آه إنت رسيم وايدك حلوة, إنت حالياً لا تندرج تحت إسم الدكاترة يا مطارد الظلام  ." 
الفصل الأول 
*** 
  
" إنت خدعتني " 
" و إنت خدعت كل الناس, " 
" بس سارة" 
" سارة ربنا يكون في عونها ماكانتش مستحمله أي حاجة بعد الإغتصاب, أول ما خوفتها شوية  البنت إنهارت " 
" و إنت شاكك إني ليا إيد في قتل الإمام و شريف " 
" أنا متأكد مش شاكك " 
قبض بلال يديه ثم نهض و أخرج مسدسه و وجهه ناحية  نور الدين و قال : 
" مرة واحد قاللي اللي يقتل مرتين سهل يقتل التالتة" 
في ذات اللحظة دفع عمر الباب بقدمه ومعه قوةٌ كبيرةٌ من قوات الأمن و هو يقول: 
" بلال, سلِّم نفسك, كل حاجة إتكشفت خلاص. " 
أسقط بلال المسدس على الأرض و رفع يده خلف رأسه, قيّده عمر و سحبه إلى الخارج  و ابتسم نور الدين و نظر لعمر الذي منحه نفس الابتسامة و قال بلال: 
" حتى إنت يا عمر " 
"  شوفت يا بلال إنت طلعت سطحي إزاي, غباء منك إنك كنت شايف كل الناس أغبياء و إنت بس اللي ذكي, قلبي كان هيقف و إنت بتدور في موبايل شريف على أي مكالمة و لو كنت رجعت كام مكالمة لورا كنت لاقيت مكالمته ليا و هو بيحذرني منك وبيقوللي احط عيني عليك و ادعبس وراك, جايز تكون إنت ماقتلتش شريف لإنه مستحيل تبقى في اسكندرية و تكون القاتل بس مش مشكلة, الجرايم كتير و الإعدام مستنيك مستنيك " 
" عشان كده إنت كنت دايماً مش عاوزني أوصل للموبايل " 
*** 
"دورنا عند كل بتوع الموبيلات اللي حولين البيت و برضه مفيش فايده, أنا من رأيي نفكنا من حوار الموبايل ده  حاسس إننا مش هنلاقي حاجة فيه مهمة" 
" إنت وشك مخطوف ليه كده , متجمد شوية, ولا مايكنش مصدوم من عبقريتي ." 
الفصل السابعـ 
*** 
صرخ بلال في الجميع, " يا ولااااااااااااااااد الكاااااااااااااااااالب" 
وسط كل هذا جسام كان الجالس الخفي على أحد الكراسي ينظر لما يحدث و يضحك ممسكاً بطبق كبيرٍ ممتلئٍ بالفشار ! 
صباح اليوم التالي " عمق الواقع " " المانشت " 
(ظابط أمن دولة يثبت إن الشيطان ليس أسوأ مخلوقٍ شهده العالم!) 
جريدة الجمهورية, براءة الأشباح و تنسب لعنة البيت الملعون إلى بلال رائد أمن الدولة . 
جريدة الأهرام .إلى متى الفساد يا مصر 
جريدة الدستور, حاميها حراميها 
بعد مضي شهور . 
بلال في السجن منتظراً تنفيذ حكم الإعدام بعد رفض الطعن والنقض بالقضية, بينما نور الدين يتصاعد صيته كل يوم عن سابقه, منذ قضية كشف بلال و أصبح  من أشهر الصحفيين في مصر . 
وقف بلال وسط زنزانته يناجي جسام يتوسل إليه الحضور ليخلصه من كل شيء فما زال متبقياً له الأمنية التاسعة و الأخيرة, ولكن لأول مرة الجان يتأخر عن تلبية النداء فمنذ أن قُبض على بلال و جسام لا يظهر له نهائياً إلى هذا اليوم و هو اليوم الذي سيعقبه خلال أربعٍ و عشرين ساعة ميعاده مع حبل المشنقة . 
وقف بلال و قد وصل إلى ذروة الذلّ و قد بدأ يفكر و يعتقد أنه لم يقابل جسام على الإطلاق و كان  هذا نوعٌ من الإنفصام يواجهه وهذا الشيطان كان هو و بدأت الفكرة تتكرس في عقله إلى أن ظهر له جسام مجدداً ؛ 
تعالى صوت بلال بإندهاش و قال " جسااااااااام  " ثم تنهد و أخذ شهيقاً طويلاً و تبعه بزفير و اقترب من جسام و تحسس جسده المادي و قال " أنا مش مجنون صح, إنت فعلاً معايا و فعلاً وعدتني بتسع أمنيات " 
إبتسم جسام وقال " إهدى يا بلال.. إهدى ." 
" حاضر! بس إزاي نور الدين إنتصر علينا بذكاؤه هه؟  وعدتني إن مستحيل حد يكشفنا " 
" كلنا بنغلط, بس إنت لسه عندك الأمنية التاسعة ممكن تطلب إني أهرّبك من هنا و أنا أعملك كده و خلاص " 
" آه, آه طبعاً طبعاً, هرّبني, بس مش من السجن بس, هربني من البلد كلها, وديني أي حتة... أي حتة " 
" بسيطة, امممممم بس ليا شرط المرة دي " 
" بس إنت عمرك ما كان ليك شروط, وبعدين إنت ليه ماجتليش طول الفترة اللي فاتت؟ " 
" بالنسبة لإستغرابك الأول, معنديش إجابة غير إني ليا شرط, وبالنسبة لسؤالك التاني, عشان تبقى في قمة إحتياجك ليا " 
" ماشي ماشي عاوز إيه  ." 
" عاوز حاجة مش هتكلفك كتير ." 
" قول عاوز إيه ." 
" إسجد . " 
" أسجد! ." 
" إسجدلي . إنزل براسك للأرض و عاوز أشوف الذلّ في عينك" 
" جسام إنت إتجننت و الا إيه, إيه اللي إنت بتطلبه ده " 
" زمان ربكم طلب من جدي الأكبر السجود لأول بشري ودلوقت أنا برجع الأمور لنصابها تاني ." 
" جسام !" 
" لا إهدى و إسمعني, حكم الإعدام مافاضلش عليه كتير ." 
" لا إسمعني إنت, أنا ممكن أقضي عليك! " 
" هاهاهاهاهاااااا, إزاي بقى " 
" مش فاكر الحادثة اللي حصلت, و الرسالة اللي جاتلي إن قتلك  يتم بانتحار المترابط, أنا المترابط يا جسام" 
" إنت مش المترابط " 
" إزاي, ما ابن بوران كان جدي الأكبر, يعني أنا المترابط " 
"هاهاهاهاهاها, غبي, وسطحي, مش هي دي الكلمة اللي قرفت بيها الغلبان عمر اللي طلع بيشتغلك طول المدة اللي فاتت, أصلاً ابن بوران مش جدك  " 
" بتقول إيه ." 
" إزاي مفكرتش و لو لمرة إني بخدعك " 
" إنت بتقول إيه ؟ أبويا قاللي إنك طلعتله, (الأمنية الثانية)" 
" و إزاي فكرت للحظة إني أقدر اخترق عالم الأموات إنت 
 مجنون ؟ مع إن الإجابة كانت سهلة! في عالمنا سهل التجسد بهيئتكم, ماجاش في بالك إن اللي ظهرلك ده مجرد جن تاني زيي " 
" مستحيل!" 
" صح كان فيه سؤال سألته إنت زمااااان, قولتلي إيه اللي يخلي جيهان تدعي العمى و هي بتشوف .؟" 
" ...." 
" جيهان بعد الحادثة اللي حصلتلها أول ما فتحت عينها لاقت نفسها مش بتشوف حاجة, أغمي عليها من الصدمة لما صحيِت في نفس اليوم بالليل كنت أنا جنبها و قولتلها إنها حفيدة ابن بوران ونفس الكلام اللي قولتهولك, و إني ممكن أرجعلها نظرها في سبيل تلات حاجات, الأولى إنها ما تقولش لأي مخلوق إنها بتشوف, والتانية إنها تخون جوزها مع أي شخص أنا هقولها عليه, و التالتة إنها ما تجيبش سيرة إنها تعرفني " 
" مش ممكن !" 
" كانت تعرفك منين لما طلبتك بالإسم عشان تحقق في القضية وتحقق معاها, لما أخوها مات أنا اللي قولتلها عليك عشان كنت ذكي  شوية و هتقدر توصل بيها لحبل المشنقة " 
" جيهان فاقت من الغيبوبة يا بلال , وبتقول إن عندها معلومات مهمة أوي وعاوزة تقابلك إنت بالإسم ! " 
"وهي تعرفني منين ! " 
" جايز المرحوم حكالها عنك ." 
" طيب " 
" إنت  اللي بعتلي نور عشان يكشفني, نور كان يعرفك,  إنت كنت مصدر معلوماته الأول, شريف زرع بذرة الشك فيه ناحيتي وإنت اللي أكدتهاله بعد ما وثق فيك, إنت بتلعب بينا كلنا لحد ما توصلنا لذروة الذلّ وبعدها تخليها نٌكفر, و بكرة تبعت حد تاني لنور الدين عشان يوقعه في كارثة و تخليه يتعدم إنت حولتنا كلنا شيطاين!" 
" حلقات كتير وقعت منك يا بلال وإنت شغال وإنت ماشفتهاش أو غرورك منعك إنك تشوفها." 
" كلنا كنا زي قطع الشطرنج بتحركها إنت زي ما إنت عاوز, كان هدفك من الأول إنك تخلينا كلنا تحت رحمتك عشان لما تطلب مننا نُكفر نِنفذ "" برافو عليك .دلوقت إنت فهمت, بس متأخر أوي." 
بلال صامتٌ و هبطت دمعة من عينيه حاملةً كل آلامه و شريط الذكريات يعرض أمامه, يرى كيف باع روحه للشيطان الذي هبط به لتلك الدرجة. 
قال جسام ." هتُسجد يا بلال ؟! و الا أسيبك و أمشي؟ خد بالك إنت قتلت و زنيت و سرقت و تاجرت في السلاح, فاكر لو موتت كده هتدخل الجنة؟! " 
بلال صامتٌ و لا يتكلم مجدداً . 
جسام, " بلال ما فيش وقت ." 
" و أنا لو عملت كده هتسيبيني في حالي وتمشي؟ " 
" هاهاهاهاااا لا هتكون شيطان عايش على الأرض, هتضِلّ البشر, هتساعدني في عملي,  موافق ؟! " 
*** 
أطاح ابن بوران بالطاولة بيده و صرخ في جسام " كيف فعلت هذا ؟" 
على صوت ضحكات جسام و هو يقول " لقد انتصرت عليك " 
نهض جسام و تحرك بعيداً و هو يضحك  إلى أن أردف ابن بوران و قال " لن تفوز إلى الابد, أجلاً أم عاجلاً ستُهزم! " 
" على يد بشريٍّ أحمقٍ مثلك ! لا أظن يا صديقي  ." 
ثم أعطى ظهره لابن بوران و تحرك مبتعداً عنه 
*** 
في شقة نور الدين يجلس وحيداً في ظلامٍ دامس و يردد بعضاً من الكلمات باللغة الفارسية ثم يضاء النور تلقائياً و يجد جسام أمامه يقول " خدامك " 
" شكراً ليك, ساعدتني إني أقبض على بلال " 
" ما تقولش كده,  أنا مجبر أنفذلك تسع امنيات " 
" شكراً! بس إنت مستفيد إيه من تنفيذك كل الأمنيات ديه بدون مقابل؟ " 
" ومين  قالك إني مش باخد مقابل " 
" أهو نفذتلي أمنيات كتير و ماطلبتش أي مقابل " 
" في حاجات كتيرة إنت متعرفهاش, بس أنا مستفيد من خدمتك أكتر ما إنت مستفيد " 
" إزاي " 
" مش مهم تعرف دلوقت, مسيرك هتعرف؛ ليك في الشطرنج؟ " 
" أساسي, و إنت بتعرف تلعبها ؟" 
" أنا اللي إخترعتها, و إنتو اللي بوظتوها ." 
" إزاي بقى يا فكيك ؟" 
" غيرتوا قوانينها كتير " 
" ليه ماكنتوش بتلعبوها زينا زمان " 
" لا " 
" أمال كنتوا بتلعبوها إزاي؟ " 
" كان المكسب لما جيش واحد بيختفي من الأرض ما كناش بنلعب بمدأ كش ملك " 
نظر نور الدين إلى أعلى و وضع يده أسفل ذقنه يتأمل قوانين لعب الشطرنج القديمهة و قال " مافيش مشكلة, أنا ممكن ألعبها معاك بقوانينك القديمة, و بلاش مبدأ  (كش ملك) " 
______________________ 
 رواية الثالوث
  الجزء الثاني من ثلاثية كش ملك
في إحدى غرف المصحات النفسية المتوسطة المستوى وقفت سارة بالقرب من النافذة ذات القضبان الحديدية تنظر إلى الأمطار, و البرق يلمع في عنان السماء, و الهواء تضربها بعنف و قوة, إلتفتت فجأةً إلى الخلف بعد أن سمعت أحدهم يقول: 
" شوفتي ظلم كتير أوي في حياتك يا سارة " 
ظلّت ناظرةً له دون أن تتفوه بأي كلمة, فاستأنف هذا الشخص كلامه و قال: 
" عارف إنهم متأكدين دلوقت إنك مجنونة, و ناسيين إنك مظلومة, إستغلوا جسمِك و إغتصبوكي, و بكل جهل, أهلك كانوا هيموتوكي, و بلال كان كل همه إنه يمنع الناس من دخول البيت فاستغل دخولك, و نور ما كانش يهمه غير الشهرة اللي جاتله من ورا كشف بلال ." 
ظلّت عيناها متصلبةً عليه و حاولت أن تستجمع قدرتها على الحديث و قالت بضعف "هوا...هو...هو.. مش إنت قبضوا عليك؟" 
إبتسم الرجل و قال " آااه... شكلك متلخبطة بيا , هما قبضوا على بلال, مش أنا! " 
" أنا مش بلال أنا إسمي جسام " 
" جسام  مين ؟ " 
اللعنة مستمرة !. 
  
إلى من رآى العالم بعين واحده  ..
ننتظرك !



  احترس أيها المَلكْ -- فمن قبلك قد سُحِق
  المجدّ تلاش من دَمِكْ
  سقط مبدأ كش ملك
   
  مقدمة
   
"العبقرية هي أن تتحكم في تفكير خصمك,وتجعله يهزم نفسه!" 
"هل تظن أن لديك القدرة لهزيمتي ؟!" 
"أنا الفائز دائماً أنا المنتصر الأزلي" 
"سأهزمك" 
" أسجد" 
"انتصرت!"
استيقظتُ مفزوعًا كالعادة,لم يمر يوم منذ أن نُشر لي أول عمل روائي دون أن أراهم رؤى العين 
جسام .. 
ابن بوران ... 
رقعه الشطرنج والقطع المتناثرة حولها.. 
نظراتهم الحادة تجاه بعضهم.. 
الصراع الأزلي منذ فجر التاريخ .... 
انتصار الشيطان ونظرة الحسرة في عيون الفارسي.. 
 
كل شئ كما رسمته داخل روايتي لا أجد للأمر تفسير سوى أحدهم قال لي أنه نوع من التعلق الذي مازال يربط بيني وبين الرواية.. صدقته وأن لم أقتنع بالأمر ولكني لا أملك سوى أن أصدقه. 
تحركت تجاه دورة المياه لممارسة طقوسي اليومية غير الخالية من بعض التفاصيل المبهمة أو غير المفهومة.. 
الماء تنسال من منبعها بانسيابية ناعمة انظر لها وأغمض عيني لتداعبني تلك الذكرى القادمة من زمن مجهول لا أتذكره. 
-     ليس لديك الأحقية في أن تملك نصف كل شئ ! 
انتفض جسدي لتطور الحالة من مجرد أحلام لرؤى أشاهدها متيقظاً.. 
انتفض هاتفي وتعال صوته من غرفتي تحركت ببطء لقلة الاختيارات المتوقعة الممكنة لهذا الاتصال.. 
لقد كان الأستاذ "يحيى هاشم" ناشريّ من دار "اكتب"، بالتأكيد يريد تذكيري أن ميعاد استلامه للجزء الثاني من "كش ملك" بعد ثلاثة أيام وهو يجهل تماماً أني لم أبدأ في كتابتها حتى تلك اللحظة. 
ارتعشت أسناني لذلك الصوت الصخب وانتصبت شعيرات يداي لتلك  الأصوات المتداخلة التي يتعالى شدتها  بصورة مزرية جعلتني أسقط أرضاً وأنا أضغط بقوة على أذناي وأنا أصرخ بقوة أن يتوقف.. 
-    "أرجوك توقف.." 
نظرت على الحائط أمامي والكلمات الدموية تظهر وتتشكل لكلمات فارسية أستطيع تفسيرها لاعتكافي الأعوام الماضية لدراستها رغم عدم اهتمامي بها ولكني أدرسها مرغماً عني.. كيف لا أعلم.. 
العبارة بدأت.أنت تقول.. 
(( ستكمل ما بدأت..)) 
سكنت الضوضاء للحظات وهدأ معها صراخي وظللت مذعوراً أراقب الكلمات المجهولة ثم تصاعدت الصرخة من تلقاء نفسها عندما وضعت أمي يدها على كتفي وهي تقول: 
-    "إيه الدوشه اللى أنت عاملها على الصبح دية ؟" 
ماذا أقول لها؟.. قراءتي في كتب السحر والجن قد جنت جنوني أو أصابتني بنوع ما من المس وبالتأكيد لن أفتح معها مناقشة وأنا أعلم إلى أين سيؤول الحديث.. لن أذهب لدجالين .. 
-    "ولا حاجه .." 
تحركت أمي إلى المطبخ دون تعقيب أخر وأتت بقطعة قماش مبللة وهبت في مسح الحوائط وهي تقول: 
-    "كان مالك بس يا بنى ومال العفاريت والكلام ده  منت كنت دكتور أد الدنيا..ايه اللى اخدوا بقى غير كل شوية امسح الشخبطه الحمرا إلى عمال تكتبها  ديه..ربنا يهديك وتسمع كلامي" .. 
مقدمة طويلة تمهيداً لسبي بأقذع الألفاظ لعدم الانخراط معها داخل دائرة الدجالين المفرغة والإتيان بريشة الحمام الأسود الأسباني ونملة استوائية من جنوب الصومال! 
-    "أنا المخطئ منذ أول لحظة!" 
صرختُ بقوة شديدة وأنا أضغط على أسناني بعنف ورعشة تتملكني من خلفية رأسي أثر صوت الحفر على خشب مكتبي الذي لا يُطاق: 
-    "كفاااااااااايه" 
أرجوك.لرد على جدار المكتبة باللغة العربية: 
-    "أرجوك..توقف عن الكتابة.." 
-    "أنت مين..وأنا مبقتش فاهم حاجه..عاوزنى أكمل ولا أبطل.. أنا مش فاهم حاجه..أنا تعبت .." 
ثم تعالى صوت الاحتكاك المزعج تخبطت لها أسناني،ثم وضعت يدي على رأسي قد تراقصت الأرض من تحتي لشعوري بدوار قاسٍ،  ثم رأيت  أحدهم أضاع ملامح الجملة العربية السابقة  بدأ في كتابة جملة فارسية جديدة .. 
-    "ستكمل..ما بدأت الآن..اذهب إلى مكتبك واكتب..اكتب كل شئ..كل شئ .." 
تحركت تجاه مكتبي كالمنوم مغناطيسياً غائباً عن الوعي،وأمسكت بقلمي وشرعتُ في كتابه العنوان. 
كش ملك الجزء الثاني 
الثالوث 
  
اليوم الأول
 1
   
الصحراء الغربية.. عام 1999 ميلادياً 
ارتجف جفني عيني (جيسى) وبرزت حركة حدقتيها السريعة أسفلهما قبل أن تفتح أحداهما وتظهر التموجات الدموية بين تفرعات رموشها الشقراء,تحركت حدقتها الزرقاء ناحية اليسار قليلاً باحثة عن أحدهم,كمثل ألسنة من الجحيم قد أصابت دماغها في هذه اللحظة وظلت تزداد كلما تحركت حدقتها أكثر فكفت عن المحاولة،وأغلقت عيناها لثوانٍ قبل أن تشعر بضغط شديدٍ على عيونها يكادُ يمزقها.. شده الضغط لم تتح المجال طويلاً للتفكير وهي تعلم أن الدكتور جمال - طالب كليه الطب - غير المؤهل لمهمته على الإطلاق سيخرق عينيها إذا لم تستجب وتطع رغبته المؤلمة بفتحها. 
ارخت عضلة جفنها وجعلته كالريشة بيده وهبَّ برفعه بيد مرتعشة يتعالى معها ضربات الصداع في عقلها الذي بلغ أشده عندما بث ذلك الضوء الأبيض القوي في عيونها لتدمع عيناها،وتعتصر شفاتيها السفلى بأسنانها لتكتم آلامها القوية. 
-    "جيسى؟هل أنتِ بخير؟" 
(كم أنت أحمق!) 
لم تجب عليه ولم يكرر هو سؤاله وأخرج قطعة قماش من الوعاء الذي بجانبه الممتلئ بالماء المثلج،ثم اعتصرها جيداً ووضعها على جبهتها ليخمد نار ألمها الشديد 
سألته حدث.والموت يداعبُ حلقها مستخدمة الإنجليزية البريطانية العتيقة.. 
-  "ماذا..؟" 
أجاب جمال والابتسامة تكاد تمزق خديه وقلبه ينتفض بداخله 
-  "لا تقلقي.. أنتِ بخير الآن" 
وضعت جيسي يدها على جبهتها لتخميد تآكل دماغها من الداخل.. 
-  "هل بإمكانك مساعدتي للتعديل من وضعيتي؟..أريد الجلوس قليلاً.." 
ترك جمال قطع القماشة بسرعة في الماء ثم تقدم مسرعاً إليها والتوتر يعبئه وهولا يعلم من أين يتوجب عليه الإمساك بها.. 
-  "بــــــ .. بكل تأكيد .. " 
مدَّ جمال كلا يديه تجاه ذراعي جيسي وانفض جسده بمجرد أن لمسها وابتعد بسرعة وقد احمرّ خديه وارتعش جسده. بدون تفكير جذبت جيسي يده واعتصرتها بيدها وهي تتكأ عليها لتحاول الجلوس وهو ينظر بنهم تجاه خصلات شعرها الناعمة المتطايرة،ثم يحيل نظره لشفتيها وهي تعتصرها لتكظم الألم بداخلها فتتعالى شهوته ناحيتها ويخيل له عقله أوضاع يخمدها كالثلج المنسكب على نار جسده المشتعلة ذلك الصوت الأجشم .. 
-  "طمنى على الحلوة يا دااكتووور جمال ؟" 
يكاد يمسك وعاء الماء ويعزم قوته منهالاً به على رأس ذلك اللعين.. 
-  "الحلوه ! طيب..بدأت تتحسن..ادعيلها يا أستاذ رمزي" 
تحرّك رمزي تجاه الطاولة المتواجدة بالخيمة أمسك بكوبٍ زجاجي متسخ،وأخذ يصبُّ الشاي به ثم شرع في أخذ رشفة،وتوجه بنظره إلى جيسي وسألها بالإنجليزية الردئية: 
-  How Are u?! 
-  Not Well , Thanks Mr. Ramzy 
رشف رمزي رشفة أخرى من كوبه، ثم داعب شاربه الغليظ بيده واعتدل من وضعيه قبعته (البرنيطة)وقال: 
-  "ها يا دكتور..الخوجايه هتقدر تكمل شغلها امتى؟" 
سيطر جمال على نفسه وكظم غيظه ثم منح جيسي بعضًا من حبوب الأدوية لتتناولها وهو يقول: 
-  "أنساها خلاص يا أستاذ رمزي.. جيسي مستحيل تقدر تشتغل دلوقتى..ديه لوشمت الشمس  هتروح فيها" 
سكب رمزي كوب الشاي بأكمله في جوفه،ثم تصاعد صوت غازاته المقزز من فمه وبرزت أسنانه المقززة السوداء وقال: 
-  "لالالا الكلام ده مينفعش خااالص يا داااكتوووور جمااال هتزعلنى منك كده أومال..الله..متشوف شغلك شوية.البت ديه لاهفه فلوس اد كده علشان تشتغل بيها مش ترقدلي هنا جنبك" 
أطلقت جيسي صرخة توجع أخرى وهي تقول بالإنجليزية: 
-  "رأسي يا جمال.." 
ابتسم جمال لرمزي وهو يسمع كلماتها لحسم أمر نزولها للموقع وأشار بيده ناحية جيسي وقال: 
-  "اتفضل خليها تنزل الشغل..موتها .."  
ثم صمت الاثنان للحظات إلى أن أردف جمال: 
-  "انت مش واخد بالك من حالتها ؟!" 
أخذ رمزي يتلاعب بحزامه الصدري الأحمر القاتم اللون 
-  "مش القصد يا داااكتووور بس الجماعه الخوجات دول بيبقى ليهم نظره كده في الشغل مختلفة عننا بردو" 
وضع جمال يده على مؤخره رأس جيسي وهي يهبط بها لوضعية النوم برفق وقال بعصبية: 
-  "وبردو الجماعه الخوجات مش بيقدروا على الشمس بتاعتنا ديه ولا يقدروا يستحملوا الشغل إلى إحنا شغالينوا ده" 
أشعل رمزي سيجارته وسحب نفسه الأول،تبعه زفير طويل ملوث بدخانه..! 
-  "الشغل إلى انتوا شغالينوا!..ده حتى انت طول النهار في الخيمة يا دكتور..امال الناس إلى طالع عين ابوها  في الشمس ديه تعمل ايه..انت بس إلى مش قد الشغل ده اخرك الكام حصه إلى بتاخدهم كل يوم في كليتك وتنام عليهم اسبوع .." 
  
مازال شيطان عقل جمال يداعبه ببعض أفكار الإبليسية بسحق جسد ذلك الكائن الدهني المتعرق الملقب برمزي! 
-  "طفي السيجاره ديه!.. ماهى فلوسك إلى مخلياهم شبه العبيد بره" 
ألقى رمزي بسيجارته ثم دهسها بقدمه في غيظ،ويلعن في داخله اليوم الذي قرر تشغيل مثل هذا الطالب لديه ولكن ضيق الوقت لم تتح له الفرصة باقتناء غيره وكونه طالب سيوفر كثيراً في راتبه.. 
-  "بالظااااااااااابط كده..كلوا عشان الفلوس يا داكتوور..عُلمَااا الاثااار إلى بره مجوشى هنا عشان الفيضول الي طالعين فيها دووولا هنا علشان الفلوس و جيسي ديه كمان جت عشان الفلوس والعمال وحتى انتا..يبقى أنا مضربتش حد على ايدوا" 
 جمال وقد أحدّت نبرة حديثه .. 
-  "بس أنا مش فاهم..هتستفيد ايه لما تصرف كل الفلوس ديه على مقبره مش ضامن حتى انك هتلاقيها" 
  
-  "أسئلتك كتيره اوى يا داااكتووور وده أنا مش بحبوا فيك..متنساش لوكلمه قولتهالك يوم ما شغلتك عندى.. مبحبش إلى بيسأل كتير .." 
-  "بسسسس ..." 
قطع جمال الكلام وحبسه بداخله عندما جاء أحد العمال مهرولاً   صارخاً في حماس شديد: 
-  "أ..أس..أستاذ رمزي..لقينا حاجه..حاجه  غريبه اوى 
اتسعت شفتا رمزي لتترسم الابتسامة وقال لهفة: 
-  "لقيتوا ايه .." 
تنهد العامل قليلاً وفتح فمه على مصراعيه ليسحب أكبر قدر من الأكسجين وقال وهو يضع يده على صدره: 
-  "ايييه..هي..بص حضرتك..مش عارف اوصفلك...تعالى حضرتك معايا.." 
انطلقا رمزي مع العامل مسرعين والدكتور جمال يتتبعهم على مدخل الخيمة يأكله فضوله ليتعرف على ما وجدوه فلم يتحمل بقاءه أكثر من ذلك في الخيمة،وقرر الذهاب ولكن بعد أن يلق نظرة أخيرة على جيسي المريضة. 
ألتفت لجيسى وشهق بصوت مرتفع لا يصدق ما يراه تعبيرات وجهه تصور للجميع كأنه رأى الشيطان ذاته ولكن.. 
-  ايه ده؟! 
*** 
على بعد مسافة ليست بكبيرة من الخيمة يوجد الموقع الأثري المحتمل,رجال متعرقة تأكل الشمس أجسادهم النحيلة  تعمل في الحفر بكل ما تبقى بداخلهم من قوى,فتاة ترتدي (كاب) ويتدلى شعرها كذيل الحصان خلفها،وهي تشير لشئ ما لذلك الشاب الآخر الواقف بجانبها. 
حفرة هائلة يلتف أغلب العمال الباقية في دهشة تعبأ وجوههم المرهقة المريضة النحيفة. 
سيارة رباعية الدفع تبطئ حركتها تدريجياً حتى تتوقف بالقرب من الخيمة الراقدة بها جيسى. 
من بعيد يجرى العامل بسرعة ليعود للموقع حتى لا يفوّت شيئًا, خلفه يحاول رمزي الهرولة التي تعتبر بالنسبة لجسده كتسلق قمة إفرست دون أي معدات. 
اقترب رمزي من مايكل (عالم آثار مصري) وهمس بأذنه بصوت ممتزج بنفسه كريه الرائحة.. 
-  "مش قولتلك !" 
كان مايكل الأول على دفعته في كليه الآثار قبل أن تقوم الجامعة بمنع تعيين الأربعة الأوائل مدّعية بوجود ملفات أمنيّة تمنع تعينهم بالعمل الجامعي والاكتفاء بتعين الخامس على الدفعة فقط  ابن وكيل الجامعة في ذلك العام وعندما أتى له رمزي براتب شديد الضخامة اعتبر ذلك نوع من التعويض الإلهي عن الظلم الذي تعرّض له. 
نظر مايكل لرمزي للحظات قبل أن تظهر اِبتسامة الخبث على وجه ونظر لهند قليلاً وتحدث بتجاهل شديد لرمزي.. 
-  "بس ده مش مبرر أن كل إلى بتجرى وراه حقيقى.." 
في محاولة بائسة من رمزي لإقناع مايكل بوجود ما يبحث عنه قال.. 
-  "مش فاهم ازاى مش قادر تقتنع..كان ليك حق قبل المقبرة بس دلوقتى ايه بردوبتنكر..ولو عندك شك ليه واقفت أن تيجى؟!" 
يحملق مايكل بوجه رمزي ويتأمل كلماته وكاد أن يقول شيئًا ولكنه توقف في الحال ونظر للعمال وصرخ بهم بكلمات حاسمة.. 
-  "يلا يا رجاله شدوا حيلكوا..لازم نعرف حدود الأرض ديه  النهارده .." 
توقف مايكل بجانب رمزي يراقب كل منهم العمل،والعمال وهم يحفرون ورمزي نشوة الغرور تتملك من جسده  تعلوها عيون ثاقبة مترقبة وابتسامة لهفة لما بالداخل ومايكل يسترق نظرات شفقة لخيبة الأمل التي ستحل برمزي قريباً عندما لا يجد سوى مومياء محنطة كعادة المقابر القديمة.. 
نظرت هند تراقب الاثنين من بعيد في محاولة بائسة بقراءة شفتاهم دائماً ما كانت تشعر أن هناك سر يكمن في هذه البُقعة وليس مجرد حدساً كما يدعي رمزي دائماً..عندما فشلت في معرفة ما يحدث من بعيد قررت عدم الصمت وبالأخص عندما وجدوا هذه المقبرة المعدنية المريبة فقررت اتخاذ الخطوات المباشرة لتحصل على كل شئ على طريقتها الخاصة.. 
-  "أنا عاوزه اكلم معاك.." 
كان الحديث موجه لمايكل ورمزي يكتم ضحكة بداخله. 
-  "طيب مش نستنى شوية عشان نشوف.." 
قاطعته بلهجة أشد حدة.. 
-  "دلوقتى.." 
-  "طيب طيب...عن اذنك مستر رمزي" 
هزَّ رأسه رمزي لأسفل مع نظرة وابتسامة (صفراء) لـ(هند) وبداخله.. 
"ابواللي فكر يشغلك..بنت نكديه !" 
ثم صرخ في الجميع.. 
-  "يلا يا رجاله متشوفوا شغلكوا شوية..قبل المغرب لازم نكون جوه المقبرة..يلااااااا" 
*** 
التفت لجيسي وشهق بصوت مرتفع لا يصدق ما يراه تعبيرات وجهه تصور للجميع كأنه رأى الشيطان ذاته ولكن.. 
-  "ايه ده ؟!" 
كانت جيسي جالسة,تغيّرت معالم وجهها من المرض والإعياء إلى معالم مرعبة مخيفة,استحالت حدقتا عينيها إلى اللون الأبيض,شعرها الذي أصبح في شديد البلل,بشرتها الباهتة المجعدة.يتعالى من داخلها صوت ذكوري يضحك بقوة رغم عدم تحرك شفاتيها. 
-  "جيسى !... "هل أنتِ بخير؟" 
توقف الضحك،وازداد تجاعيد وجهها وملامح السخط مسيطرة على ملامحها ينفتح فمها على مصراعيه،وتشهق بقوة ليخرج من حلقها العشرات من الديدان الصفراء المقززة،وتخرج كلمات فارسية من جوفها تجاهلها جمال في ذات اللحظة،ولكنه شعر بخوف شديد بداخله وقلبه يرتجف مع كل كلمه تقولها جيسي: 
-  "اجعلهم يتوقفوا...ستفتح القبور...ستحرق القلوب...ستهدم البيوت...ستزهق الأرواح الوحيد.الشاهد الوحيد...اجعلهم يتوقفوا قبل فوات الأوان.." 
لا يعلم جمال كيف لم يجر في مثل هذه اللحظة، وتحرك ناحيتها بصورة لا إرادية يضغط على جبهتها بعنف حتى تنام. 
صرخت جيسي في جمال، وقالت بنفس اللغة الفارسية القديمة: 
-  "لا يجب أن يعودا..جسام وبوران شياطين من العصور السحيقة" 
تجاهل الكلمات جمال التحذيرية للمرة الثانية، وحاول أرجعها بقوة أكثر لوضيعة النوم, ذُعِرَ عندما شهقت وتسارعت دقات قلبها وعادت حدقتا عينيها بالظهور مجدداً، وأمسكت بكلتا يديه وقالت بصوت مذعور خائف مستخدمه الإنجليزية هذه المرة: 
-  "جج..جمال...أنقذني !" 
جمال يعلم أن هناك أمر مخيف يحدث، ولكنه مازال رجل العلم الذي لا يجب أن يصدق هذه التخاريف جيسي مريضة بضربة الشمس،وليس هناك مبرر يمنع حدوث بعض الهلاوس. 
( ولكن الديدان !)..لايهم قد أكون أنا من يهلوس وتخيل خروج ديدان من جوفها..(أنت لا تصدق نفسك..أنت خائف)..طرد جمال أفكاره  وهمس بصوت خائف: 
-  "جيسى !...نعم؟" 
-  "نعم...نعم...لقد رأيتهم!" 
-  "رأيتِ  مَنْ؟" 
-  "سيقتلني وسيقتلك وسيقتل الجميع .." 
-  "من هذا؟!" 
-  "يجب أن نهرب الآن" 
-  "اهدئي" 
-  "الآن.." 
-  ب 
-   "بوران سيعوووود" 
تجحظت مقلتاها بشراهة، وهى تنظر خلف كتفي جمال كأنها ترى شيئًا خفياً توقف معاها شعيرات جسد جمال ولا يستقوى على الالتفات للخلف، ثم ارتفع صدرها وصدر أصوات لتهتكات في عظامها كأحدهم ينهال عليها بمطرقة تزن الخمسون طن, ينتفض وذلك السائل الأبيض اللزج ينهال من جانب فمها الذابل قبل أن تشهق الشهقة الأخيرة لتغادر روحها جسدها،ويتصلب معها أطرافها وتميل رأسه وتصبح جثة هامدة.. 
*** 
-  -  "عاوزاك دلوقتي" 
-  -  "طيب طيب...عن إذنك أستاذ رمزي" 
-  تحركا مايكل وهند مسافة طويلة مبتعدين عن الموقع، وأخذ رمزي نفساً من سيجارته ثم حرّك لسانه بتعجب قليلاً وأدخل إصبعين في فمه واتسعت عيناه كثيراً عندما أمسك بذلك الشئ اللزج المريب وأخرجه ليجد دودة شديدة السواد ألقى بها مسرعاً ونظر لسيجارته باشمئزاز وألقاها هي أيضاً ولا بداخل عقله تفسير سوى أن الدودة كانت بداخل السيجارة! 
-  في ذلك الحين قد وصل مايكل وهند إلى أحد الخيام وبدون تمهل انفعلت هند وهي ترى مايكل يقذف أحد التماثيل الصغيرة بين يديه في محاولة منه حتى يتلاشى النظر لعينيها الجادة المخيفة.. 
-  "أنا عاوزه افهم" 
أحكم قبضة على التمثال جيداً ونظر له بتركيز شديد جداً .. 
-  "وده بقى كان اله ايه عند الفراعنة.." 
نزعته من يده بعنف وألقت به على المرتبة في نهاية الخيمة واحتدَّ صوتها.. 
-  "يعنى انت خلاص ناوى تجيبلى الضغط..أنا لازم افهم دلوقتي" 
( لما لا تصيبك لعنة الفراعنة لنتخلص من ثرثرتك غير المنتهية) 
-  "مترد.." 
انتفض من على كرسيه لعلو صوتها الذي تحسبه لا نهاية له: 
-  "منا مش عارف ارد اقولك ايه .." 
لهجة صارمة ونظرات حادة واعتلت إحدى قدميها على الأخرى وبكل ثقة.. 
-  "افهم كل حاجه بينك وبين رمزي.." 
استعدي صوت أنثوي وقال وهو يتمايل بالكرسي حتى سقط على المرتبة وأخذ التمثال مجدداً.. 
-  "مجوزوا عرفى" 
  
-  "(بغيظ)..متتلم" 
-  "(ضاحكاً).. أمال أقولك إيه بس.." 
-  "تقولى في ايه" 
اعتدل من نومه وجلس وأردف مبتسماً.. 
-  "اهدى بس وفهميني مالك" 
وقفت من على كرسيها وتصلّبت أمامه.. 
  
-  "رمزي ناوي يسرق الدهب اللي في المقبرة هه؟!" 
( كم أتمنى ذلك ولكن الأحمق لا يريد سوى..) 
-  "ابقى بلغى عنو.." 
-  "يوووووووه..متقول بقى ايه الحكايه" 
-  "مفيش حكايه...الراجل بصيرته قويه حس أن هنا مقبرة والحمد لله لاقينها" 
-  "وهل منطقي أن راجل يصرف من جيبه الخاص على طاقم عمل كامل عشان إحساس!" 
-  "اهومجنون بقى نعملوا لامه ايه..وبعدين أنا مليش فيه الراجل بيدينا فلوس بالهبل هشغل دماغى ليه أنا.." 
-  "بس في حاجه مش مظبوطه..أنت عمرك شوفت في الدنيا مقبرة فرعونية بالشكل ده..مقبرة من ماده معدنية" 
-  "بصى معرفش..لوفضولك تعبك اوى كده روحى لرمزى واساليه وكبرى منى أنا لا اعرف حاجه ولا يهمنى اعرف..ويا ستي جايز بتاعت ساحر ولا كاهن فرعونى.. وكلها كام ساعه وهنبقى على كل الفضائيات للسبق ده .." 
ثم أردف مازحاً.. 
– "ونصيحه منى اتكلى ع الله علشان قلبي مقبوض من المقبره ديه  ممكن تكون ملعونه.." 
*** 
-  "شدوا حيلكوا يا رجاله قبل الليل لازم نفتح المقبره ديه" 
أوضع رمزي _ بدون وعى _ داخل فمه المقزز سيجارة أخرى ثم هبَّ في إشعالها وهو يرمق قدوم دكتور جمال من بعيد في تجاهل، ولكنه صعق عندما رأى الدخان يخرج من أنفه وتذكر معها عدم إتقان العمل قد وصل للسجاير الأجنبية _كما يعتقد_ فأخرجها بسرعة من فمه وألقى بها في الأرض.. 
-  "أستاذ رمزي !" 
التفت ناحية في عدم اهتمام وقال بغرور: 
-  "داااكتووور جمال تعالى..شوفت لقينا ايه .." 
ألقى جمال نظرة سريعة على المقبرة وشكلها المريب.. 
-  "احنا لازم نوقف الحفر  هنا حالا.." 
ضحك رمزي بسخرية،ثم أصدر صوتاً مقززاً لمحاولته لتجميع بلغمه وبصقه على الأرض ثم  قال ساخرًا .. 
-    "بنقولك لاقينا المقبره وخلال ساعات هنبقى بنرقص دانس مع الموميا إلى جوه .." 
تعالت دقات جمال لسبب لا يعلمه حقاً أنه لم يفهم كلمات جيسي ولكنه استشعرها..استشعر أن هناك خطر محدق الحدوث..استشعر أنهم وجدوا ما لا يحق لهم أن يجدوا..المصريون القدماء بالتأكيد لن يقوموا ببناء مقبرة بهذا الشكل لمومياء عادية..فحتى الملوك لم يمتلكوا مثل هذه المقبرة .. 
-  "أرجوك.. أوعى تخليهم يفتحوها هتحصل مصيبه" 
تحرك رمزي تجاه المقبرة خطوتين وقال بتجاهل: 
-  "مالك يا دكتور..هي ضربة الشمس اتنقلت من الخواجيه  ليك ولا ايه" 
أمسك جمال يد رمزي بعنف: 
-  "جيسى ماتت" 
( العاهرة لم تجد كهذا الوقت لتموت..لن أسمح لها بوقف مجهود خمس سنوات كاملة...) 
-  "بتقول ايه؟!" 
-  "بقول لحضرتك جيسي ماتت" 
-  "(باندهاش) ماتت..ماتت كده" 
-  "(بلهفة) بس ده مش كل حاجه؟" 
رمزي أصبح لا يستقوي على تقبل أي كارثة أخرى سأل جمال بحذر شديد وهو يعد نفسه لخبر أفزع من موت جيسى: 
-  "وهوفيه مصيبه اكتر من كده؟" 
جمال متردداً وجسده أصبح باردًا كالثلج رغم تعرّقه الشديد والشمس الحارقة.. (كيف أشرح له الأمر؟) 
-  "جيسى كانت..كانت..بتحاول تحذرنا..بتحاول تمنعنا من فتح المقبره..صحيح أنا مش فاهم كلامها واللغه الغريبه اللي كانت بتتكلم بيها..بس حسيت..ومين بوران ده!" 
تستشعر في مثل هذه اللحظة أن رمزي لا يريد أي فكرة غريبة تشتته عن فتح المقبرة. " لا يريد شاب متأثر بالعديد من أفكار أنيس منصور عن لعنة الفراعنه " ويخيف طاقم العمل بأكمله لا يريد حتى أن يدع لنفسه المجال حتى يفكر في الأمر..فالشك هو بداية الكفر.. وأفضل حال الآن هو نبذ أن فكرة غير مرغوب فيها.. جيسي ماتت بفعل الحمى فقط! 
-   "بلا حذرتك بلا قرف.. ايه المصايب ديه..لوبلغنا والحكومه شمت خبر اننا لاقينا المقبره هتكمل هي فتحها وتنسب بقى اكتشاف المقبره ليهم وتنسى ابونا احنا.." 
جمال يعلم أن رمزي إنسان حقير ولكنه ليس بهذه الصورة التي تجعله يترك الفتاة في الصحراء بهذا الشكل خوفاً من سيطرة الحكومة على الموقع الأثري الجديد." 
-  "حضرتك خايف احسن السبق يروحلهم..ده كلوا الي هامك..بقولك البت ماتت.." 
(أصبح الجميع يشك في الأمر الآن.. ولن أتمكن في خفيه أكثر من ذلك.. ) 
-  "متخليك في ام شغلك وملكش دعوه بحاجه تانيه" 
-  "بص..احنا لازم نوقف الحفر حالا"  
من بعيد بدأ تمايل هند وهي تتحرك في إرهاق بعض الشئ بجانبها مايكل يجرى عليه أحد العمال ويشير لشئ ويبادلا الحديث.. 
-  "اهدى ومتقولش حاجه ادام بت المجنونه إلى جايه ديه هه.." 
لحظات وأتت حديث مايكل مع العامل واستكملا مسيرتهم ناحية رمزي وجمال.. 
-  "أزيك يا دكتور..وازى جيسي دلوقتى.." 
ارتبك جمال كثيراً وهولا يعلم بماذا يجيب.. 
-  "جيسى .. جيسي ماا" 
لاحظ رمزي ملامح الذعر على وجه جمال فاندفع مقاطعاً إيّاه وأجاب هند.. 
-  "جيسى زى الفل..زى الفل.." 
"الحقيقة تراوغ خلايا جمال بشراسة قوية يحاول كتمها فلا يستطيع يصيح بأعلى صوت له جعل جميع طاقم العمل يلتفت له.. 
-  "لا مش زى الفل..جيسي ماتت!" 
 هند : "ماتت ؟! ماتت ازاى؟" 
رمزي:"ايه..بس يا جماعه ماتت الله يرحمها..ماتت زى الناس ما بتموت هنعمل ايه بس " 
هند:" بس انتا لسه قايل انها زى الفل.." 
رمزى:"هه..اه..ماهى زى الفل..زمانها مرتاحه من تعبها دلوقتى.." 
جمال:"يا جماعه افهموا..احنا لازم نوقف الحفر حالا.." 
مايكل:"وهنوقف الحفر ليه ؟!" 
جمال:"جيسي حذرتنى..وفضلت تقول كلام مش مفهوم كده.. وقالتلى..بصوا احنا لازم نوقف وخلاص.." 
رمزي: "انتا مجنون أنا صارف ألوفات مألفه عشان المشروع ده ودلوقتى هوقفوا .." 
هند :"خلاص يا جماعه اهدوا..أنا من رايى نبلغ بس عشان ياخدوا جثتها مينفعش كده الجوهنا حر اوى وكده مش هينفع خالص مع الجثه.." 
رمزى:"بردومينفعش.." 
هند:"ليه!" 
رمزى:"اهوكده وخلاص...بعد ما هنفتح المقبره احنا الاول..." 
هند:"لا ..لالالا...أنا عاوزه افهم ايه حكايه المقبره ديه بالظبط" 
رمزى:"جمال ارجع للخيمه وخليك جنب جثه جيسي لحد ما هنشوف هنعمل ايه ومتتصرفش من دماغك..وانتى يا هند تعالى معايا وأنا هفهمك الي عاوزه تعرفيه..وانت يا مايكل خليك مع العمال واوعى توقف الشغل مهما حصل..لازم قبل الشمس ما تروح نكون جوه  المقبره ديه.." 
*** 
-  "بصى يا هند..أنا هحكيلك بس لازم تبقى فاهمه سواء صدقتى اولا  هي ديه الحقيقه .." 
فضول هند غير المنتهي جعلها تتقبل أي شئ سيُقال حتى أن لم يكن غير مقنع؛لأنها لن تجد من رمزي سواه. 
-  "الحكايه بدأت من خمس سنين..تعرفى احساسك لما تفضلى خمس سنين من غير ما تصحى مفزوعه على كابوس..خمس سنين بتقتل وبتحرق وبتقطع حتت..كل ده ليه مش عارف..دوخت على كل الدكاتره النفسيه وده عار في بلدنا خدى بالك..بس روحت.." 
-  "وده ايه علاق.." 
-  "بدال طلبتى تعرفى الحقيقه..لازم تدينى الفرصه اكلم لحد 
-  النهايه.." 
-  "طيب اتفضل كمل.." 
-  "نظرات مراتى ليا انى مجنون وحتى ابنى بقى دايما بيخاف منى..فسيبت البلد وجيت على القاهره وفضلت عايش بتمنى الموت كل يوم علشان اخلص من الرعب إلى أنا فيه ده.." 
-  "تتمنى الموت علشان حلم!" 
-  "عمرك ما هتتخيلى  بشاعه إلى كنت فيه.." 
-  "كمل طيب.." 
-  "مسبتش حد الا ورحتلوا  دكاتره..شيوخ..قساوسه..حتى دجالين..محدش قدر يساعدنى عدا واحد كان شيخ عمروا فوق التسعين سنه..صح نسيت اقولك تعرفى أن ابويا مات بنفس المرض كوابيس لحد ما فيوم صحوا لاقوه مقتول" 
-  "مقتول؟!" 
-  "اوبمعنى اوضح مدبوح؟!" 
-  "ما ممكن.." 
-  "وكمان جدى وابوجدى..ماتوا بنفس الطريقه كلهم مدبوحين.." 
-  ... 
-  "اه واياميها كنت عندى 18  سنه.." 
-  "وبعدين.." 
-  "ممكن إلى هقولوا دلوقتى يكون جنون..بس ابنى بيكبر وفاضلوا اقل من شهر ويكمل 18 سنه نفسى عمرى ما ابويا اتقتل..نفس عمر ابويا لما جدى اتقتل..هتقوليلى ازاى تفكر بالشكل ده ..هقولك مش عارف..بس متاكد انى هموت.." 
-  "وبعدين قالك ايه الراجل العجوز ده.." 
-  "كان عندوا تفسير عن سبب موت كل واحد في النسل بتاعنا  لما ابنه بيوصل لعشرين سنه  وقالى اننا لينا علاقه بلعنه قديمه اوى متذكرتش في كتب السحر الا في كتاب واحد من اصل فارسى وحكالى أن اللعنه ديه مش بتفكك الا من خلال كتاب..المفروض اننا هنلاقيه في المقبره ديه" 
-  "ممكن يكون نص.." 
-  "حتى لونصاب..أنا زى الغرقان..بتعلق باى حاجه.." 
-  "بس بردوفي النهايه احلام.." 
-  "متقدريش تحكمى وانت بره..وهخسر ايه لوسمعت كلاموا" 
-  "وقالك تعمل ايه.." 
-   "حددلى تمن اماكن في حتت مختلفه كان خمسه منه في مصر واتنين السودان وواحد في ليبيا وقالى أن الكتاب هناك.." 
-  "وبدأت تدور.." 
-  "اربع سنين كامله بدور في الاماكن ديه.." 
-  "ملقتهوش لحد دلوقتى.." 
-  "لسه..بس هلاقيه جوه المقبره ديه.." 
-  "ليه متأكد.." 
-  "لانى روحت التمن اماكن وملقتش الكتاب.." 
-  !!! 
-  "بس في كل مكان في التمانيه كنت بلاقى جزء من رساله بالهيروغليفيه وجزء من خريطه بتوصف المكان ده والبركه مايكل إلى قدر يفك طلاسم الرساله ويحددلى المكان ده ..صحيح في الاول مكنش لاقي ياكل وجبتوا وهومعفن وركبتوا العربيه وبقى عنوا احسن شقه دلوقتى بس بعدها بقى طماع وبقى بيطلب فلوس بهبل علشان يكمل الرحله معايا يا الا يسبنى" 
-  "ولوملقتهوش..ولولاقيته هتعرف تفك السحر ازاى.." 
-  "مايكل اكيد هيعرف يترجموا صحيح هيتسغل الموقف وهيطلب إلى مطلبهوش قبل كده مش مقدميش حل تانى" 
-  ................ 
-  "طيب يا هند بذمتك..ما حاسه أن المكان هنا مختلف عن مقبره فرعونيه قديمه انتى شاركتى في العمل بيها..تحسى أن الجومخيف..تحسى برهبه لسبب مش عارفه.." 
-  ............ 
-  "تعرفى ليه واثق" 
أخرج رمزي ورقتين من جيبه منحهما إلى هند وقال: 
-  "ديه ترجمه  جزء من البرديه اقريها وهتفهمى كل حاجه..أنا همشى عشان اشوف وصلوا لايه" 
   أمسكت هند الورقة وهرعت في فتحها لقراءتها... 
*** 
 عندما كان يجلس القرفصاء يتأمل الخريف في عيون أشجاره الصلعاء هبط عليه الماكر بعيونه المذؤوبة..قطع رأسه بسيفه الممتزج بدماء الحارس جسام 
دورتين شمس مضت وبدأت الأشلاء تتناثر في الأنحاء،وانتشر الهلع والذعر بين أنحاء البلاد..وكنا لا نعلم كينونة الساحر الملعون إلى أن جاءنا من بلاد فارس العظيمة حاملين الأسرار يبيحون بها عن ساحرهم مراش ابن بوران الذي باع روحه وقلبه إلى شيطان،وتكون الدمج الملعون بعالمنا وأرادوا أن يولوا علينا حكاماً أشداء،ويمنحون الحرية لعالم الجان بالظهور والانتشار في الأرض ونصبح لهم خدام مطيعون.. 
طلبنا المساعدة من جميع الأمم والجميع خشع وقبل الذل والهوان وقالوا إذا لم يكن أمامنا سوى الموت أو الخدام لا نظن أننا سنقبل أن نرسل إلى الأبديّة أشلاء. 
عقدنا الاتصال الأسود بيننا وبين عالم الجان لوضع الحد لهذه المؤامرة الخسيسة من حارسهم جسام ولكنهم خشعوا ورفضوا وقالوا قوه الدمج أقوى من أي بشري أو جان.. 
دمج ابن بوران وجسام رهب الجميع من تحديهم .فلأول مرة في الزمان,بشري وجان في جسد واحد..العدو غير المعلوم قوته هو الأقوى  دائمًا.. 
كان لابد من بناة الأهرامات من التدخل،ووضع النهاية لهذه الكارثة واستخلصنا خير الشباب الذين قبلوا التضحية ثمنًا للكرامة وتخليص العالم من الاندماج الملعون،وكانوا كالعقارب تلدغ أعداءنا بشراسة لم توصف من قبل وهجموا على الساحر في قصره  تتقدمهم لميس خادمة معبد آمون التي ورثت عن أبيها أعظم فنون السحر الأسود ومن أمها أعرق أساليب الفتنة فخلقت كمزيج  كلعنة يحتفظ بها لمواجهة أعتى الأعداء كالساحر الفارسي.. 
وتم استياقه إلى منتصف البور ليدفن داخل قبره المسحور بسيفه الممتزج بدماء الأبرياء،ومعه ملعون العالم السفلي جسام محصنين أشد أنواع السحر؛وبذلك نكون تخلصنا من أكبر فتنة أصابت أرضنا ولم يبق لنا سوى الاحتفال. 
*** 
جمال يجلس بجوار جيسي ينظر لها إلى أن غلبه النوم وكان لا يوجد أفضل من هذه لحظة يسيطر عليه عقله الباطن ويمنحه جرعة لا بأس بها من  كابوس مفزع.. 
جمال يقف أمام كائن مرعب الهيئة..قبيح الشكل..طويل الشعر.. أسود اللون..أسنانه ملطخة بالدماء..عينين حمراوتين..يحمل في يده سيفه يقترب تدريجياً من أحدهم مقيّد الأيدي،ثم يهوى على رقبته لينتزعها من مكانها ليتلطخ الجميع بدمائه القاتمة. 
ثم يلتفت إلى الآخرين الذين كانوا من البشر وهم يسجدون له في خشوع ورعب يتملكهم،والعرق يتصبب من جسدهم تاركاً بقعة ماء كبيرة أسفل كل منهم.. 
وفتح فتى بشري أخر يحمل شخصاً مغشياً عليه الباب وقال بصوتٍ واثق ولهجة لا تعرف الضعف وهويُلقِي به على الأرض: 
-  "المترابط اهو.." 
رفع أحد الساجدين وقال يختلس النظر ثم صرخ بحده كأنه يعرف الفتى أو المغشي لا نعلم.. 
نظر له الشيطان وقال: 
-  "مترفعش راسك أبدا يا (....)" 
تشوش الصوت كثيراً  جعله لا يستطع سماع الاسم جيداً ولكنه كان غير مهتم كثيراً بهذا الأمر الآن،ثم تقدم الشيطان وقال بعض الكلمات من العربية والعبرية والمصرية القديمة والفارسية ولغات أخرى كثيرة..لم يتمكن الدكتور جمال القدرة على تفسير هذا الكلام إلى أن فتحت خلف الشيطان بقعة سوداء اللون في الحائط الخلفي وخرج منها ثمانية عشرة أيدي تلوح في الهواء كأنهم غرقا يتمنون النجاة..! 
الأمر يزداد غموضاً عما كان وجمال متحمس أن يفهم أكثر ماذا يحدث ولكنه صدمته نظرة الشيطان في عينيه جعلته يخاف ويُهذي بأنه لن يقول أي شئ عم شاهده هنا ولكن رفع الشيطان سيفه وكاد أن يهوى عليه بها.. 
إلا أن دقات قلب جمال التي تتسارع جعلته يستيقظ من هذا الحلم وهو يردد المعوذتين بصوره متكررة.. 
نهض من مكانه وألقى نظرة أخيرة إلى جيسي،ثم غطى وجهها بالغطاء الأبيض وشرع في شرب كوب من الماء،ولكنه أسقط الكوب على الأرض عندما سمع صرخات قادمة من الخارج..! 
*** 
-  "ديه ترجمه جزء من البرديه اقريها وهتفهمى كل حاجه..أنا همشى عشان اشوف وصلوا لايه" 
نهض رمزي يتحرك إلى أن وصل إلى المقبرة مجدداً وهو يجد العمال يزيحون التراب مجدداً على معدن المقبرة المهيب،ولكن أحد العمال قال بسرعة: 
-  "بسم الله الرحمن الرحيم...استاذ مايكل تعالى بسرعة" 
جرى مايكل تجاه المكان والعامل،وهو يشير على أرضية المعدن الذي كان يحتوي على نقوش قديمة تثير الاستفهام،ولكنها الآن صارت تثير الرعب عندما أصبح يخرج من أحد النقوش بضوء يتغير لونه كل بضع ثوانٍ... 
قال رمزي بانبهار:"ده ولا الافلام..ديه زى ما تكون سفينه فضاء في فيلم اجنبى.." 
قال له مايكل بصوت منخفض:"أنا بدأت أخاف من الموضوع ده..إلى بيحصل ده مش طبيعى.." 
-  "الفلوس إلى بياخدها تخليك تكمل مهما كانت النتيجة" 
تحرك مايكل قرب العامل وبدأ يلمس النقوش المنيرة. بدأ البعض في التغير لأشكال مختلفة أخرى وكأنها تُكوّن جملاً وكلمات قديمة علم بسرعة مايكل أنها تحذيرات شديدة الخطورة من فتح هذه المقبرة ولكن راتبه الضخم جعله أعمى لا يرى سوى الوصول للداخل مهما كلفه الأمر لذلك.. 
بدأ يزيل الأتربة على الرموز لتتضح أكثر إلى أن ارتعشت الأرض المعدنية أسفله،وبدأت في الانقسام والابتعاد عن بعضها مكونة فتحة لا بأس بها تكفي لعبور شخص تلو الأخر منها.. 
بسرعة قدّم أحد العمال وبدأ ربطه بالحبال وإنزاله من الفتحة لم يفت ثوانٍ حتى أعلن لهم أنه وصل إلى أرضية المقبرة من الداخل، وقال حسابه المبدئ للارتفاع أنه لا يتعدى الأربع أمتار.. 
تبعه مايكل واثنان آخران إلى الداخل عدا رمزي الذي ثِقل وزنه منعه من النزول. 
كانت الغرفة معدنية من الداخل سوداء اللون عكس لونها الخارجي الرمادي..كانت مضيئة بمصدر إضاءة غير معلوم..كانت ممتلئة بالنقوش من لغات مختلفة يأخذ مايكل وقته في الترجمة ولكن فيما بعد..تابوت ذهبي محكم الغلق شديد القوة منقوش عليه وجه نصفه لبشرى والأخر كائن بشع المنظر..بجانب التابوت لوحة شطرنج ملقاة على الأرض ومتناثر باقي القطع بجانبها..سيفان معلقان على الحائط بينهم معلق كتاب معدني الغلاف.. 
اقترب مايكل من الكتاب وأزال التراب بيده من عليه ورمقه وهو يبتسم ويقول في نفس: 
-  "ده بقى إلى هتموت عليه!" 
ثم التفت خلفه إلى العمال وقال: 
  "يلا بينا نفتح التابوت.." 
بدأ العمال بكل قوه وإصرار وحماس على فتح هذا التابوت قد وعدهم رمزي إذا وجدوا المومياء بمبالغ شديدة الضخامة للجميع وكل منهم يفكر ماذا سيفعل عندما يأخذ المال..الكل متيقن أنه على بعد ساعات قليلة من إنهاء هذا العمل والعودة إلى ديارهم.. 
ساعة من العمل الشاق أدّى فتح التابوت وهناك وجدوه..مقيّد بسلاسل حديدية في يده وقدميه،معصوب العينين مرتدي ملابس غير بالية.. أغلبها من ماده معدنيه كالدروع.. ولكن الأغرب بشرته التي كانت.. ليس لأي مومياء سابقة لم تكن الرمادية المقززة المتآكلة.. بل كانت طبيعية..كأنه كالشخص النائم..اقترب منه مايكل ووضع يده على بشرته وجدها دافئة دفئاً أثار الرعب في قلبه...كيف يمتلك تلك الشفاة الشديدة الحمرة..وضع مايكل يده على فم المومياء وإذ ينفتح عينا المومياء وتتحرك حدقتاه ناحية مايكل.   
ما يكل يتراجع وهو يصرخ وهو يجهل أن يده صارت بأربع أصابع لقد أكلت المومياء إحدى يديه..صرخة مايكل كانت كافية ليبدأ أحد العمال بالصعود دون حتى أن يعطى لنفسه فرصة أن يعلم ماذا حدث؟..أخذ الحبل وبدأ في الارتفاع..ورمزي صرخ بذعر من أعلى ويقول: 
-  "الكتاب..الكتاب.يا مايكل ..." 
المومياء بسرعة البرق تنهض من مكانها وتحمل أحد السيفين،ثم يلتفت إلى مايكل ويقول كلمات غير مفهومة ويهوي بها عليه ليقسمه إلى نصفين،وبدأ في قتل جميع العمال المتبقين بنفس الطريقة البشعة،ثم جذب العامل الذي يحاول الصعود من قدميه إلى أسفل وابتسم له ثم وضع سيفه في معدته وسحبه مجدداً،ثم طعنه مجدداً وكأنه يتلذذ بقتله وصرخاته إلى أن تلفظ أنفاسه الأخيرة.. 
رمزي ينظر من أعلى في حالة من الذهول مما يحدث فلعنة الفراعنة أمامه..ابن بوران عاد للحياة..جاء ليقتل..ولكن يقتل من؟ ولماذا؟.. لماذا هو عدواني بهذا الشكل؟البردية قالت أن المقبرة بها ابن بوران والشيطان جسام..أين جسام؟..أسئلة كثيرة لا إجابة لها الآن.. 
يجري بسرعة ينظر وراءه كثيراً،ثم يصطدم بشئ أمامه إذا به ابن بوران أو المومياء..أشكرك. جذبه من رقبته ورفعه إلى أعلى ثم جذبه إليه وقال بالفارسية التي فهمها رمزي.. 
-  "أشكرك..ولكني يجب أن أقتلك.." 
رد رمزي بالفارسية: 
-  "أنا لم أفعل شيئًا..أنا فعلت كل ما أمرت به.." 
قال ابن بوران: 
-  "أعلم.. ولكنه الأفضل.. الأفضل للجميع" 
حاول رمزي الحديث مجدداً ولكن ابن بوران هشم عنقه بيديه إلى أن صارت كالسائل بيده وسقط رمزي أرضاً فاقداً الحياة.. 
أخر لمحات من حياته كانت ذكرياته.. 
-  "مش قولتلك أن المقبرة موجودة!" 
-  "اه..ماتت وكانت بتقول كلام غريب..زى.. ما يكون تحذير" 
  
-  "لازم نوقف الحفر.." 
-  "أنا كل إلى يهمني الكتاب.." 
-  "الحارس التاسع" 
أغمض رمزي عينيه وانطلق أخر زفير له.. 
نهض من مكانه وألقى نظرة أخيرة إلى جيسي،ثم غطّى وجهها بالغطاء الأبيض، وشرع في شرب كوب من الماء ولكنه أسقط الكوب على الأرض عندما سمع صرخات قادمة من الخارج..! 
جرى مسرعاً إلى الخارج شاهد ابن بوران وهو يسحق رقبة رمزي بيده جرى بسرعة إلى السيارة المتواجدة أمام الخيمة وانطلق مسرعاً مبتعداً عن الموقع بأكمله تاركاً كل شئ ثم ألقى نظرة جديدة من المرأة التي أمامه شاهد هند وهي تجري بسرعة خلف السيارة وهي تصرخ.. 
 ولكنه تجاهلها عندما شاهد نصل سيف الفارسي يخترق جسدها فاستمر بالتحرك وزاد من سرعة سيارته نظر ابن بوران إلى سيارة وهو يجهل هذا الشئ المتحرك على أربع عجلات،واكتفى بوجبة بشرية لذيذة ولكنه هذه المرة هبط على جثتها وبدأ في تناول أجزاء من جسدها..وجمال ينظر لهذا المشهد وهولا يفكر سوى بالهرب والنجاة بروحه.. 
  
  
يعد مراش بوران أحد أفضل عشر حراس للملك ( الملك يعقوب الرمياني)  حاكم بلاد فارس في هذه الحقبة التاريخية وعلى الأخص كان الملقب بالحارس التاسع. 
كوّن تنظيماً سرياً في محاولة فاشلة منه للانقلاب على الحاكم ولكنه تم نفيه ورفض الكهنة تطبيق حكم الإعدام عليه باعتقادهم أنه على علاقة قوية بالشيطان ذاته،وسينتقم الشيطان منهم إذا منحوا الملك هذا الإذن. 
عاش مراش في مصر قرابة الست أشهر قبل أن يتلق خبر نفيه من البلاد المصرية.. 
تم العثور على مقبرة ابن بوران عام 1999 في إحدى بقاع الصحراء الغربية وتم مقتل جميع طاقم العمل دون استثناء،وأمرت الحكومة المصرية بعدم كشف سر المقتل أو البعثة بالكامل حتى لا يحد الخبر من قطاع العاملين في المجال الأثري.
وتم غلق القضية عن كونها  مفترس من الحيوانات هاجم الطاقم وقتلهم جميعً،وفي الأعوام الأخيرة ظهر عدد مماثل من الجرائم في محافظات مختلفة وتم التستر على الجرائم وأشيع في الصعيد أنه يوجد حيوان يُدعَى ( السلعوه) هو من يهاجم الأفراد ويحولهم أشلاء وهذه  خرافة.. 
  
  
لعنة الفراعنة تدك طاقم بحث في مجال الآثار بالكامل.. 
بى بى سى تيوز /2000 
بعد لعنة توت عنخ آمون الشهيرة.. قتلى بالعشرات داخل موقع أثري والحكومة المصرية تؤيد الجريمة ضد مجهول. 
آراب نيوز ديسمبر/1999 
قطيع من الذئاب تهاجم طاقم عمل في إحدى المواقع الأثرية ويفتك بأكثر من عشرين عامل. 
جريده الأهرام يناير/2000 
  
  2
   
أخطأ الكثير عندما ظن أن اللعنة انتهت،وكما أخطأ الكثير عندما شك ولو للحظة أن هدف جسام الأوحد هو إعلان كفر ضحاياه, إعلان الكفر لأي ضحية لجسام ما هو إلا بداية لطريق طويل وليس نهاية كما يعتقد البعض,الكفر بالنسبة لجسام كجرعة الخمر الأولى بطعمها المر ولكنها تتيح لك المجال للتّحرر من عقلك لتفعل ما كنت تخشاه تحت طائلة القيود والتقاليد الدينية,الكفر هو الضربة القاضية التي تخلق منك إنساناً لا يمتلك شيئًا يخسره أكثر مما فعله.فبالتأكيد لم يعد هناك ذنب أكبر من الكفر.. 
 جسام كبحر الرمال ما أن خطوت بداخله غرقت لا تستطيع النجاة,جسام هو رغبات الإنسان وشهواته التي طالما أرادها,للأسف كثيراً منّا نجا من تواجد جسام معه فهبَّ بصناعة جسامه الخاص ليخطو داخل الوحل برغبته المتناهية,غير أن هناك العديد من هو بمثابة جسام لنفسه يهوى الانحدار داخل شلال من الكبائر غير المنتهي. 
في محافظة الإسكندرية,ومنطقة (جناكليس) بالتحديد التي شهدت الواقعة الغريبة السابق ذكرها عن نورالدين واللصوص وابن بوران الذي سفك بدمائهم وجعل منهم أشلاء وأنقذ نور على عكس لقاءهم الأسبق الذي شرع ابن بوران لقتل نور وأنقذه جسام.. أسئلة كثيرة بدون إجابات..ولكن حان الوقت للإجابة على بعضها.. 
** 
يقف نور الدين بشرفة بيته يتأمل المارة أمام عينيه يسترجع ذكريات الماضي لا يعلم أن كانت مؤلمه أم سعيدة..معرفته بجسام كانت جيده أم لا.. فجسام صنع منه ذلك الصحفي المتألق الذي لمع اسمه في الآونة الأخيرة وطالما تردد على ألسنة الجميع لفظ مطارد الظلام ولكنه أيضاً جعله يصل بصديقه لحبل المشنقة..يسحب نور نفساً من سيجارته ويلفظه ببطء كالذي يطرد أفكاره مع دخانها فتتشكل أمامه سحابة صغيرة من كربون دخان سيجارته يرمق بداخلها لِبُرهة قصيرة وجه مخيف بأنياب طويلة تنظر له ساخرة، يُغمض عينيه ببطء حتى تتلاشى هلوسة عقله،ويظل مغمض العينين وعقله حائر على السؤال الأقوى الذي ظل يُؤرقه طوال الأشهر الماضية،وأصبح لا يطاق عندما اقترب تنفيذ حكم الإعدام على صديقه بلال.. 
"هل كان واجب الصداقة التستر على جريمة صديقه؟أم أنه فعل الصواب عندما قام بالإيقاع به " 
سؤال خدع نور الدين نفسه ليالٍ طويلة بداخله حتى صدقه, أخذ يخبأ الحقيقة بداخله حتى تلاشت,حاول تبديل الحقائق قليلاً حتى يُغيّر محور تأنيب الضمير إلى محور أخف قليلاً,يقين نور الدين بأنه قام بإيقاع بلال لم يكن سوى للشهرة وتحقيق المكاسب من وراء هذا السبق,نور يعلم في قرينة نفسه إذا لم يكن سيحصل على مكسب من وراء القبض على صديقه لما كان سيبلغ عنه منذ أول لحظة. 
يأخذ نور نفس أخر من سيجارته ولكنه أطول هذه المرة،ثم يلفظه بعنف ليوقف عقله تماماً عن التفكير،ويفتح عينيه مُلقياً بسيجارته في الشارع،ويتابع سقوطها حتى أصدمت بالأرض وتناثرت الحبيبات الحمراء،ولم تمر لحظة حتى دهسها أحدهم تحت قدميه.. 
** 
خطوات هادئة..حركات ثابتة..يتعالى صوتها مع كل خطوة.. تقترب من زنزانة بلال الذي ارتعشت يداه وطبلة أذنيه تتحس الأصوات القادمة ناحيته..قلبه ينتفض بقوة بداخل صدره يكاد ينفجر يسقط القلم المعدني الذي كان بيده ليختلط صوته بصوت الخطوات.. مسرعاً أخذ القلم وأخذ يكتب أخر ورقة متبقية.. يكتب أخر صفحة في حياته..أخر ملاحظاته.مواجهة الأخيرة بينه وبين جسام ورفضه للسجود أمامه..يدوّن ملاحظاته..وينهي برسالة قصيرة لنور الدين يطلب منه أن لا يتبع الشيطان جسام،ثم يتوجه برسالة للجميع بتجنب أسهم الشيطان ويطلب منهم الابتعاد،ويناجي ربه في أخر سطرين أن يسامحه عمّا بدر منه تجاه الأرواح الزاهقة بسببه وعلى يده وهو أشد الندم عما بدر منه. 
تنفتح الزنزانة وتتساقط دمعه من عين بلال معها يدخل ثلاث رجال ينظر أحدهم إلى بلال بأسى ويشرع في قول شئ يقطعه بلال وهو يمسح دمعته بيده.. 
-  "أنا جاهز..ثم صمت قليلاً وأردف مازحاً..تعرف أن أنا الوحيد إلى في الدنيا الى عرف يكتب الخاتمة في مذكراته!" 
أظلم من الظالم نفسه, هو من يساعد الظالم على ظلمه. 
** 
في التاسعة مساءا بمحافظة المنوفية بداخل المصحة النفسيّة المتواجدة في القرية المجاورة لقرية البيت الملعون.. 
تقف سارة الملاك الذي فقد براءته مع كل ظلم تعرضت له, الشمعة التي انطفأ نورها بظلم الجميع لها,الجميع استغلها بدون رحمة أو شفقة بدأوا بانتهاك حرمة جسدها،ثم الجهل ختم على قلوب أهلها وتسببوا في هروبها لتلجأ إلى البيت الملعون مأوى وتفضل مصادقة الجان عن البشر ولكن بلال وجسام فعلوا بها ما فعلوا لتحاول الاحتماء بنور الذي لم يكن بداخل عقله حينها متسع لها..ولم يفكر سوى الشهرة والمجد وسوق بلال للإعدام..تقف سارة أمام نافذة حجرتها وهي تتأمل شقوق البرق في السماء والرياح تضربها بقوة شديدة لا تشعر بها..فقوة ضربات الدنيا والبشر لها قتل مشاعر عديدة بداخلها وأصبحت لا تحمل بداخلها سوى شعور واحد ألا وهو الانتقام.. 
** 
وفي منتصف الليل وعلى أعلى نقطة على هرم خوفو الأكبر..يقف ملثم كعادته ابن بوران يتكفن داخل ملابسه السوداء عاري الذراعين ذات العضلات الضخمة الغليظة الموشومة برمز غريب عائد من لغات ما قبل التاريخ.. يبرز مقبض سيفه أعلى كتفه.. يغمض عينيه ثم يتخذ من يديه وضعاً للدعاء ينطلق معه شقان لبرق في السماء بقوة وتتعالى أصوات الرعد وتتساقط الأمطار بعنف وقوة غير مسبوقة.. 
يرتفع ابن بوران عن قمة الهرم بضع سنتيمترات قليلة وينطلق من يديه شعاعا ضوء أشبهان بالبرق يرتفعان إلى ما لا نهاية تنتفض معها حبيبات الرمال من حوله ليتلاشى بداخل الإعصار الترابي القوى.. 
** 
الساعة الثانية بعد منتصف الليل يدخل جسام بصورة بشرية المقبرة السابق ذكرها في الفصل الأول ويقف في منتصفها بالظبط،ثم يلتف حول محوره مرتين متتاليتين ببطء يبحث بنظرة عن شئ في المقبرة ولكنه لم يجده.. 
ثم يقع نظرة على القطع المتناثرة من لعبة الشطرنج يقترب منها ويمسك بقطعة الفارس ويتأملها بشدة وهي بيده،ثم يغلق يده عليها بقوة شديدة وهويضغط بأسنانه على شفتيه السفلى ثم يقول بعبارة فارسيه قديمة: 
-  "سأقتلك...يا مراش!" 
** 
الساعة الخامسة صباحاً وفي حي الدقي بالقاهرة يجلس الدكتور جمال على مكتبه يحملق أمام شاشة حاسوبه،وهو يتصفح بعض المواقع الإلكترونية الطبية ويتنقل بين المعلومات بتركيز شديد جداً،ثم يتوقف ويسجل بعد المعلومات في الأوراق الموضوعة أمامه وينهض مسرعاً تجاه مكتبته الممتلئة على أشدها بمئات الكتب الطبية يمر بعينيه على أسماء الكتب حتى وصل إلى ما يريد..يسحب الكتاب ويعود مجدداً إلى المكتب. 
يفتح الفهرس ويذوب عقله داخل العناوين الكثيرة إلى أن يأخذه لرحلة قصيرة للماضي.. 
ريم تستخدم "ريموت" التلفاز وتبحر به عبر القنوات بملل شديد بجانبها جمال يكتب بسرعة على لوحة مفاتيح حاسوبه المحمول.. 
ألقت ريم الريموت بجانبها ثم نظرت إلى جمال وقالت: 
-    "تعرف أنى كنت مرتبطة قبل ما أعرفك.." 
توقف جمال عن الكتابة مندهشة مما يسمعه ثم التفت ونظر إلى ريم.. 
-    "بجد؟" 
صمتت ريم تتذكر قليلاً بعض ذكريات الماضي ثم قالت وهي تضحك.. 
-    "آه والله.." 
وضع جمال حاسوبه بجانبه بعد أن توقّف عن العمل وجذبه الاهتمام أكثر لمعرفة المزيد عن هذه الحقائق التي لم يسبق معرفتها من قبل.. 
-    "وايه إلى حصل.." 
داعبت ريم أنفها وهى تقول بعدم اهتمام.. 
-    "محصلش نصيب.." 
قال جمال مازحاً.. 
-    "عندوا حق.." 
أطلقت زفير بصوت مرتفع ثم قالت بغضب مصطنع: 
-    "انا غلطانه انى بحكى مغامرات الزمن السحيق.." 
ضحك جمال وقال: 
-    "طيب يا مغامره كملى.." 
امتد ريم فمها إلى الإمام وهى تقول.. 
-    "مش حاكيه حاجه.." 
استمر وضع فمها على هذه الحالة التي ليس لها تفسير فأمسك جمال بيدها وأخذ يغمض عينيه ويفتحها مرات متتالية متسارعة ويقول ساخراً: 
-    "اصل مش متخيل حد يعرفك ويرتبط بيكى وبعدها يسيبك" 
جذبت يدها بعيداً وقالت مندفعة: 
-    "ده فضل من عند ربنا أن محصلش نصيب..دحنا سبنا بعض قبل ما يتقدملى باسبوع.." 
-    "اسبوع !" 
-    "ده كان مجنون.." 
-    "ازاى .." 
-    "تصدق انوكان بيقولى انوعندوا عفريت اسموحسام بيحققلوا كل حاجه عاوزاها وكان عاوز يعرفنى عليه.." 
عاد جمال وأمسك حاسوبه مجدداً وشرع في الكتابة وقال: 
-    "ما جايز كان بيهزر معاكى.." 
أمسكت بعض من الأوراق التي كانت بجانبه وبدأت تصطنع الفهم وهى تنظر لما بداخلهم من طلاسم طبية معقدة 
-    "والله ما كان بيهزر.. ده مقتنع بكده.." 
انتزع منها الأوراق حتى لا تخلطه فقد بذل مجهوداً كبيراً لإعادة ترتيبه وابتسم.. 
-    "ده كان شغال ايه.." 
-    "ظابط" 
نظر لها وقال: 
-    "يااااه..ظابط" 
-    "لا ومش ظابط عادى..ده ظابط امن دوله.." 
-    "يعنى درسنا حالات مرضيه شبه إلى بتحكى عنها ديه ممكن تفسيره على أنه انفصام..هروب من الواقع..اختلاق عالم موازى يعيش فيه مع حسام ده..حاجه من القبيل ده يعنى..بس دايما المرضى دول بيرفض اقحام حد في العالم ده ازاى كان عاوز يعرفك عليه؟!" 
ضحكت ريم بصوت مرتفع وقالت وهى تلعب في خصلات شعرها: 
-    "بعيدا عن انى مش فاهمه حاجه..بس خد الكبيره بقى.." 
توقف للمرة الثانية عن الكتابة وسألها وهو يحملق في شاشة الحاسوب.. 
-    "هولسه في كبير عن كده.." 
أخذت الحاسوب من على قدميه ثم أغلقته ووضعته جانباً وأجابت: 
-    "بلال اتحكم عليه بالاعدام بتهمه قتل امام مسجد وتجاره سلاح.." 
-    "بتكلمى بجد.." 
-    "اه والله..مش قولتلك مجنون.." 
-    "ده مش مجنون..ده عاوز دراسه" 
نهضت ريم من على الأريكة واتجهت إلى غرفة نومها وهى تقول: 
-     "يلا ربنا خلصنا من مجنون ووقعنا في واحد اجن منو" 
كلمات ظاهرها سخرية من ريم ولكن باطنها كان يحمل الكثير لجمال فقد كان بمثابة تصريح له بأن يتقدم على خطوته القادمة. وهولم يتأخر نهض مسرعاً يتحرك خلفها وهو يقول: 
-    "طب تعالى بقى وانا هوريكى الجنون" 
تلاشت الذكرى وتبدلت بأخرى وهو مهين داخل خياله لا يخرج منه مطلقاً.. 
مكتب الطبيب أسامة الشاذلي.. 
" عم جمال..صاحب ال 57 عاماً" 
جلس جمال على المكتب يرشف من فنجان قهوته وهو يتحرك بعينه على أرجاء مكتبه الدكتور أسامة الفخم ومكتبته العريقة وأرضيتيه اللامعة وكرسيه الجلدي المريح ثم قاطعه دخول أسامه من باب مكتبه وهو يحملق بداخل بضع أوراق باهتمام شديد وتجاهل مصافحة جمال وجلس على مكتبه يقلب في الأوراق ويقرأ وقد بدأت معالم وجهه بالكامل تتغير ثم نظر إلى جمال وقال: 
-    "جمال انا مش عارف اقولك.." 
انقبض قلب جمال في تلك اللحظة بقوة وظل ناظراً إلى أسامة بصمت لا يريد أن يتعجله بالحديث حتى لا يسمع ما لا سيسره أبداً..ولكن أسامة فعلها بالفعل وألقى بالقذيفة عليه ليحرقه بها تماماً  
-    "لوكيميا" 
بلع جمال ريقه مرتين متتاليتين وهبطت حدقتا عينيه تنظر لأسفل ثم رفعها مجدداً ناحية أسامه وهو في حالة ذهول ولكنه مازال في حالة صمت مستمرة.. 
-    "انا اسف..بس صدقنى انا اتاكدت من نتيجه تحاليل الدم بنفسى..عندها فعلا كانسر.." 
استشعر جمال رعشة في أطراف أصابعه تملكها بقوة عندها قبض يديه كمحاولة يائسة لإعادة التحكم في الأمور وقال بخوف: 
-    "ط..طب..طيب..وهوفي مرحله مبكره ولا لا.." 
وضع أسامة الورق جانباً ثم أشعل سيجارة وسحب منها نفسين متتاليين وقال: 
-    "صعب انى اجاوبك على السؤال ده في الوقت الحالي انت طبعا دكتور وعارف..دلوقتى هى هتفضل هنا الكام يوم الجايين علشان نعملها شوية اختبارات نشوف مدى انتشار المرض وبناء عليه هنحدد سواء المرحله مبكره ولا لا..بس ممكن تقولى ايه الحاجات إلى كانت بتشتكى منها خلال التلات شهور إلى فاتت..اى حاجه مهما كانت.." 
وضع جمال يده اليمنى على جبهته يحاول استرجاع تفاصيل 
 الثلاث شهور الماضية ثم أغمض عينيه وقال: 
-    "مش عارف..مكنش عندها حاجه تقريبا..كانت اوقات بتحس بهمدان وارهاق ..و.. ووو...ومن تلات اسابيع كده حرارتها وصلت لاربعين واديتها حقنه باراستيمول وبقت كويسه عليها.." 
-    "حاجه تانى؟؟" 
تزداد رعشة يديه وأصبح لا يستقوي على قبضها مجدداً أمسك بمقبضين الكرسي بقوة ليهدأ من رعشتهما قليلاً وقال: 
-    "م..مش عارف.. ممكن فقدت وزن شوية الفتره إلى فاتت..ولما ظهر عليها البقع ديه تحت الجلد جينا وعملنا فحص الدم.." 
-    "طيب عموما انا هعملها بذل قطنى واشعه رنين علشان اعرف مدى تطور المرض..وبعدها على طول هنبدأ في كورس العلاج..وعلى فكره هى مستنياك جوه  وشكلك ده مش هينفع خالص.." 
اندفع جمال بعصبية وازداد حدة حديثه إلى أسامه وقال: 
-    "ده سرطان دم..عاوزنى ابقى عادى وانا عارف أن فاضلها في الدنيا اسابيع" 
لم يختل ثبات أسامة لحظة وظل صامتاً قليلاً .. 
-    "اظن انك درست في الكليه يا دكتور أن اهم اسباب علاج السرطان هى الحاله النفسيه للمريض..ادخلها وخليها تعرف كل حاجه..اصدمها وخليها تدخل في مرحله انتكاسه واظنك فاكر أن الانتكاس لمريض السرطان معناه ايه..وبدل ما كان فاضلها اسابيع زى ما انت بتقول هيبقى فاضلها ايام..اعقل يا جمال واستهدى بالله" 
-    "طيب وايه العمل دلوقتى.." 
-    "ادخلها واقعد معاها عادى...كلمها عن المستقبل علقها بيه.. حببها في الحياه..خليها تحارب المرض من غير ما تعرف انو عندها.. وشيل من دماغك موضوع الاسابيع ده..المفروض انك مؤمن إلى جابهولها قادر يشيلوا منها.." 
-    "ب ... المعجزات خلصت يا دكتور.." 
-    "قوم شوف مراتك..وقوى ايمانك بربنا اكتر من كده بشويه.." 
عاد جمال للوقت الحاضر على صوت خطوات ريم الشديدة البطء وهى تستند إلى الحائط حتى وصلت إلى باب الغرفة المتواجد بها جمال ثم قال بصوت ممتزج بالألم: 
-  "مش كفايه كده  النهارده.." 
أمسك جمال الكتاب ثم ألقى به في المكتبة.. 
-  "لازم يكون فيه حل.." 
اقتربت ريم من الكتاب الملقى على الأرض وأخذته بصعوبة ثم وضعته في مكانه بالمكتبة وقال: 
-  "وحتى لومفيش.." 
ضرب جمال المكتبة بقبضة يده وهويصرخ قائلاً: 
-  "متقوليش مفيش حلول.." 
اِبتسمت  ريم قليلاً ثم قالت بمزح مصطنع: 
-  "انا خايفه من الى انت عامله في نفسك ده..تموت قبلى.." 
هدأت نبرة صوت جمال وهو يقول: 
-  "محدش هيموت..متقلقيش  مش هسيبك تموتى" 
اقتربت ريم من جمال حتى أصبحت أمامه مباشرة ووضعت يدها على خده وقالت: 
-  "سرطان الدم ملهوش علاج..جايز يكون ليه..بس ربنا لسه مأردش اننا نوصلوا.." 
-  "بس انا هوصلوا.." 
-  "كفايه..انك عارف..انك مش هتوصل..حرام نضيع الايام الباقيه بالشكل ده..خلينا نستمتع..نخرج..نتفسح..لوعاوز تبسطنى بجد خليك جنبى الايام إلى فاضله." 
-  "شعرى بيقع!" 
أمسكها من ذراعيها بعنف غير إرادي .. 
-  "هنشيلوا كلوا..مش هنستنى القدر والايام هى إلى تتحكم فينا..النهارده هتبقى اجمل واحده ونتى من غير شعر.." 
** 
يمسح نورالدين مقاله المقرر أرسله للجريدة بعد أن تم كتابته للمرة الخامسة,يطفئ سيجارته في الطفاية المتواجدة بجانبه ثم يغلق حاسوبه المحمول ويضع يداه على جبهته يحاول التركيز وإبعاد التشتت عنه,يزيل يده من على وجهه وينظر أمامه يجده واقف مبتسماً في هيئته ويقول له جسام: 
-  "مش مركز ليه؟" 
رمق نور جسام قليلاً ثم أعاد فتح حاسوبه مجدداً وقال دون أن ينظر له: 
-  "مش عارف اكتب.." 
اقترب جسام من أحد الكرسيين الموضوعين أمام المكتب وجلس على إحداهما ووضع كلتا قدميه على الكرسي الآخر وقال بسخرية: 
-  "معقوله!!" 
أمسك نور الدين سيجارة وهب بإشعالها ثم ألقى الولاعة على مكتبه وقال في توتر: 
-  "مش قادر اتخيل إلى حصل اخر سنه..صديق عمرى قتال قتله وتاجر سلاح..انا مبقتش اثق في حد..انا بقيت اشك في صوابع ايدى.." 
أنزل جسام قدميه من على الكرسي ثم اعتدل من موضعيته واتخذ وضع تركيز أكثر وقال: 
-  "الموضوع مش محتاج انك تثق ولا متثقش..انا مش هسيب حد يأذيك.." 
وضع نور سيجارته داخل الطفاية وتركها مشتعلة ثم قال: 
-  "طيب وبعد ما تمشى انت انا هعمل ايه؟!" 
أمسك جسام بضع ورقات المتواجدة بجانب حاسوب نور الدين وقرأ العنوان بصوت مرتفع.. 
-  "ليله في عماره رشدى المسكونه !..مثير..انت دخلتها؟" 
أخذ نور الأوراق من يد جسام وعاد إلى الكتابة.. 
-  "لأ!" 
عاد جسام وأخذ الأوراق مجدداً من يد نور الدين.. 
-  "أمال؟!" 
رشف نور من فنجان قهوته ثم قال عن ضيق صدر: 
-  "ادينى بكتب اى كلام" 
صمت جسام لثوانٍ قليلة ثم قال وهو يحملق في الأوراق: 
-  "طيب ايه تحليلاتك  للعماره ديه من خلال خبرتك ديه يا نور" 
يزداد غضب نور وهو يعلم أن جسام قد أتى فقط لتعطيله عن انتهاء من مقاله.. 
-  "معرفش.." 
جسام بثقة بعد أن ألقى الأوراق لنور.. 
-  "وإلى يقولك؟" 
اعتقد نور أن جسام بأي حال من الأحوال لن يتركه فأخذ بعض المعلومات الصادقة أو القريبة من الصدق سيكون الحل الأمثل لاستغلال وقت الحديث الضائع مع جسام.. 
-  "باختصار.." 
انطلق جسام في السرد كمذيع الراديو الذي سبق له ورفض تعيينه آلاف المرات..كان يحكى بتعطش للحديث: 
-  "أرض العماره والاراضى إلى جنبها لحد الديب مول تقريبا كانت ملك مستثمر مهم من المغرب  وكان شريك لراجل اعمال من الكبار في مصر.." 
-   "وبعدين .." 
-  "كان المفترض إلى هيحصل أن يتم فتح شركة كبيره اوى على الاراضى ديه ولاسباب ما اختلفوا الاتنين والشراكه انتهت وبدأوا يبيعو الاراضى..لحد ما اتفضلت اخر حته من الأرض ديه وكانت هى مكان عماره رشدى دلوقتى..كان كل حته ارض بتتباع الفلوس بتتقسم بين المصرى والمغربى..المغربى اتصرف تصرف غريب شوية قال لرجل الاعمال المصرى انا هتنازلك عن الأرض إلى فاضله ديه كنوع من الود بعد الخلافات وعشان العروبه 
 والوطن العربى والكلام إلى مبيأكلش عيش ده .." 
نور قد بدأ يشعر بالملل أحاديث جسام لم تأت بشئ مفاجئ كلام يشبه كثيراً ما كان يكتبه نور وما تم نشره على صفحات الإنترنت.. 
-  "كمل يا جسام.." 
-  "السحره في غرب افريقيا اوالجزاير والمغرب تحديدا في الفتره ديه كانوا مشهورين بنوع معين من السحر الاسود اسمو المايلونيس  وده نوع من السحر نادر جدا  أن حد يعرف يتحكم فيه.." 
لأول مره جسام قال كلمات جديدة ذات معنى قوى..أخيراً انتزع نور كلمات مهمة من جسام..اشتدَّ انتباه نور لجسام وقال بصعوبة: 
-  "كلمنى اكتر عن الماليويو.." 
-  "المايلونيس.." 
-  "اه..المايلونيس.." 
-  "ببساطه شديده جدا..انك بتقدم قرابين كتيره من نوع خاص وطقوس صعبه اوى..عشان مارد محبوس من سجن الجان وتحطوا تحت امرك.." 
-  "مش فاهم حاجه.." 
-  "بص انا هفهمك..عقليتكوا البشريه مش مقتنعه أن الجان عالم تانى ليه قوانين وحريات وديموقراطيات وعالم زيكوا بالظبط اواحسن كمان..عندنا سجون ومحاكمات وعدل ... عندنا اديان وكفر..عندنا كل حاجه زيكوا بالظبط" 
-  "اه..يعنى الساحر بيحرر مسجون من الجان ويخليه تحت امره.." 
-  "بالظبط كده" 
-  "وده ليه مختلف  عن تسخير اى جن تانى عادى؟وبردوايه علاقه ده بالعماره اصلا؟" 
-  "من ناحيه انومختلف فهومختلف جدا..اى جن بتسخروا ليك سياده عليه بس بمزاجوا..يعنى لوفكرت انك تأذيه متلمش الا نفسك وقتها من إلى هيعملوا فيك..اما المسجون ده دايما بيبقى خايف منك احسن ترجعوا السجن تانى..كمان قدره ساحر انويخترق سجن من سجون عالم الجن بتخوف اى جان منوا..بيبدأ الساحر ده يستغل الجان جدا لدرجه الاستعباد واذيه الناس وتعذبهم وحاجات من الشكل ده .." 
-  "قصدك أن العماره فيها جن مستعبد ومضطر يأذى الناس.." 
-  "الجن إلى جوه العماره مكلف بطرد اى ساكن يدخلها.." 
-  "طيب عن كلامك أن الموضوع ده قديم اوى..يعنى الساحر ده اصلا زمانو مات" 
-  "بس سحره مامتش..سحر المايلونيس مش بينتهى بموت الساحر.." 
نور بعدم فهم.. 
-  "اومال؟!" 
أخذ جسام فنجان القهوة الموضوع أمام نور ورشف منه ثم قال: 
-  "لوالساحر مات بيفضل الجن يكرر اخر امر مكلف بيه لوكان امر غير منتهى زى موضوع العماره..اما أن كان أمر منتهى زى مثلا لوكان الجن مكلف بأذيه إنسان والإنسان ده مات أو انتحر كده الجن يتحرر.." 
-  "يعنى سحر العماره ديه ينتهى بمجرد.." 
-  "ان العماره تتهد.." 
سمع نور الدين خطوات قادمة ناحية الغرفة همس بصوت منخفض في جسام.. 
-  "بسنت جايه..اختفى بسرعه .." 
فتحت بسنت باب الغرفة ونظرت إلى نور وقالت له وهى تحك عينيها: 
-  "هو انت كنت بتكلم حد يا نور.." 
قال نور بلهجة متسرعة متوترة: 
-  "ايه ؟!..لالا ..لا يا بسنت..انا تمام.." 
-  "طيب مش هتنام ولا ايه.." 
-  "لا هكتب بس المقال إلى المفروض اسلموا الصبح وهاجى انام" 
-  "كل ده لسه مخلصتهوش.." 
-  "لا..ايه..اه..اه..خلاص قربت اخلصوا .." 
-  "طيب..اعملك حاجه؟" 
-  "لا شكرا.." 
قالت وهي راحلة إلى غرفتها بصوت متقطع: 
-  "تصبح على خير.." 
-  "وانتِ من اهلوا.." 
رحلت بسنت إلى غرفة نومها وظهر جسام مجدداً ليجد نور الدين غير ملتفت له نهائي وعكف على حاسوبه يسجل معلومات "المايلونيس"، ويبدأ في كتابة المقال المفصل عن العمارة الملعونة,يبتسم جسام ثم يرحل في صمت.. 
  
  3
  
يتحرك (آدم) بثبات وثقة كبيرة جداً وحوله أربعة أشخاص لهم نفسه حجمه تقريباً ولكنهم ملثمين تماماً..الجميع يرتدي نفس الملابس الفضفاضة السوداء..ينتشر الدخان الرمادي حولهم كثيراً وهم يتحركون بثبات وثقة بخطوات شديدة الدقة تتعالى ضربات طبول من حولهم..تهدأ الإضاءة البيضاء وتزداد حدة الأضواء الحمراء. 
أمامهم يتواجد كرسي خَشبي ردئ يعلوه حبل شديد الغِلْظة مُتخذاً شكل مشنقة الإعدام.. 
يصعد آدم أمام الجميع على الكرسي الخشبي،ثم ينحني ليحي جمهوره من على المسرح والجميع ينظر له برهبة وخوف من نتيجة هذا العمل الذي سيحدث.. 
بثقة يدخل آدم رأسه في الحبل والابتسامة تتلاشى تدريجياً من وجه وظهر ذعر شديد القوى على وجهه وهو يسمع صوت اِحتكاك أخشاب الكرسي ببعضها.اختلس نظرات لفريقه الرباعي شرع في إطلاق جملة أخيرة ولكن الكرسي سبقه وتهشم تاركاً آدم متأرجحاً في الهواء ونظرات الرعب لا تفارقه صرخات الفزع انطلقت دون إرادة من جميع الحاضرين لظنهم بفشل عرض الساحر آدم الشهير..اِرتعش جسد آدم وهو يلفظ أنفاسه الأخيرة وتجحظت عيناه أمام الجميع وتصلّب جميع الحاضرين في رعب وذعر وفقد الجميع قدرته على التحرك. 
 يأتي أحد الملثمين بدلو يحتوي على مادة قابلة الاشتعال ويلق بها على جثة آدم المتأرجحة ويسرع أخر في إشعال النار بجسده حتى ذابت ملامح وجهه بالكامل داخل لهيب النار.. 
يتقدم الملثم الأخير ويقف أمام الجمهور مباشرة ثم ينزع قناعه وإذا به آدم.. 
يتعالى الصفير المتنهد ويكثر التصفيق والجميع مندهش لما يحدث..لا أحد يسأل كيف؟!..الجميع يعلم أن هناك خدعة..ولكن أي خدعة تجعل أحدهم يحرق آدم ثم يصبح هذا الشخص هو آدم.. كلام غير منطقي ولكنه حدث..كان بالإمكان أن يكون الكلام مقنع بأنه خدعة إذا كان يتم إذاعته خلال شريط تلفزيوني ولكن على مسرح وأمام الجميع..غريب جداً..ولكن براعة الخدعة وجمالها بأن تظل مبهمه لا يعلم مشاهدينا تفسيرها.. 
تقف ريم فرحة جداً لحضورها هذا العرض للساحر آدم مع زوجها الدكتور جمال..تتسع ابتسامتها وهى تصفق بحرارة شديدة وجمال ينظر لها بشفقة شديدة كأنه يريد ألا تغيب عينه عنها في أيامها الأخيرة..ويداه تقبض بشدة على زراع الكرسي الجالس عليه وبداخله الرغبة الجامحة غير المنتهية للتخلص من موتها مهما كلفه الأمر..مهما كلفه الأمر.. 
-  "شوفت..حرق نفسوا وبعدها طلع إلى جنبوا.." 
جمال غير مستمع لكلام ريم وغارق في بحر من التخيلات عن فقدان ريم والأمل المنعدم لإيجاد أي علاج في أي مكان داخل أي بقعة في العالم.. 
-  "جمال ؟!..اييييه روحت فين" 
-  "هه..موجود..معاكى يا ريم .." 
** 
أهلاً بكم أعزائي المشاهدين..النهارده في برنامجنا (الليلة المصرية) لقاء غير عادي..حلقة عن الجن والعفاريت..بس لازم انوه الاول أن الحلقه ديه للكبار فقط..ممنوع منعاً باتاً أن الأطفال تبقى بتتفرج عليها..لاننا النهارده مستضفين ضيف غير عادي..لمع اسمه في الفترة الأخيرة..أنه مطارد الظلام..النهارده ولأول مرة في برنامج تلفزيوني  يوافق على الظهور بعد رفضه عشرات من المرات بالتواجد على الشاشة الصغيرة..معانا ومعاكم الدكتور السابق والصحفى نورالدين 
تتوجه بعيونها من الكاميرا المقابلة لتنظر لنور الدين وتقول مصطنعة اِبتسامة لا تزول من وجهها أبداً.. 
-  "اهلا بيك يا استاذ  نور ولا تحب اقول يا دكتور.." 
بداخل بذلته الرمادية الأنيقة يعتلي رجله اليُسرى على اليُمنى ويعبر عن ثقته بحديثه.. 
-  "دكتور !..امممممم..اظن أن نور بس كفايه.." 
توجهت مجدداً لكاميرتها المقابلة تقلب في الوريقات الصغيرة بيدها لتبحث بداخلهم عما يَصلح أن يكون السؤال الأول.. 
-  "ممكن نبدا بسؤال خفيف كده بس ملفت الصراحه..دكتور صيدلى..باحث في علوم ما وراء الطبيعه؟ اوبشكل اخر  ليه اخترت صيدله؟" 
-  "لا الصراحه كليه صيدله هى إلى اختارتنى..كان حب من طرف واحد" 
ضحكت المذيعة باصطناع لم تتمكن ملامح وجهها في إخفائه وعبرت.. 
-  "لأ..لازم توضحلنا بقى يعنى حب من طرف واحد" 
امتدد شفتا نور قليلاً وحدقتيه تتحرك بسرعة 
-  "اتولدنا في مجتمع بيغنى دايماً بنبذ التفرقه العنصريه بس اتضحلى أن مفيش جيل طلع عندنا الا ومتآصل فيه التفرقات العنصريه بكل اشكالها وألوانها.." 
-  "ممكن توضح اكتر.." 
-  "اختيار الجامعه في بلدنا ما هوالا نوع للتفاخر ادام الاهل والاقارب مش اكتر..لا كليه هندسه اوطب هى القمه ولا حقوق واداب هى القاع.." 
-  "يعنى التحاقك بكليه الصيدله كان بناء على رغبه دفعك ليها حد من اهلك.." 
-  "بطريقه غير مباشره..فعلا انا طول فتره الدراسه في المرحله الثانويه كانت عندى رغبه جامحه للالتحاق بالكليه ديه..مش حب..بس تشبعت أن اجبر على حبها..اقنعونى انى بحبها لحد ما حبيتها..عشر سنين مش بسمع غير كلمه كليات القمه.. فلوس.. مكانه.. بلا بلا بلا.." 
-  "وده بقى إلى دفعك لتغير مجالك كلوا لما جتلك الفرصه.." 
-  "بالظبط.." 
-  "طب اشمعنى مجال التحقيقات في ما وراء الطبيعه" 
-  "فى لحظه بيبقى عندك فضول لومتمش اشباعوا ممكن يقتلك .. عالم ما وراء الطبيعه اوعالم الجن والشياطين وغيرها   عامل زى الباب إلى على طول ادامك بس دايما مقفول..بس بتحس بيه..عارفه يا منى لما تبقى في شقتك وتلاقى صوت جاى من اوضه غريب  مهما كنتى خايفه الفضول هيجبرك انك تروحى تشوفى جاى منين.." 
-  "وانت سمعت الصوت ده.." 
-  "ومقدرتش اقاموا .." 
-  "وفتحت الباب .." 
-  "تقدرى تقولى على مصراعيه .." 
-  "مخفتش ؟" 
-  "الخوف دايما موجود ..لانه سمه بشريه ..اوعى تصدقى حد يقولك انا مش بخاف..لانوكداب ... هوبس بيحاول يتجاهل الخوف ده" 
-  "حضرتك انا قريت  مقال ليك بعنوان عماره رشدى والماليونيس..وكان مقال شيق جدا وتسبب في العديد من الجدل والتساؤلات والهجوم بردو..ليه عمرنا ما شوفنا لنور تصريح واحد بيرد فيه على الهجوم ده." 
-  "فى كلمه جميله اوى قالها الدكتور ابراهيم الفقى الله يرحمه.." 
-  "الله يرحمه .." 
-  "دع لهم الكلام وده لنا النجاح..انا ناجح..الناس عرفانى بتحب كتباتى..سواء مصدقها اومكذبها مش هتفرق معايا كتير.. لان الاتنين بيقروها.." 
-  "طيب..عن كلامك أن عماره رشدى ملعونه وعلشان نتخلص من لعنتها لازم نزيلها ونعيد البناء.." 
-  "بالظبط .." 
-  "وبردولما دخلت عماره المنوفيه إلى كانت ملك الظابط بلال  اكتشفت أن فيه خدعه وخاطرت بحياتك علشان تكشف بلال..ممكن تحكيلى ايه إلى خلاك تكتشف أن العماره خدعه" 
-  "لعنه بيت بلال كانت مختلفه جدا..لانى في الاول وقبل ما ادخل كنت حاسس أن اللعنه إلى جوه قويه جدا..صحيح أن عالم الجن غريب وغامض..بس كانت اول مره اسمع عن جن بيقتل حد يدخل البيت..جريمه قتل الشيخ حسن كانت مخيفه شويه..كنت بقرأ كتاب (المفتاح العظيم) إلى لاقيت فيه كلمه غيرت فكرى خالص وفتحت دماغى جدا.." 
-  "ايه الجمله ديه.." 
-  "القتل سمه بشريه لم يتقنها الجن بعد ..." 
-  "ومن هنا شكيت في الموضوع..." 
-  "شكيت أن في حاجه غلط..وأن حد مستغل  البيت ده ستار لحاجه اكبر ..بس صراحه عمرى ما شكيت في بلال..ده من اعز اصحابى.." 
-  "امال امتى اول مره شكيت فيها في بلال.." 
ثم وضعت منى يدها على أذنها وهزّت رأسها عدة مرات لأعلى ولأسفل وابتسمت وقالت: 
-  "فى تليفونات كتيره اوى عاوزه تتواصل معاك يا استاذ نور..." 
-  "انا تحت امرهم .." 
-  "ممكن ناخد اول مدخله من مين ..اه انسه مريم" 
-  " ألوحضرتك ممكن أكلم الاستاذ نور " 
-  "طبعا اتفضلى مع حضرتك .." 
-  "ازيك يا مريم .." 
-  بصوت مذعور  " أستاذ نور..حضرتك اوعى تقفل الخط وابوس ايدك لوالخط اتقفل لازم ترجع تتصل بيا .." 
-  "اهدى بس واحكيلى في ايه.." 
-  " اييييه..انا..شوفتك..هناك..في الحلم .." 
-  "حلم ايه .." 
-  "كنت بتصرخ جامد..كانوا بيحرقوك .." 
-  "يا ساتر..مين دول .." 
-  "كانت عايزه تحرقك..وبتقول انت السبب في اللعنه وفي خروج..(تك ).. " 
-  "ألو.. مريم..ألو.." 
قالت المذيعة ويظهر على وجهها بعض مظاهر الخوف ثم اصطنعت اِبتسامة وقالت: 
-  "عذراً الاتصال انقطع..هنحاول نوصل لمريم تاني..ثم نظرت إلى نور وهي ترى الخوف متمركز في عيونه..ايه رايك في الكلام ده.." 
-  "ممكن نطلع فاصل ؟!" 
-  "فعلا..فاصل قصير وسنعود  مع اللقاء المثير جدا مع مطارد الظلام..اوعى تروحوا في اى حته .." 
انطفأت أنوار الاستوديو ونهض نور الدين وتوجه إلى دورة المياه ينظر إلى نفسه في المرآه،ثم اقترب بوجهه تجاه المرآة،وسحب جفنه السفلي لأسفل قليلاً ليرى الأشعة الحمراء لقلة نومه في الفترة السابقة وخوفه من شئ ما لا يعرفه..شعوره بالذنب والأسف لأسباب لا يعلمها.. 
اِهتزَّ هاتف نور الدين في جيبه في هذه اللحظة قام بإخراجه ليجد اسم عمر على الشاشة،الاسم الذي أعاد له ذكريات كثيرة يُحاول نور جاهداً نسيانها أو تناسيها بالتعبير الأدق..ضغط نور زر الإجابة ليسمع عمر يقول.. 
-  "نور..عاوز اشوفك.." 
-  "(بملل) في حاجه يا عمر ؟!" 
-  "موضوع مهم وضرورى جدا.." 
-  "عمر انا مش فاضى الفتره الجايه..هظبط وهتصل بيك .." 
-  "نور..انا لازم اقابلك...في حاجات كتيره لازم تعرفها.." 
-  "حاجات ايه ؟!" 
-  "مش هينفع يا نور.." 
-  "متقول يا عمر في ايه.." 
-  "تعرف حد اسموجسام؟" 
-  "ايه.." 
-  "نور انا هستناك بعد البرنامج في ( لاتينو) وحاول بأى طريقه تخلى جسام ميعرفش مكانك..ده لمصلحتك..(تك)" 
-  "عمر.." 
دخل أحد العمال إلى دورة المياه،ثم نظر إلى نور الدين وهو يصيح في الهاتف على كلمة (عمر) وقال بتعجب: 
-  "استاذ نور حضرتك كويس؟؟" 
-  تجاهل نور كلام العامل أو لم يسمعه نور وهو غارق في بحر أفكاره الوشيك على السفك بروحه داخل أمواجه العالية شعوره بقدوم كارثة نحوه بدأ بتجسد على أرض الواقع خلال مكالمة غريبة من فتاة تبشره باحتراقه قريباً..ثم..عمر كشف سر جسام..نور الدين لا يفهم شيئًا مما يحدث.. 
-  "انا جاهز" 
قالها بلال عندما علم بأنه حان الوقت..سقطت دمعة أخرى من عينيه وقال: 
-  "هوا مش المفروض قبل ما اموت يكون ليا أمنيه.." 
ثم ضحك بسخرية وأردف: 
-  "مكنتش اتصور انى هطلب الامنية التاسعه منك.." 
قال اللواء..وهو لا يفهم كلمات بلال المبهمة له 
-  "امنية تاسعه ايه يا بلال؟" 
-  "ايه..لا..ده موضوع مش مهم..ممكن أطلب اخر امنيه ليا قبل ما اموت.." 
-  "عاوز ايه .." 
-  "عاوز اشوف عمر.." 
-  "اشمعنى .." 
-  "ارجوك ... ديه مسأله مهمه جدا..لازم اشوفوا" 
-  "بس إلى اعرفوا أن عمر في مأموريه بره..يعنى مش موجود" 
-  "ابوس ايدك..شوفوا..جايز يكون رجع .." 
-  "حاضر يا بلال..حاضر" 
رجعنا تاني لحضراتكم مع اللقاء المثير للجدل جداً مع مطارد الظلام الصحفي نور الدين..أهلاً بحضرتك مرة تانيه استاذ نور .. 
هزَّ نور الدين رأسه هزة بسيطة في اتجاه رأسي مع اِبتسامة صغيرة 
-  "استاذ نور..ايه رايك في موضوع اللبس..يعنى جن يلبس انسان .." 
-  "رايى أن الحالات إلى بنشوفها في التليفزيون واليوتيوب وغيرها  هما مرضى نفسيين مش اكتر بسبب الجهل والفقر وتعب الناس..مين غنى شوفناه اتلبس..ولا وزير..ولا رئيس..اجنبى حتى ..مفيش" 
-  "يعنى حضرتك مش معترف باللبس خالص.." 
-  "مش مسأله معترف..مسأله أن الموضوع ده مينفعش تبقى شماعه  نعلق عليها كل حاجه..وانا خلال خبرتى مفيش حاجه اسمها اللبس الجسدى بين جن وانسان..اللبس إلى ممكن يحصل بينهم هومعنوى..عاطفى..الانسان ممكن يشوفوا يربط بينهم رابط معين بس مش مادى مش جسدى..يعنى مش اضرب المريض واقول انا كده بضرب الجن إلى جواه..ده تخلف.." 
-  "طب وتغيرات الصوت إلى المريض بيعملها.." 
-  "المريض النفسى ممكن يقتل نفسوا مش هيغير صوتوا!" 
-  "معانا تليفون كمان يا استاذ نور..مين؟" 
-  " نور.." 
-  "ايوه حضرتك مين معانا.." 
-  " نور..سامعنى.." 
-  "ايوه يا فندم..اتفضل انا مع حضرتك.." 
-  "سبق وأن قدمتلك خدمه..واظن أن ان الاوان لتردها لى .." 
-  "أيه..خدمه ايه..مش حضرتك.." 
-  "قاتل ومقتول..أحذر يا نور..أنت كالفيل داخل رقعة الشطرنج..وتذكر أن اللعبه ليست لعبتك .." 
أغلق ابن بوران الهاتف من الجهة الأخرى،وهويقف في مكان شديد الظلام منعدم المعالم  في إحدى البقاع النائية اِبتسم ابن بوران وقال بالفارسية: 
-  "مرحبا بك.." 
كان يقف جسام خلفه ولكن بهيئة مختلفة كثيراً عن السابق جسام لأول مرة منذ عصر طويل يظهر أمام أحد في صورته الحقيقية..يقف جسام وهو يرتدي سروالًا قصيراً حديدياً،وفوق رأسه قبعة معدنية مزودة بقرنين أسودا اللون،معلق على حزام أسود لامع يثبت به سيف فولاذي تظهر مقبضه فوق كتف جسام..كان ظهره غير كامل الانتصاب وبشرته مُغطاة بالكامل بشعر أسود قصير..عيناه حمراء اللون..يحتوي على ثقبين حال محل أنفه المضمور،لديه نابان بارزان بين أسنانه وكان في نفس طول قامة ابن بوران.. 
-  "(جسام) أعجبني ظهورك الدرامي لنور الدين في التلفاز..تريد أن تخبرني أنك متواجد باللعبة..هه .." 
ابتسم ابن بوران للحظات ورفع حاجبيه وقال: 
-  "ربما.." 
-  "(جسام) ستنهزم يا حفيد أهل فارس..كما فعلت في الماضي" 
-  "(ابن بوران) أتعلم كم تبلغ رغبتي في قتلك أيها الخائن الملعون" 
-  "(جسام) ومن أنت لكي تتكلم عن الخيانة يا مراش..أنت أول من نقض عهدنا وأردت الانفراد بالولاية لنفسك دوني" 
-  "(ابن بوران) وأنت يا جسام تسببت في دفني حياً أكثر من ألفي دورة" 
-  "(جسام) كنت تستحقها..إنها ثمن لخيانتك.." 
-  "(ابن بواران) ليس من حقك أن تملك نص كل شئ..فأنت مجرد خادم حقير من عالم الجان" 
-  "(جسام) ولا أنت تستحق كل شئ..أنت مجرد محارب حقير من بني فارس" 
-  "(ابن بوران) أنا من صنعتك" 
-  "(جسام) وأنا من حولتك من اللاشئ إلى كل شئ" 
-  "(ابن بوران) في الماضي كنت نكرة ممحاة ليس لك قيمه.." 
-  "(جسام) على العكس..فعلتك جعلتني أحولك من مجرد قطعة في لعبة شطرنج لدي إلى لاعب يتنافس معي.." 
-  "(ابن بوران) أنا قادر على قتلك.." 
-  "(جسام) ولما لا تفعلها.." 
-  "(ابن بوران) تعلمت منك..أن الملك هو أضعف قطعة لا يمكن حسم صراعنا من خلالها..أريد أن ألعب بقوانينك أريد أن ينتهي الأمر كما سبق وعلمتني..أنت الضعيف بدون جيشك..علمتني أن كشف تفاصيل من خطتي يربك الخصم..واليوم وبعد مرور أكثر من ألفي عاماً سأجرب معك الأمر..تحت ظلك من يسعي للانقلاب عليك..تحت ظلك من يسعى لقتلك ..
-  "(جسام) تريدني أن أكون قطعة داخل لعبتك؟" 
-  "(ابن بوران) أنت بالفعل قطعة بداخلها الآن.." 
-  "(جسام) من يعلم..من المحتمل أنك تكون أنت الذي بداخلها وليس أنا..وأكون أنا المتحكم كالعادة.." 
-  "(ابن بوران) تحاول ادعاء الغرور ولكنك خائف يا جسام..لأنك ولأول مرة تجهل ما أعده لك.." 
-  "(جسام) قريباً سأقتلك" 
-  "(ابن بوران) لا تستطيع..ترابطنا يجعلك تموت مع قتلى.." 
-  "(جسام) قريباً..سأحطم لعنة ترابطنا وحينئذٍ سأهشم رأسك" 
-  "(ابن بوران) منذ زمن قلت لي جملة آن الأوان أن أردها إليك..أنت مُحصن ضد أعدائك..احذر من أصدقائك..الخيانة دائماً تكمن في وزيرك.." 
-  "(جسام) لا أفهم..." 
-  "(ابن بوران) وهذا ما أريده.." 
صعد ابن بوران على ظهر حصانه الأسود الذي اطلع صهيله ورفع قدميه الأماميتين يتلاعب بهم في وجه جسام..ثم أردف ابن بوران وقال: 
-  "ارحل الآن يا جسام..واعلم أنك لست وحدك باللعبة!" 
ثم عدل من اتجاه الحصان وانطلق يذوب داخل ثنايا الظلام،ثم تصاعد لهب يأكل في جسام وهو صامت ثابت إلى أن ذاب هو أيضاً بداخله. 
في زنزانة رديئة جلس بلال يحملق في عمر بعين دامعة بينما عمر يتجاهل نظراته وحاجباه متعاقدان،وأثار الغضب والاشمئزاز تملأ وجهه . قال بلال وقد تملكته رعشة أسفل رقبته: 
-    "عمر.." 
أخرج عمر سيجارة من جيبه وقام بإشعالها وقال دون النظر لبلال: 
-    "ادامك خمس دقايق يا بلال..اكلم.." 
صمت بلال لثوانٍ منتظراً اهتمام عمر أكثر من ذلك لسماعه فما مقبل بلال على قوله يحتاج زروه الاهتمام التي تَصلُ إلى الثقة العمياء لتقبل الكلام.. 
-    "عمر..عمر بصلى يا اخى.." 
سوء معاملة بلال لعمر طوال السنوات الماضية جعلت علاقتهم في موضع شديد الحرج بعمر كم كان يشتاق ليرى بلال خارج الخدمة،ولكن القدر منحه أكثر من ذلك وجعل بلال يصل إلى الإعدام .. 
-    "عاوز ايه.." 
بلال شديد الحيرة من أين يبدأ حديثه كيف يقوم بإيصال فكرة وجود جسام..كيف يجعل عمر يصدق هذا الهراء وقد شكَّ بلال في نفسه ذات مرة كونه مجنون وتيّقن لبعض الوقت أن جسام مجرد خدعة من عقله الباطن.. 
-    "انا في حاجات كتيره مقولتهاش في التحقيقات بس لازم اقولهالك.." 
بلال مازال يصوغ الحديث داخل عقله من أين يبدأ الحديث ماذا سيكون رد عمر الآن.. 
-    "حاجات ايه.." 
عمر ما زال متأخذ وضعية  دفاعية عدائية لا تدعه يتقبل أي كلام من مجرم محكوم عليه بالإعدام ما باله أن كان الكلام خارج نطاق الطبيعة.. 
-    "هتفضل واقف كده.." 
احتد عمر في الرد وهويقول: 
-    "مش شغلك يا بلال" 
-    "ط..طيب..الموضوع كلوا بدأ لما قابلت جسام اول مره.." 
-    "ويطلع ايه جسام ده بقى أن شاء الله.." 
-    "جسام ده خادم من عالم الجن" 
تفاجأ عمر من حديث بلال غير المتوقع في آخر لحظات حياته  فمازال عمر يتذكر كذب بلال المتواصل لتضليل الجميع وترسيخ كذبه بشأن لعنة بيته ليتيح لنفسه الفرصة الكاملة لممارسة تجارته غير المشروعة.. 
اصطنع عمر ضحكة وقال: 
-    "حتى قبل اعدامك بدقايق لسه بتهرتل بالكلام ده.." 
أمسك بلال كتفي عمر يترجاه وهويقول في لهفة: 
-    "ابوس ايدك انت لازم تفهمنى وتصدقنى.." 
أنزل  عمر يد بلال وهويقول بغضب: 
-    "اصدق ايه.." 
ضم بلال يديه إلى صدره بسرعة ثم قال في خوف: 
-    "انا هفهمك..انا هحكيلك  كل حاجه.." 
ألقى عمر سيجارته ثم دهسها بقدمه في غيظ وقال: 
-    "قول إلى عاوز تقوله بسرعه يا بلال.." 
وبعد ساعة ونصف من السرد المتواصل من بلال لعمر وبلال يستمع وينظر إلى ساعة يده من الوقت للآخر منتظراً انتهاء حكايات بلال الصادقة لأول مرة بعد سنوات طويلة من الكذب المتواصل.. 
قال عمر وقد بدا على وجه أثار الملل الشديد من كلام بلال 
-    "خلصت؟" 
توقع بلال ردًا مماثلاً لهذا من عمر ولكنه لم يتوقعه أن يكون بهذا الجفاء.. 
-    "هوده ردك بعد كل إلى قولتهولك؟" 
قال عمر باندهاش: 
-    "امال عاوزنى اقولك ايه؟" 
رفع بلال كتفيه وهويحرك رأسه يمينة ويساراً ويقول: 
-    "معرفش.." 
سكن غضب عمر قليلاً ثم اِعتلى إحدى قدميه على الأخرى وقال بثقة: 
-    "بلال انت فاكر انك كده مظلوم؟انت فاكر كده انك بتحسن صورتك ادامى؟بفرض مثلا انى صدقتك وصدقت أن جسام ده موجود..ديه حاجه تورطك اكتر..تسقطك من نظرى كتيييير اوى.. لانك ضعيف بعت نفسك للشيطان إلى ضيعك وجابك هنا وامرك انك تكفر وكويس انك رفض على الاقل عملت حاجه صح.." 
أمسك بلال يدين عمر وثم نظر له في عينيه وحدقتاه مغلفة بدموع وداخل جوفها الأحمر.. 
-    "عمر..جسام قالى أن نور الدين ماشى على نفس طريقى.. قريب هيلبسوا البدله الحمرا زيى..بالله عليك يا عمر اسمعنى.." 
سحب عمر يديه ورفع حاجبيه وقال: 
-    "بتدافع عن نور بعد ما جابك هنا" 
طرق بلال على الطاولة بيده وقال بغضب: 
-    "مش نور إلى جابنى...إلى جابنى جسام..جسام هوا إلى بيخبطنا في بعض..جسام عامل زى لاعب الشطرنج واحنا كلنا قطع في ايدوا.." 
نهض عمر من مكانه وقال جملة لم يكملها: 
-    "بلال.." 
تسارعت دقات قلب بلال في تلك اللحظات وهويشعر بفقدان   أخر أمل له للخلاص من جسام ولعنته وقال وقد انغمس تماماً في الذل: 
-    "عمر..ابوس ايدك ساعدنى ننقذ نور من لعنه جسام..انا عارف ازاى ممكن نقتل جسام.. اه اه..انا  هديك دليل براءة جيهان من قتل شريف..جيهان مقتلتش شريف..انا إلى قتلتوا" 
(ما هذا الهراء.. ولكن.. دائمًا كنت اِستشعر إنها مظلومة) 
-    "انت بتقول ايه" 
-    "انا معايا الدليل إلى هبرأ بيه جيهان وهخلصها من الإعدام .." 
-    "فينوا..وايه علاقه ده بجسام إلى بتحكى عنوا..ثم صمت للحظات قليله واردف..اه  حتى جيهان قالت الاسم ده قبل كده.." 
  
نهض بلال من مكانه ووقف أمام عمر وقد بدأ يشعر ببذرة ثقة من عمر وقال: 
-    "عمر..مش هينفع اقولك كل حاجه دلوقتى انا عيشت مع جسام اربع سنين كامله انا عارف كل اساليبوا وعارف ازاى اتعامل معاه..اجل الاعدام يومين بس لحد ما ازودك بكل المعلومات إلى هتحتاجها..اتصرف ارجوك..يعنى انا هروح فين منا مرمى اهو.. يومين يا عمر..ابوس ايدك كل إلى طالبوا يومين" 
-    "وانا هتصرف ازاى.." 
أخرج بلال من جيب بدلته أنبول وحقنه ثم رفع حدقتاه لعمر وقال: 
-    "بعيدا عن الكلام الكتير ديه حقنه لواخدتها هروح في غيبوبه لمده يوم اواتنين  بعدها هصحى في المستشفى وهستنى كام يوم لحد ما يحددوا يوم جديد للاعدام.." 
-    "انت جبت الحاجات ديه منين..واصلا اضمن منين انك مش عاوز تنتحر" 
تجاهل بلال السؤال الأول، وقال: 
-    "مكنتش بهدلت نفسى ساعتين بقنع فيك..خلال الغيبوبه تقدر تعرف حقيقه الموضوع من نور بس اضغط عليه شوية في الكلام وهيقر بكل حاجه.." 
-    "ولوطلعت كذاب انا مش هستنى يحددوا يوم جديد للاعدام..انا هقتلك في المتسشفى بايدى .." 
رفع بلال قميصه الأحمر وأخرج من بنطاله مظروف يحتوي على أوراق عديدة وقدمها إلى عمر وقال: 
-    "خود دول" 
أمسكه عمر وفتح المظروف وأخرج الأوراق،وقال: 
-    "ايه الورق ده" 
-    "ديه مذكراتى للفتره إلى عرفت فيها جسام من اول يوم ليه لحد اخر زياره لينا..الورق ده هيجبر نور الدين انويطلع إلى عندوا" 
-    "طيب..انا هطلع وهقولهم انك كنت عاوزنى علشان تدينى مذكراتك اوصلها لحد من قرايبك ودلوقتى تدي لنفسك الحقنه بسرعه عاوزهم يدخلوا تكون في عالم تانى.." 
-    "تمام.." 
-    "عمر..انا متشكر اوى..واسف على اى حاجه عملتها فيك" 
-    "بلال..مفيش حاجه بينا هتتغير..انا لوهوافق على الكلام ده علشان سبب واحد انقذ نور من جسام بتاعك ده..ده طبعا لوفيه جسام اصلا." 
  
  4
   
خرج نور من الاستوديو بعد انتهاء لقاءه التلفزيوني وأخرج قطعة تمر وأكلها ثم استقلَّ سيارته وتوجه إلى الكافتريا لمقابلة عمر وهويفكر خلال الطريق من أين علم عمر بأمر جسام؟! 
يتفادى السيارة التي أمامه ويلوح يميناً بقوة شديدة ثم يزيد من سرعة السياره دون وعي منه ويومض السؤال الثاني في عقله..كيف سيصرفه عن أمر جسام هذا؟ 
 يحرك الذراع على يمنيه لينتقل من المستوى الثالث إلى الرابع في بنفس الوقت يتواجد خلفه مباشرة دراجة يرتدي سائقها خوذة سوداء يتحرّك بحركات بهلوانية كثيرة خلف سيارة نور الدين ويزيد من سرعته حتى يصبح على يمين نور بالضبط. 
يلتفت له نور الدين وينظر له باشمئزاز وسرعان من نسيه وغاص بعقله داخل السؤال الثالث..ماذا سيفعل إذا هدده بفضح أمره؟وكشف للجميع أن شهرة نور السابقة سببها الجان وليس مجهوده كما يعتقد الجميع..ثم هزَّ رأسه بقوة كأنه يرفض هذه الفكرة وقال بصوت مرتفع قليلاً: 
-    "أصلا محدش هيصدقوا" 
أخرج سائق الدراجة من جيبه مسدسًا ثم وجهه لرأس نور الدين مباشرة فزع نور لرؤيته فوهة مسدس موجهة تجاهه ولم يتخذ وقتاً طويلاً حتى أدار عجلة القيادة مبتعداً عن الدراجة ثم حاول السيطرة على السيارة ولكن الأمر أصبح مروعاً الآن.. 
"أين أنت يا جسام؟" 
تقترب الدراجة منه مجدداً وتقترب فوهة المسدس منه علم نور أن الأمر لابد من المواجهة وليس الهرب أدار نور عجلة القيادة ولكن هذه المرة اِقترب بقوة من الدراجة فبكل تأكيد السيارة قادرة على سحق الدراجة والإطاحة بسائقها..بالأمر صار قاتلاً أو مقتولاً ولكن المحير في الأمر  لماذا يفعل هذا ذلك السائق المجنون؟! 
تمكن صاحب الدراجة من رفع عجلة الدراجة الأمامية ليتحرّك على العجلة الخلفية فقط وتمكّن بحركة بهلوانية أن يلتف بالدراجة بعيداً عن السيارة.. 
عاد نور للنظر للطريق واستكمل طريقه بعد أن ابتعد عنه صاحب الدراجة وليجد ضوءا شديد القوة يُعمي عينيه،ثم يفقد الوعي لشدة الاصطدام.. 
السيارة منقلبة على جانب الطريق والدماء تتساقط من جبهة نور الدين وهوفاقد إحساسه بأغلب أعضاء جسده.. 
-    كان نور يثق أن جسام لن يظهر هذه المرة لإنقاذه..بسبب .. 
-    -  "بص بقى  انا راجل مجوز وجوظهورك في كل حته وكل وقت ده مينفعش وبعدين  اعرف منين اذا كنت بتتجسس عليا .." 
-    "تتنازل عن الامنيه الرابعه ؟!" 
-    " مع أن المفروض لا..بس ماشى عاوز اعرف طريقه للخصوصيه شوية .." 
-    "حبايه تمر واحده بتخفى الانسان عن نظرى ..يعنى قبل ما تنويها مع مراتك اضرب انت وهى كل واحد فيكوواحده تمر ده طبعا بجانب البرشامه التانيه ليك..هاها" 
صوت سيارة الإسعاف يدوّي داخل أذن نور ورجل الإسعافات يصعقه بالكهرباء بداخلها ليعيد له الوعي لجزء من الثانية ثم يفقده مجدداً.. 
-    "بص الامنيه الاولى..انا شغلانه المندوب ديه مش جايه معايا خاااالص..انا عاوز اكون مختلف..ع..عاوز اكون مشهور عاوز فلوس في الامنيه التالته..وعاوز القنوات كلها بتتخانق عليا..عاوز اكون.." 
-    "اهدى اهدى..انت بتطلب بسرعه كده ليه..انا مش همشى انا قاعد معاك لحد ما تخلص التسع امنيات..وخد الوقت إلى تحبوا براحتك..شهر اتنين ثلاثه..سنه براحتك.." 
-    "بس اشمعنى انا ؟!" 
-    "حاكمنا قرر كده وانا مقدرش اخالفوا" 
-    "وليه.." 
-    "تعويض عن محاوله ابن بوران لايذائك.." 
-    "طيب هوا.." 
-    "مش كفايه اسئله في حاجات مش هتهمك وتركز في امنياتك" 
-    "عندك حق.." 
يحمل سرير نور النقال أربع أفراد من رجال الإسعاف ويهبطوا به من سيارة الإسعاف،ويتوجهوا به لداخل المستشفى وكاميرات الصحافة تحيط بالسيارة لتصوير مطارد الظلام بعد حادثة المروع، وتقف بسنت وهى تبكي بحرقة أمام السيارة وهي ترى زوجها مقاتل الأشباح على حافة الموت،وعمر بداخل سيارته أمام المستشفى يندب حظه السئ. 
-    "ايه الحظ ده!" 
شك عمر في أمر الحادث منذ اللحظة الأولى أنه مدبر من جسام ولكن هل من المقنع أن يرسل جسام أحد يستقل دراجة بخارية لقتل نور! 
يفتح نور عينيه ببطء ليرى كشافات سقف الطرقة تتحرك بسرعة فوقه،وسريره يهتزُّ بقوة أثر تحركاته السريعة أغمض نور عينيه واستسلم لمصيره التام أما أن ينتهي مفعول حبه التمر ويأتي جسام وينقذه أو..أو تنتهي حياته وهو جاهل عن هوية الشخص الذي استباح دمه وقرر الخلاص منه. 
ساره تمسك جهاز راديوقديم تتنقل بين محطاته حتى وصلت إلى إذاعة "أف أم"  إنها سهرة ينتظرها الكثير وحكايات أحمد يونس المرعبة.. 
أمسكت الهاتف وقامت بالاتصال على الرقم الخاص بالبرنامج الإذاعي.. 
-    "ألو.. مين.." 
-    "مش مهم أنا مين.." 
-    "عاده البدايات ديه بتبقى مع اسامه منير بس مش مشكله.. اتفضلى .." 
-    "عاوزين قصه رعب..انا هحكيلوا قصه رعب..قريت مره في كتاب قديم أن الضعف يولد الظلم..والظالم زى إلى معاه شعله وعمال يحرق في كل إلى حاوليه..بس ميعرفش أن النار ديه هتكبر منو وهتحرقوا هوشخصيا.." 
-    "ده كلام كبير كبير كبير اوى..واحده واحده وقوليلنا حكايتك .." 
-    "بالنسبه للشيخ حسن انا بنت غلبانه مغتصبه..وبالنسبه الظابط بلال فانا ساكنه بيته الملعون..بالنسبه لنور انا السبق الصحفى..بالنسبه .." 
-    "طيب ليه كده..بالنسبالك انتى..شايفة نفسك مين .." 
-    "انا اتغيرت..انا المتعطشه للموت .." 
-    "ياساتر ... عاوزه تموتى ؟!!!" 
-    "هاهاها..لا انت فهمتنى غلط خالص..انا عاوزه اموت..عاوزه أقتل..انا بقيت متعطشه انى اسمع صراخ الناس.." 
-    "يا ساتر يارب..ليه  كده بس" 
-    "اشمعنى انا اتظلمت..اشمعنى دوقت كل المر في حياتى..انا عاوزة اوجه رساله لاخويا..وابويا..وامى..انا هرجعلكوا ويوم ما هرجع هتبقوا اشلاء..هدبحكوا..(تك)" 
مازال صوت يونس يتكلم بعد أن أغلقت سارة الهاتف.. 
-    "طبعا..يعنى..انا مفتهمش حاجه بس..انا خوفت.." 
أمام سارة ظهر جسام في صورتها كعادة جسام 
-    "غلط يا سارة..إلى عملتيه ده غلط" 
فزعت سارة قليلاً ولكنها لم تصرخ ولم تقل شيئًا 
قال جسام: 
-    "انا عارف انك تعبتى كتير في حياتك..وعلشان كده انا هساعدك تنتقمى من إلى ظلمك .." 
قالت سارة بعد أن تلاشى الخوف من ملامح وجهها: 
-    "انت مين؟!" 
قال جسام: 
-    "انا إلى هأهلك انك تاخدى بتارك.." 
-    "ازاى ؟!" 
-    "ازاى ديه بتعتى انا.." 
أدار عمر محرك السيارة لا يعلم إلى أين يذهب وما يصح أن يفعله في هذا الوقت هل يتخذ القرار النهائي بغلق هذا الأمر إلى الأبد وعدم الانخراط فيه حتى لا يصبح جزء منه.. 
ثم عاد يفكر قليلاً في كون الأمر مجرد خدعة يقوم بلال ببثها حتى يؤجل الإعدام بضع أيام وثم يتراجع عن هذا التفكير لسببين: الأول: أن نور لم ينكر اسم جسام ولم يتعجب أيضاً كما كان متوقعاً،بل ظل صامتاً وكأنه في حالة صدمة والسبب الآخر أن بلال بالرغم من كونه فاسد وقاتل ولكنه لا يلعب بهذه الطريقة مطلقاً وبضع أيام جديدة له لم تقدم له الجديد.. 
لن يخاطر بكونه بهذا الأمر أمامي بهدف أسبوع أخر في عمره.. 
يستشعر عمر أن الأمر حقيقي ولكنه يخشى الدخول ولكن تباً للفضول.. 
قرر عمر أن ينهي التفكير ويأخذ بضع ساعات من النوم ويبدأ اليوم الجديد في التفكير حتى يجد الحل لهذه المسألة المحيرة.. 
الرابعة فجراً من اليوم التالي.. 
يستيقظ عمر فزعاً على طرقات شديدة القوة على بابه ينظر إلى هاتفه ليرى الساعة ويجدها الرابعة فجراً.. 
-    "مين الغبى إلى بيخبط ده.." 
قالها لنفسه وهويتحرك متأرجحاً حتى وصل إلى الباب وفتحه ليجد بواب عمارته يقول: 
-    "ألحج يا  عومر  باشا  عربيه حضرتك بتتحرق" 
دفعه عمر وجري ليهبط الدرج حتى وصل إلى سيارته وهى مشتعلة والدخان يتعالى منها وجد بجانبها البواب يقف وهويحمل دلومياه ويقوم بسكبه عليها ومعه بعض الجيران.. 
نسى عمر في هذه اللحظة سيارته وركز في تواجد البواب بالأسفل كيف؟! لقد سبقه عمر لأسفل وبقى.. 
-    "امال مين إلى فوق ؟!" 
صعد عمر الدرج بسرعة وهولا يفكر في الأمر ولا يحاول إيجاد أي تفسير له بجميع تفسيراته مرعبة.. 
وصل الشقة وفتش كل شبر منها ولم تكن تحتوي على أي شئ وكل شئ في مكانه ومسدسه مازال في موضعه.. 
كل شئ على ما يرام باستثناء تلك الورقة الملقاة أمام باب الشقة.. 
فتحها عمر ووجد؟! 
في نفس الوقت تقريباً يظهر جسام أمام نور الدين في المستشفى   ينظر له بغضب شديد،ثم يقترب منه ويمسك يده يستشعر تحركات طفيفة في أصابع نور ينظر جسام إلى عيون نور ليجدها غير مكتملة الانغلاق..وتتحرك شفاه نور هامسه.. 
-    "امنيه..اش..اشفي" 
وضع جسام يده على شفتي نور ليوقف حديثه ثم قال: 
-    "اهدى..انا عارف امنيتك..نام هتصحى تلاقى نفسك سليم.." 
لم يسمع نور كلمات جسام ولم يفتح عينيه مجدداً وتوقف عن الكلام وهوبداخل يقين أن جسام لن يتخلى عنه مطلقاً وبالتأكيد سيجد الحل قريباً.بينما تلاشى جسام ذات ذرات الهواء وهوشديد الغضب بما حلّ على نور الدين.. 
يفتح بلال عينيه بعد أن عاد من غيبوبته يحرك يده فتأبى التحرك بتقيدها في السرير يُنادي بصوتٍ ضعيف على أي أحد قريباً منه فيرد عليه عسكري الحرس على باب الغرفة فيطلب منه بلال ورقة وقلم.. 
-    "بلال باشا..حضرتك عارف النظام..مينفعش .." 
-    "انا محتاج الورقه ديه ضرورى..انت عارف انى هموت خلال ايام..ابوس اديك لازم اكتب الرساله ديه .." 
-    "حاضر .." 
انصرف العسكري لمدة خمس دقائق وعاد.. 
-    "اتفضل.." 
-    "هكتب ازاى وانا كده..ممكن تكتب إلى هقولك عليه .." 
-    "طبعا .." 
توقفت عن الكتابة عند نهاية الفصل الرابع بسبب قوة الصداع غير المحتمل حبتين بروفين 600 جم لم تأت بأي مفعول معى على غير العادة أنا حقاً أصبحت في أشد إرهاقي لا أستقوي أبداً على اِستئناف الكتابه اليوم ..لا يهم..مازال أمامي غداً بأكمله لاستكمال ما بدأت ولا ننتهي من هذا الأمر إلى الأبد.. 
نهضت وتحركت تجاه سريري وأنا ينتابني شعور لا أفهمه شعور أشبه بذلك الإحساس الذي كنت أستشعره عندما كنت أضع يدي قرب شاشة التلفاز..وأشعر وكأن مجال مغناطيسي يحيط بى من جميع الاتجاهات..مادخل هذا بالأحداث؟..لا أعلم ولكنني أظن أن هناك شئ أنا لا افهمه.. 
اِستلقيتُ على السرير وأنا افكر في ردود أفعال القراء بعد الجزء الثانى من الرواية..الكثير ينتظر النهاية..موت جسام..موت سارة.. موت نور.. موت الجميع .. 
لماذا صرنا شعب يعشق الدموية؟!حتى بداخل الروايات الخيالية..ولكن هذا ليس خيالاً..لا أعلم كيف..ولكن.. 
-    "ليه صنعتنى.". 
عندما صدر ذلك الصوت الأنثوي وأنا مستلقي انقبض صدري أنه ليس صوت أمي ولا أختي ولا.. 
-    "مين بيتكلم ؟!" 
انظر يميني يساري خلفي..ولكنها كانت أمامي بشعرها الأسود الناعم وبشرتها الناعمة شديدة البياض شفايفها الحمراء وعيونها السوداء قالت وهى تلوح بيدها الصغيرة: 
-    "ليه عملت كده ؟! .." 
نعم..نعم..إنها سارة كما رسمتها..كما تخيلتها  ببراءة وجهها وسحر عيونها..ولكن كيف؟ 
-     "انتى سارة صح ؟" 
تدمع عيناها وهى تتكلم..سحقاً لي ما الذي فعلته بهذه الفتاة..ولكن أنا لم أؤذيها..وكيف سأؤذيها.. 
-    "أيوه..انا المظلومه دايما..انا البنت المغتصبه وسط اهل مفيهش انسانيه..انا البراءه إلى قتلها جسام وبلال..انا إلى باعها نور علشان الشهره..انا اكبر ضحيه ليك في الروايه.." 
أنا لا أفهم شيئًا.. 
-    "بس يا ساره..ديه روايه..قصه..يعنى..يعنى مش حقيقى..كل ده مش حقيقى.." 
ضحكت سارة وقال ساخرة: 
-    "انت لسه مصر أن كل إلى بتعمله مجرد روايه..ديه لعنه يا دكتور وانت نقلتها..الروايه خرجت عن سيطرتك.." 
-    "متخافيش يا ساره..انا هنقذك.." 
-    "تقذنى ! ..ازاى بانك هتحولنى لوحش آدمى عاوز ينتقم عاوز تثبت ايه في الروايه أن البقاء للاقوى..لومصمم تخلى الحياه غابه انا مش قابله اكون حيوان فيها.." 
-    "بس.." 
-    "انت فاكر جسام هسيبك؟!" 
-    "انا إلى صنعتوا.." 
-    "وهو يقتلك.." 
-    "مش هيقدر" 
-    "وهيقتلنا كلنا." 
-    "هحميكوا.." 
-    "لما تحمي نفسك الأول.." 
ثم ظهر خلفها بجسده الأسود وشعر الأسود المبتل تقدم بخطوات ثابتة وهويحمل خنجره.. 
-    "ساره خلى بالك.. ساره.." 
لماذا سارة لا تسمعني؟يجب أن تهرب جسام سيقتلها وقف جسام خلفها مباشرة ثم طعنها بخنجره لتتجحظ عيناها،ويخرج دماؤها البرئ من فمها وأخرج خنجره وأزال بلسانه الدماء من على خنجره..ونظر لي وقال بالفارسية: 
-    "حان الوقت الاستكمال أنهض.." 
نهضت فزعاً وأنا أصرخ باسم سارة..وجدت يدًا مجعدة على جبهتي وصوت أجشم لأحد الافراد يتمم ببعض العبارات غير المفهومة نظرت على جانبي وجدت من يرتدي جلبابًا أزرقًا وذقنه تصل إلى منتصف صدره وعلى رأسه عمة بيضاء وعلى يساري تواجدت أمي وهي تبكي على حالي.. 
قال الغريب: 
-    "متخفش انا هفكلك السحر إلى معمولك.." 
نظرت لأمي في عدم فهم فقالت: 
-    "عمك ياسين هيعرف يعالجك..وهيبعد عنك الجنيه إلى اسمها سارة ديه" 
ظللت دقائق في حالة ثبات لا أتكلم نهائيًا أولاً أعلم ماذا أقول..ماذا أشرح؟..وكيف أشرح شئ أنا لا أفهمه  ولا أجد له تفسيراً..هل جميع الكُتّاب لهم نفس حالتي؟..شخصيات الرواية تحاول التواصل معي..لم يكن حلمًا..أعلم أن هناك شئ غير منطقي ولكنه حقيقي..لا أفهمه ولكني استشعره.. 
تعالت ضربات الصداع في رأسي وهُمس في أذنى بالفارسية: 
-    "اخر تحذير لك ستراه الآن..وانهض لاستكمال عملك.." 
وفي أذني الثانية تعالت صيحات صراخ سارة وهى تقول: 
-    "لا لالا..لا يا أحمد..متكملهاش..هيقتلك .." 
تعالى صراخ سارة لدرجة صارت مرعبة تكاد طبلة أذني تنفجر.. 
نظرت للشيخ ياسين وقلت بكلمات محدودة: 
-    "انت سامع؟" 
رأيت بأعماق عينيه بذرة لشعور خوف يستشعر صدق كلماتي  يعلم أن هناك ما هوخارج عن نطاق الطبيعة. 
حمل أشياء ورعشة تتصاعد في جسده قال بلهجة شديدة الخوف: 
-    "أنا.. أنا..لا..لازم..أمش..ام" 
هرول خارج البيت وما أن وصل إلى شارع إلى أن تصاعدت الصيحات.. 
نظرت من الشرفة لأجد الشيخ ياسين ساقطاً أرضاً ينتفض بسرعة مخيفة وسائل أبيض يخرج من فمه،ثم انفجرت مقلتا عينيه ولفظ آخر أنفاسه.. 
نظرت أمي لي وبلعت ريقها وهى تقول: 
-    "ده..ده" 
تحركت مسرعاً إلى غرفتي وجلست على مكتبى وجدت الحائط كالعادة ملطخ برسالة دموية.. 
( فلتنه ما بدأت..) 
بالتأكيد الأمر صار مرعبًا ولا يحتمل التفكير..سأكتب ولن أبالي 
  
  5
القرن الثالث قبل الميلاد 
كانت الستائر المزخرفة تتطاير بعنفٍ على جانبيّ الردهة المنتصب، على حوائطها العمدان السوداء الضخمة ذات الإطار الذهبي المشع،كان الليل قد انتصف وعمَّ الصمت أرجاء القصر العظيم، ساد السكون بين الحراس،وقد بدأت تتثاقل جفونهم وتخفق في الانتصار على ما بها من رغبة جامحة في النوم.. 
 تنبه الجميع عندما تعالت صرخاتها بقوة كبيرة تُدوّي بأرجاء القصر تبادلت النظرات بين الحراس في صمت،ثم انشغل كل منهم في عمله الليلي ومراقبته للطريق.. 
أما في الغرفة الملكية كان الأمر مختلف بقوة.بضوءه الخافت وأكواب المجون المتناثرة أرضاً وبقايا روائح مختلفة من أجود أنواع البخور المنتشر دخانه بالغرفة وكثافة.. 
كانت عارية مستلقية على صدر ابن بوران أغمضت عينيها وهمست بعد أن أطبعت بقبلتها على صدره. 
- "دائماً لا تخذلني الآلهة عندما أطلب منها شيئاً..كان أكبر حلم لي أن أصبح خادمتك..لم أكن أتصور بأني سأصبح محبوبة الملك "مراش الفارسى." 
بهدوء ضحك ابن بوران وهو يرمق منحنيات جسدها المثير وداعب شعرها الناعم بين أصابعه مجيباً عليها.. 
-"قريباً ستكوني ملكة مصر العليا والسفلى والجميع سيكون تحت إمرتك تتحكمين فيهم كيفيما تشائين.." 
جلست ناظرة لتعابير وجهه الشابة وشعره الذي لا يعرف للشيب طريق رغم كبر عمره وقالت بوجه ممتلئ بالحزن: 
-"لا أريد سوى أن أكون بجانبك.." 
كان يعشق نظرات ضعفها وعيونها الحزينة رغم قوته وعظمته كان لا يملك القدرة على التحكم بنفسه أمام قوة أنوثتها،وضع يده على كتفها وقبّل الآخر بشهوة تتصاعد بداخله يتحسس رقبتها بشفتيه ويده تحددّ اعتصار نهديها وهى في أشد حالات استسلامها له بدقات قلب تتصاعد من كليهما حملها وألقى بها على ظهرها،وهبط فوقها يتمسك بها بقوة تكاد تمزق عظامها خوفاً من فقدانها من بين ذراعيه إلى أن طرق أحدهم الباب ثلاث مرات.. 
لم يتلق الطارق إجابة سوى صرخات لميس التي لم تنقطع طوال ليال السابقة شغفاً وشهوة.. 
نهض ابن بوران غير مكتمل الإشباع هذه المرة متوعداً بالطارق.. 
-"فلتفتح الباب أيها الطارق" 
دخل أحد الحراس الملثمين وألقى بحدقتيه على صدر لميس في نظرة لاحظتها هى وشرع في قول شئ قاطعه ابن بوران.. 
-"ستكون سئ الحظ إذا لم تكن تحمل شئ هاماً.." 
ابتلع الحارس لعابه وقال في حذر: 
-"هناك رسول من فرعون مصر العظيم يطلب مقابلتك يا مولاي.." 
ابتسم في غرور ونظر إلى لميس في غرور حمل خنجر صغير في يده وانتزع رأس حارسه بخفة وسرعة ليسقط منتفضاً جسده بضع ثوانٍ قبل أن تتخشب وسط بركه دموية.. 
-"ليس هناك عظيم سواى.." 
ضحكت لميس وهى تنظر لجثة الحارس ولاحقت ابن بوران بعيونها..وهويرتدي ملابسه بهدوء شديد وحمل سيفه على ظهره وهبَّ متحركاً لخارج الغرفة لمقابلة رسول فرعون مصر.. 
يتقدم الرسول بثيابه الرثة البيضاء حاملاً ورقة من البردي عليها العشرات من الرموز المصرية القديمة على جانبيه أربع أفراد ملثمين يرتدون ملابس زرقاء يظهر أعلى كتفي كل منهم مقبضين سيفين حتى وصلوا إلى نهاية الردهة حيث تواجد الباب الذهبي صاحب ذلك نقش المتمثل بنجمة ثمانية يتوسطها عين يشع من حدقتيها تسع خطوط مستقيمه.أشار أحد الحراس إلى الرسول بالانتظار وأخر دخل لبضع دقائق الغرفة. 
فتح الحارس الباب من الداخل وقال بلغة فارسية قديمة: 
- "ادخل أيها المصرى الملك مراش في انتظارك..ثم داعبت وجهه نوع من أخبث أنواع الابتسامات ليتوراى خلفها آلاف الكوارث المنتظرة لهذا الرسول المصري." 
بلع لعابه من الخوف وانسال العرق على جبينه مسحه مسرعاً وشرع في طرد الخوف من أعماقه ثم تقدم إلى داخل الغرفة. 
بالداخل تواجد ابن بوران جالساً على كرسي ملكي عظيم يرتدي ملابس شديدة الفخامة ناصعة اللمعان فضية اللون.نظر الرسول لابن بوران بخوف ورهبة شديدة وقال: 
- "أحمل رسالة من حاكم مصر لسيادتكم.." 
ضحك ابن بوران ساخراً من حديث الرسول وقال: 
- "قل ما لديك أيها الرسول.." 
فتح الرسول البردية وبدأ في النظر لها وقال: 
- "من حاكم مصر وشعبها إلى الساحر الفارسي الملعون إليك التحذير الأخير بالتوقف عن سفك الدماء داخل أسوار مصر وخارجها وعليك بمغادرة البلاد المصرية الآن دون عودة مرة أخرى فلقد استشارنا الآلهة وأذنت لنا إعدامك في حالة تمكنا منك وسيطرتنا عليك ولكننا لا نريد الحرب والتصادم بين الجيش المصري العظيم وجيشك الملعون..غادر البلاد وإلاسحقناك" 
استشاط ابن بوران غضباً لما يسمعه من رسول حاكم مصر فنهض بغيظ ووقف أمام الرسول الذي سقطت الرسالة من يده وانحنى راكعاً لابن بوران. 
تعالت ضحكاته لهذا المنظر وأمسك الرسول من رقبته ورفعه لأعلى وقال: 
- "حاكمكم العظيم قريباً سيكون لا شئ سوى أشلاء..ثم صمت للحظات يتأمل وجه الرسول المصري المتصارع لأخذ أنفاسه..أتريد سماع سري الأعظم ؟! السر الذي لم أبلغه لأحد قبلك؟!! 
ترك ابن بوران الحارس فسقط الأخير أرضاً يمسك رقبته وهو يحاول التنفس بصعوبة وينظر للساحر الفارسي وهويعلم ويفكر  فيما سيحل به بعد لحظات فابن بوران قتل جميع الرسل التي جاءت له من جميع الأمم.ولكن الحق يقال في هذا الوقت كان لا يستطع أحد على المساس برسول مصري خوفاً من بطش جيشها في هذه الفترة من تاريخ مصر.. 
- "يمكنني أن أتركك لتعود لفرعونك وتخبره بما سيحل به وبشعبه بعد عشر أيام من الآن وحينها سيؤجل موتك لحين غزوجيش ابن بوران الأعظم ويمكنني قتلك الآن ورحمتك من كل ما سيراه الآخرون.. أجب أيها الرسول..ماذا تريد أن يكون مصيرك..؟الموت الآن أم بعد عشر أيام... 
صمت الرسول وهويفكر ما معنى أنه سيموت بعد عشر أيام؟! وبما يقصد بالجيش الأعظم؟! 
- "نعم..لا تتعجب..بعد عشر أيام سيغدو تغير شديد ستنقلب موازين القوى للبشرية..صمت قليلاً قبل أن يكمل..أي حق يجعل أهل التراب يتمتعون بجميع النعم وأهل النار يعيشون مختبئين في الجبال والبحار..ما هذا الميزان غير العادل؟آلهتكم غير عادلة ولذلك قررت  بأن أكون الإله الموازي لهذا الكون الذى سيعيد تنظيمه بالطريقة الصحيحة العادلة. 
لأول مرة يتخلص الرسول من الخوف للحظات وخرجت منه الكلمات دون وعي.. 
- "ولكنك أيضاً ترابي كالجميع..إذن فأي عدالة تجعلك إله!؟ 
ضحك ابن بوران وتجاهل كلام الرسول وقال: 
- "أنت شجاع أيها المصري وتجرّأت على سيدك ولذلك قررت بأن لا يمد عمرك العشر أيام الباقية." 
صمت الرسول وهويعلم الآن أن الأمر لا يستحق الرد فبكل حال من الأحوال نهايته أصبحت وشيكة إلى أن أردف ابن بوران وقال: 
- "أرسلوا رأس هذا الحقير مع أحد رسلنا وليصطحب معه رسالة معلناً فيها أن الحرب بيننا وبين الجيش المصري بعد عشر أيام.." 
أخذ الحراس الرسول المستسلم لقدره وخرج الجميع من الغرفة الملكية لابن بوران وبينما بدأت جسام يتشكل في صورته السوداء المقززة وقال بصوته الأجشم: 
- "تريد أن تجرد البلاد من جيوشهم حتى تكون صاحب القوى العظمى في العالم وتعين لميس حاكمة مصر التابعة لك..مرت لحظات من الصمت قطعها استكمال حديث جسام .." 
أتفهم ذلك ولكن ليس لديك العدة للوقوف أمام جيش كجيش مصر وهوفي أشد عتاده وقوته ولا أرى حماقة أكثر من فعلتك هذه لاستفزازهم..ستكون فريسة سهلة لهم كما أتعجب تصرفهم بإرسال لك رسول لماذا لا يهاجمون القصر فهم قادرون على ذلك؟! 
  أخرج ابن بوران قطعة قماشه وقام بربطها على عينيه حتى يحجب الرؤية عن نفسه ثم أمسك بمقبض سيفه وأخرجه وبدأت تنعقد حاجباه ويتعالى صوت أزيز النحلة بجانبه يركز عليه ابن بوارن حتى تلاشت جميع الأصوات حوله بما فيهم صوت جسام،ويتعالى صوت النحلة أكثر فأكثر يخرج ابن بوران سيفه فجأة بحركة سريعة ويحاول تمزيق جسد النحلة ولكنه يفشل وتتطاير مبتعدة عنه.. 
يضحك جسام عالياً ويقول: 
- "مازالت غير مستعد يا ابن بوران..يجب أن تتوقف" 
أزال ابن بوران القماشة من على عينيه ونظر لجسام وقال: 
- "عشر أيام وسأكون على أتم استعدادي يا خادم الجان..الجيش الأعظم سيسحق كل قوة العالم وعلى رأسها جيش مصر وفرعونها." 
قال جسام بعدم فهم.. 
- "وكيف سيتم ذلك ؟!" 
كاد ابن بوران يجيب ولكن جسام قاطعه وقال: 
- "ستكون كارثة إذا كنت ستعتمد على الجان في الانتصار على جيش مصر..كهنة مصر على علاقة شديدة القوة مع ملوك عالم الجان ولن يتم نقض معاهدتهم بسببنا..نحن على نفس درجة العداء مع عالم البشر وعالم الجان.." 
- "ومن قال أني سأتعاون مع عالم الجان فهم خدم مثلك ويعشقون التذلل لفرعون مصر الذي استطاع تروضيكم بذلك السائل  الأحمر الذى أدمنتوه على يده .." 
- "أنا حقاً لا أفهمك..إذن مع من ستتعاون؟!" 
- "هناك في جزيرة غير معلومة وسط مياه البحر العميقة يتواجد نصيرنا الوحيد.." 
- "ومن يكون هذا؟!" 
- لا أعتقد بأنه يملك اسم مثلنا..ظلمته الآلهة ولم تمنحه سوى عين واحدة ليرى بها الكون بمنظور واحد سنجعله منظورنا وحينئذ سيصبح قوته الكامنة في جيشه ستكون تحت سيطرتنا وسنسحق فرعون مصر. 
- "وهذا من بنى الجان؟" 
- "لا أعتقد هذا" 
- "وكيف سيساعدنا على هزيمة الجيش المصري.." 
- "هذا الكائن معه خريطة الوصول لقوم ذات أجسام عملاقة..بتحريرهم والسيطرة عليهم سنتمكن في سحق جميع جيوش الأمم العظيمة في العالم وعلى رأسهم الجيش المصري.. 
- "وكيف ستحرر ذلك الشئ الأعور.." 
- "كل شئ مدوّن في الكتاب..سنقوم بتطبيق كل خطوة لكن الطقوس تشترط أن يكون في يوم المحاق.." 
عندما خرج ابن بوران وترك لميس وحدها بالغرفة معها جثة الحارس مبتورة الرأس وفور تأكدها من خروج الفارسي أسرعت تجاه نافذة الغرفة أشعلت شعلة صغيرة ولاحت بها من شباك القصر ثلاث مرات متتالية وهى تنظر على باب الغرفة من الحين للآخر لمراقبة قدوم مراش أي لحظة.. 
ثم تتبعت بحدقتيها الصقر الأسود الخاص بفرعون مصر الذى يطير ناحيتها مباشرة حاملاً بين مخالبه ثعبان أسود لامع متوسط الحجم بعض الشئ وألقى به من نافذتها لتهبط بيدها على رقبته بسرعة وتقربه من وجهها ولسانه يخرج مرتعشاً من فمه ممتزج بصوته فحيح. 
وذلك كانت المرحلة قبل الأخيرة في خطتها التي رسمها فرعون مصر بمساعدة كهنة الإله آمون بالتقرب من مراش الفارسي وإجباره على حبها ومضاجعتها يومياً حتى يصبح غير قادرِ على مقاومتها فإذا كان ابن بوران تحرر من عقله البشري بإضافة عقلية جسام بأكلمها معه ولكن مازال يحمل الجسد بشري الذى بحسب ظن الفرعون أنه نقطة ضعف الفارسي الوحيدة. 
تلاشى جسام عندما دفع أحد الحرس الباب ودخل دون استئذان وقال: 
- "العقارب المصرية تقتحم القصر سيدي.." 
- "من؟!" 
- "إنها أقوى كتيبة حربية لدى فرعون مصر لم يسبق له استخدامها من قبل." 
أجاب ضاحكاً.. 
– "ولا أعتقد أنه سيكون لهم استخدام بعد اليوم..اذهب الآن وقاتلهم لحظات وسيأتي لكم العون.." 
على أبواب القصر تواجد قرابة العشرين رجلاً يحمل كل منهم أقواسًا وأسهمًا ومنحوت على زراع كل منهم وشم على شكل عقرب هجموا على القصر في برهة،وأخذوا يقتلوا الحرس في جميع أرجاء القصر بسهولة لبراعتهم المدهشة في استخدام الأسهم فقد كانوا الحرس كالفرائس الشديدة اليسر بين أيديهم،وبدأوا في اقتحام غرفة خلف الغرفة دون خسائر من جانبهم،وقتل الجميع حتى بدأوا يتقربوا من الغرفة الملكية الذي ظل بها ابن بوران وحيداً بعد أن أمر الحارس بالرحيل الآن.. 
تعجب ابن بوران في بداية الأمر ففرعون مصر لم يعتاد الحرب بهذه الطريقة من قبل وكان يرى أن القتال يجب أن يكون بشرف وأن يكون وجهاً بوجه ولكن هكذا بالخداع،ثم سخر معتقداً أن الخوف تمكن من قلوب الكهنة والفرعون فجعلهم يقاتلون بهذه الطريقة الرخيصة فالكهنة يعتقدون أن للعالم توازن من القوة العظمة للآلهة والاندماج سفك بهذا التوزان وأنه سيجلب الدمار للجميع،ثم التفت إلى إحدى بقاع في الغرفة وتحدث.. 
-"اظهر يا جسام.." 
مازال جسام يأبى الظهور بدأ يشعر ابن بوران بقلق طفيف وهويسمع صرخات حرسه وتهشم عظامهم خلف باب وجسام غير موجود.. 
- "اظهر أيها الملعون.." 
ظهر جسام أخيرًا وقال بدون أي مقدمات: 
- أريد نصف ما ستمتلكه أنت بعد تحرير الكائن وجيشه العظيم..العدل أن إنصافك في كلِّ شئ ستملكه" 
يتعالى أصوات الصراخ من الخارج وأوشك العقارب عن اقتحام الغرفة.  
- "لابد أنك تمزح..هيا يا جسام فلتحضر جنودك..لا وقت للنقاش الآن..يجب أن يكون هذا القصر مقبرة عقارب الفرعون"  
- "إذن يجب أن توافق على عرضي حتى لا تكون أسيرهم؛لأني أعلم أنهم يدبرون لك أمر خاص جداً ولن يكون مجرد حكم بالإعدام" 
بغضب شديد أمسك بابن بوران عندما استشعر في كلمات جسام الجدية ولن يكف حتى يملك ما يريده.. 
- "أنا قادر على سحقك أيها الخادم الحقير..أنا من صنعتك وجعلت لك قيمة والآن تحاول ابتزازي؟!" 
ضحك جسام.. 
- "أعتقد أن المناقشة انتهت أيها الفارسي..وداعاً" 
جري ناحية وحاول الإمساك به ولكنه أمسك الهواء بعد تلاشيه.. 
- "سأقتلك.." 
قطع كلام ابن بوران ركلة أحدهم لباب غرفته ودخول ستة أشخاص يرتدون ما يشبه البنطال ولكنه كان شديد القصر لا يتعدى ركبة أحدهم طوله عراة الصدر يغطي رأس كل منهم بقناع على شكل عقرب نصفه ذهبى والآخر أسود. 
قال أحدهم ميزه ابن بوران بأنه القائد؛لأنه على عكس الباقين مثبت بكتفيه العارية قطعة مثلثة ذهبية عكس الباقين ممسكاً لميس من رقبتها في يده: 
- "الأمر انتهى ابن بوران..استسلم وإلا قتلناها.." 
لميس بقوة ضربت القائد بحركة فُجائية وتخلصت من قبضته وجريت ناحية مراش بسرعة احضتنته بعنف وضعت في يده زجاجة صغيرة بها سائل ممتزج بسم ثعبانها الأسود وقالت بسرعة: 
- "اشرب هذا..ثق في.." 
جذبها الحراس بعنف وحاول ابن بوران مقاومة فقدانها لاعناً جسام الذي تركه في مثل هذا المأزق متوعداً له بالانتقام وباِمتنانٍ فتح الزجاجة التي تظاهر العقارب بمحاولة فمنعه من شربها فأسرع والتهمها إلى أخر قطرة حتى شلّت جميع أعضائه وسقط أرضاً لا يتحرك وهنا تقدمت إليه لميس ساخرة وقلبت للمرة الآخرة على خده.. 
- "كهنة مصر دفعوا لي الكثير..لكنني بذلت مجهودًا كبيراً حتى أنال ثقتك..أعذرني..أيها الساحر.." 
نظرت لأحد العقارب وأمرته بمنحه الثعبان وتأمله لثوانٍ قبل أن يدخل رأسه مباشرة في قلب ابن بوران الفارسي لتتجحظ عيناه معها وتتساقط دمعة صغيرة من طرفها دون أدنى مقاومة منه،ثم أغمض عيناه وكانت ضربات قلبه حتى أوشكت على الانعدام،وكانت أخر الكلمات التي تحسسها أذنه قبل سيادة الصمت.. 
- "انقلوه إلى الفرعون حالاً..سم الثعبان سيخدره لبعض الوقت فقط" 
تلاشى جسام منذ أول لحظة لدخول العقارب الغرفة بعد أن تيّقن أن من المستحيل أن يمنح الفارسي نصف ما سيحصل عليه تقدم أحدهم بحذر ناحية ابن بوران وعليه مسحوق أسود اللون جعل دوار شديد يحيط به وسقط ابن بوران دون أن يتكلم مجدداً. 
بعد مرور فترة لا يعلمها ابن بوران فتح عينيه كان الكهنة حوله يفعلون أشياء غريبة وطقوس لا يفهمها أو لم يحاول فهمها فقد كان الألم في جميع أرجاء جسده يمنعه من التركيز في أي شئ سوى لمح ببصره الأهرامات الثلاثة على بعد بضع كيلومترات من مكانهم. 
أغمض عينيه والأصوات تتداخل حوله من أصوات نيران وسوائل تسكب وأدخنة تداعب أنفه تداخل كل شئ عنه وعم السكون لفترة طويلة إلى أن تمكن أخيرًا من فتح عينيه ليجد أحد الكهنة يقف ويحمل خنجر وهوينظر إلى سماء ويقول كلمات تعويذة ما. 
اتسعت حدقتا عيني ابن بوران وهو ينظر إلى نصل الخنجر ولكنه عاجز عن المقاومة إلى أن هبط الكاهن بالخنجر فاخترق النصل قلب ابن بوران مباشرة شهق فمه بعدها شقهة وانتهت حياته. 
جميع الكهنة جلسوا حول الطاوالة المحمول عليها ابن بوران بينما جاء كاهن أخر من بعيد يحمل غزالًا صغيرًا وثبته فوق جثة ابن بوران وقام بذبحها وسقطت الدماء من رقبتها واختلط بالدماء الخارجة من صدر ابن بوران والجميع يكرر جملة واحدة فقط حتى شهق ابن بوران،وتعالت ضربات قلبه بقوة شديدة والخوف أصبح يتملك كل خلية في جسده وقال.. 
- "م..ما..ذا..فعلتم ..ب..بي؟" 
صوت أجشم جاء من خلفه استنتج ابن بوران أنه صوت فرعون مصر.. 
- "مرحباً بمراش بن بوران الفارسي..حذرتك بأن تغادر ولكنك أصريت على المواجهة وها هى تنالها الآن والفضل يعود لميس خادمة المعبد الأكبر." 
صمت ابن بوران ولم يسأل عما فعلوه به حتى لا يصدم بالحقيقة المرعبة.. 
- "لقد عاقبناك بالقاء فى الجحيم أيها الملعون..من اليوم ستحيى داخل قبرك مقيض الأيدي والأرجل.." 
كانت أخر كلمات ابن بوران قبل إغمائه ودفنه حي 
- "أين أنت يا جسام؟!" 
وعلى الجانب الأخر للشر عندما تلاشى جسام لحظة دخول العقارب المصرية لغرفة ابن بوران وتحرك ببطء وثقة إلى أحد الكراسي بالغرفة يتابع عملية القبض على ابن بوران وهويسخر من غبائه،كان يمكن أن ينقذ نفسه بوعد جسام بمنحه نصف ما سيحصل وكان مشهود لابن بوران أو أهل فارس بتنفيذ وعودهم حتى أن كانت على رقابهم. 
ولكن صدم جسام عندما عند اقتحام العقارب المصرية لم تكن وحيدة كان معهم تسعة كائنات غريبة ذات أجسام سوداء وأحجام بشرية ورأس تشبه الذئاب كانت خفيّه عن أعين ابن بوران ولكن جسام كان يراهم بوضوح كان يعلم من هم.هم أشرس محاربون تابعة لقبيلة الجان الأحمر،فَهِم جسام الأمر أن كهنة مصر تعاونوا مع قبيلة الجان الأحمر للقبض على ابن بوران وجسام كان يعلم جسام أن حكام وكهنة مصر أقوياء ولديهم ذكاء قوي وحنكة شديدة ولكنه لم يتصور أنه سيصل إلى هذا الحد. 
فلأول مرة جسام منذ ميلاده يخاف وهوينظر للذئاب الضارية تنظر له في غضب وكل منهم يحمل سلاح غريب أشبه بالفأس.. 
نظر جسام إلى الخلف وجد نافذة الغرفة مفتوحة جاءت له فكرة التي تلاشى في نفس اللحظة عندما وجد جاناً أخراً يشبه الباقين ولكنه مزود بجناحين يقف أمام النافذة.. 
علم جسام أنها نهايته لا محالة وعلى أخف بالنسبة له أن يقتل الآن عن أن يقع في أيدي جنود عالم الجان. 
سحب سيفه ويعلم ضآلة قدره على المواجهة وفكر في حماقة تصرفه مع ابن بوران كان لا يجب أن يتفرقا في مثل هذا الموقف كان اِتحاداهم هوخير طريقة للتخلص من هذه المؤامرة المصرية للتخلص منهم ولكن ابن بوران الآن في أيدي العقارب يحملونه خارج القصر. 
قبل أن يكمل جسام خروج سيفه من جوربه قد تمكن الجان الطائر من وضع قِيلادة حول رقبة جسام جعلته يصرخ كالذي يتعرض للشواء حياً وسقط أرضاً وهويهتز بقوة إلى أن سكن نهائياً ثم نظر لهم وقال: 
- "احملوا هذا اللعين يجب أن نسلمه لحاكم مصر قبل الغروب.." 
حاملاً اثنين وهبطوا به درج القصر.. 
وأمام المقبرة المعدنية الذى سبق الحديث عنها الذى أمر كبير الكهنة ببناءها على هذا النحو الغريب واختار مكانًا في منتصف الصحراء بعيداً عن أي مقبرة أخرى،وقام بتقديم القرابين للآلهة ليجعل الفارسي الملعون وشيطانه جسام مقيّدين إلى الأبد أحياء داخل قبرهم المسحور،وتم تقييد ابن بوران داخل قبره وهوينظر لهم وهومستسلم تماماً يعلم أن ما سيفعله لن يجدي بشئ ولن يتكمن من الفرار وجسام يصرخ بهم ويتوعدهم بالخروج قريباً للانتقام،وتم وضعه في قبر أخر وبجانب قبر ابن بوران وألقى أحد الكهنة تعويذة الاختفاء عليه.. 
 
  6
   
" بلال يجب أن يعدم وانتبه لنفسك فالنار تعرف طريق جسدك وتذكر أن تنظر لمداخل الأمور,باطن الأمور يطغى أمامك ولكنك تصر إلا تراه,ليس كل الحق حق.وليس كل الباطل باطل.ليس كل من معك صديقك وليس كل من ضدك عدوك..لا تحكم بالفطرة فهي كاذبة لأنها نابعة لتعصبك الكامن داخلك..ولا تتبع ما وراء عيون الحية..جسام لن يُقتل سوى بانتحار المترابط..مصير جسام مرتبط بروح حفيد المحارب الفارسي..أي طريقة أخرى تأكّد أنها من تخطيط جسام...اللعبة لعبتك منذ أول لحظة وبطلها لم يكن سوى عسكري تضحية داخل لعنة جسام " 
هكذا كانت فحوى الرسالة التي قرأها عمر انقباضة سيطرت على قلبه كاد أن يحترق داخل صدره بعد أن حُرقت سيارته أسفل بيته,هناك من يريد إعدام بلال بأي طريقة بالتأكّيد من حرق سيارته هومن قام بتدبير الحادث لنورالدين في حالة وجوده شُبهة جنائية وراء هذا الحادث.هناك من يتلاعب بالأمر من خارجه ولكن..من يكون؟وما مصلحته في إنقاذ جسام وإيقاف قتل ذلك الشيطان..ولماذا لم يقل لجسام الخطة حتى يأخذ حذره وهوسيكون الأجدر على إيقافنا؟..أم أن جسام يعلم الأمر؟هل جسام يدبر الأمور ويستغل انتقام بلال له..أنا لا أفهم شيئًا!..الأمر أصبح معقدًا للغاية.. 
الأمر أصبح بين طريقين هوإتباع الصحيح أينما كان أو التراجع وادعاء الصمم والتخلي عن القضية وتنفيذ الحكم في بلال أي كان النتيجة فلن تهم ولكن بلال قال أن نور متورط كما أيضاً هناك سيدة بريئة على مشارف الإعدام هى الأخرى.. 
الساعة تجاوزت الثامنة صباحاً عندما رن هاتف عمر تحرك ناحيته وجد رقم نور الدين على الهاتف.. 
  (لا يمكن  أن تكون فارقت روحك جسدك الآن..) 
ضغط رز الإجابة وقرّب الهاتف لأذنه بحذر.. 
بسنت بارتياح 
– "ألو حضرتك الظابط عمر.." 
عمر بحذر شديد: 
– "الو.. ايوه يا مدام بسنت..حصل حاجه ؟" 
بسنت 
– "معجزه..نور فاق والكدمات زى ما تكون اختفت..سبحان الله فعلا..كن فيكون..اييييه؟..معلش اسفه مش قادره اتمالك نفسى في الفرحه..الدكاتره بتقول أن كان عندوا كسور ممكن تعيشه عاجز بقيت عمره..سبحان الله..سبحا.." 
عمر لا يجيب على الكلام..عمر كلما مرت ساعة يتأكد أن الأمر بداخله قوى خفية ويتضح من كلام بسنت أنها تجهل كل شئ عن أمر ذلك الشئ المدعوجسام.. 
-    "طيب طيب يا مدام..حمد الله على سلامته وبلغيه انى لازم اشوفو.." 
-    "ما انا بكلمك علشان كده..نور عاوز  يقابلك..من ساعت ما فاق وهوملهوش سيره غيرك.." 
عمر حائر بماذا يجيب..إنه إلى الآن لم يتخذ القرار الحاسم لهذا الأمر ولكنه الفضول..الفضول الذى سيوؤل به لحافة الهاوية.. 
-    "طيب..انا هجيلوا النهارده.." 
** 
وفي شرفة بيت جمال وريم ومع زيادة حالة ريم سوء على سوء وأصبحت على مشارف الاحتضار ومحاولات الفشل المتكررة لجمال لإيجاد أي علاج أو بحث متقدم للقضاء على هذا المرض اللعين وحتى محاولة يائسة لتأخير الموت بضع شهور.. 
وقف على جدار شرفته وهو يعتلي الدور الحادى عشر وساعده في ذلك أن جدار الشرفة كان شديد السُّمك قد اختاره ريم بعد رؤيته لشبيه له في أحد الأفلام الأجنبية الرديئة.. 
نظر جمال إلى أعلى وقد تلألأت الدموع في عينيه،وقد فقد السيطرة تماماً على نفسه وقال بحدة شديدة وبدون وعي وبأعلى صوت له جعل جيرانه يلتفتون له معتقدين أنه مقبل على الانتحار.. 
-    "مش قولتلنا أن كل مرض وليه علاج..اومال انا مش لاقيه ليه..فين العلاج ده..ما كل الناس عايشه ومبسوطه..اشمعنى انا يعنى..انا عمرى عملت حاجه تخلينى استاهل العقاب ده..رد عليا..انا بدات اشك انك موجود اساسا..انا تعبت ومش لاقى حل.." 
ثم استعاد وعيه الذى غاب للحظات ونظر لجميع من حوله وهم ينظرون له في ذهول وشفقة،ثم نظر خلفه ليجد ريم  وقد تغيّر شكلها كثيراً في الأسبوعين السابقين وأصبحت هشة هزيلة  تضع يدها على فمها وتستند إلى الحائط وهي تبكي بشدة،ثم أخذ ينزلق كتفها على الحائط ببطء إلى أن تسقط أرضاً فاقدة للوعي. 
** 
كانت الساعة التاسعة صباحاً عندما وصل عمر المستشفى لمقابلة نورالدين بعد تحسن صحته الغريب بعد ساعات قليلة من حادثة القاتل.. 
-    "حمد على السلامه يا نور.." 
ثم ربت على كتفه قائلاً بصوت مرتفع: 
 ـ "مكنتش اعرف أن قدرات جسام قويه اوى  كده .." 
انتفض نور بمجرد أن سمعت فم عمر يلفظ اسم جسام من فمه ونظر تجاه الباب ليتأكد من عدم تواجد أحد وقال بحذر شديد: 
-    "شششششششش..بسنت متعرفش حاجه " 
أخفض عمر صوته كثيراً وهويكمل.. 
-    "منا عارف..فقولت اختصر واعلى صوتى علشان تقول إلى عندك" 
أفكار متضاربة بداخل نور الدين وهو يشعر باقتراب فضح أمر خادمه الجنى على حسب اِعتقاده..شائعة قادرة على تغيير الكثير من الأمور القوية في حياته التي في مقدمتها دمار زواجه... 
-    "عربيتى اتحرقت..وحد سابلى رساله تهديد انى ابعد عن الموضوع..بتخلى شيطانك يهددنى !" 
-    "بهددك وانا كنت بين الحياه والموت يا عمر..فيه واحد كان عاوز يقتلنى..وجسام اصلا مش شيط.." 
-    "مكنتش اتخيل انك تخبى عليا جانب مهم اوى في القضيه وخصوصا بعد تعاونا علشان نقبض على بلال.وفي الاخر اهوشيطانك اوحد من اعوانه حاول يقتلك ويهددنى علشان نبطل منكملش طريقنا" 
-    "وهيهمك في ايه تعرف أن فيه هبه ربنا منحهالى وخلانى اعرف اسخر جن يساعدنى في شغلى.." 
-    "لما جيهان تلبس حكم بالاعدام لجريمه ارتكبها بلال ببراعه شيطانكوا جسام..يبقى يهمنى افهم ايه إلى بيحصل..وافهم مين جسام..وازاى قدر يعمل فيكوا كلكوا كده..ويقنعكوا كلكوا انكوا ليكوا تسع طلبات .." 
-    "مش ممكن إلى بتقولوا ده..جسام ده انقذ حياتى.. وبعدين ازاى؟...بلال كان في اسكندريه وقت حدوث جريمه قتل شريف.. مستحيل يكون بلال إلى هقتلوا" 
اقترب عمر منه بشدة ووضع راحة يده على فمه وقال بلهجة صارمة: 
-    "انقذك روحك علشان لسه مجاش الوقت المناسب لموتك..انت لسه مكفرتش..لسه منفذتش اهم طقس في لعنه الشيطان بتاعك" 
نزع نور يد عمر بقوة وألقى بها عن فمه وقال بعد فهم: 
-    "كفر..ايه.." 
فتح عمر حقيبته وبدأ يبحث بداخلها عن شئ ثم أخرج منها ملفاً يحتوي على نسخة مصورة من مذكرات بلال.. 
-    "يا بنى ادم فوق..غرورك وشهرتك خليتك اعمى عن كل حاجه..جسام هيدمرك" 
-    "ايه ده.." 
-    "ديه نسخه من مذكرات بلال اقراها وافهم وانا هكلمك.." 
أخذها ونظر لها لحظات قبل أن يلاحظ رحيل عمر قرب الباب فسأله متعجلاً: 
-    "حتى لوجسام زى ما انت بتقول..ليه مهتم؟" 
-    "عاوزنى اسكت وفي واحده بريئه هتتعدم!" 
رحل عمر وترك نور الدين الذي ما أن تأكد أن من رحيل صديقه،وشرع في قول بعد العبارات التي اتفق معه جسام أن ينطقها عن احتياجه،وقد سبق وحدّث بلال عنها وعلاقتها بالأطوال الموجيّة وغيرها من الأمور. 
ظهر جسام وهو مبتسماً وكاد يقول شئ قطعه نور وقال: 
-    "عمر..عاوزنى اخونك؟!وبيقول انك كنت على علاقه ببلال..الكلام ده صحيح؟!" 
نظر جسام للنافذة المفتوحة أمامه وداعبته ذكرى القبض عليه القديمة فسارع في محوها وقال: 
-    "هوانا لوقولتلك ارمى نفسك من شباك المستشفى ممكن تعملها؟!" 
(لن يكف ذلك الشئ عن الردود الفلسفية المملة) 
-    "أكيد لأ" 
-    "يبقى بتلومنى ليه..بدل هوإلى انتحر وقرر انهاء حياتوا" 
-    "بس ده بسببك.." 
-    "فيه فرق كبير اوى انى ازوئك من الشباك ومن انك ترمى نفسك .." 
-    "وانا ايه إلى يضمنلى ولاءك.." 
-    "اول مره طلعتلك فيها حميتك من ابن بوران وفهمتك انوعدوى اللدود ..فكنت عاوز اوريه ازاى اقدر اسحقه.." 
-    "وايه علاقه بلال بخلافك مع ابن بوران ده" 
-    "علاقتوا انوحفيد ابن بوران..حاجه بلال نفسه ملهوش ذنب بس صدقنى بلال زى الحيه نفس الدم الملوث جواه..انت فاكر أن بلال برئ..بلال تاجر سلاح وقاتل.." 
-    "وليه انتقامك مش ابن بوران بذات نفسه ليه بتجرى وراه احفاده علشان تاخد بطارك.." 
-    "حاجات كتيره اوى مش هتهمك انك تعرفها.." 
-    "انا لازم افهم حالا انتوا اعداء بالشكل ده.." 
تفهم جسام صرامة نور الدين هذه المرة وأنه لن يكف حتى يعلم حقيقة علاقته بابن بوران..فابتسم في ثقة وحرّك رأسه كنوع من الاستجابة.. 
ريم نائمة على السرير وبجانبها يجلس جمال ينظر لها ثم همست بصوت منخفض ممتلئ بالألم.. 
-    "شغل التليفزيون .." 
كان أبعد عن اهتمامها في هذا الوقت هى متابعة التلفاز وغيره من وسائل الترفيه فكانت في لحظة أقصى آمالها أن تتواجد لدى جمال تلك الحقن المخدرة التي يمنحها لها خلال فترات متباعدة لتسكين آلامها المستمرة المميتة ولكنها كانت تحاول إلهاء جمال قليلاً عن التفكير في الفراق المرتقب. 
وجمال يتحرك بين القنوات توقف عن خبر عاجل اندهش لسماعة؛لأنه أعاد له ذكرى دفنت منذ أكثر من عشر سنوات.. 
عاجل..مقتل ثلاثة من المسجلين الخطر بطريقة شنيعة في إحدى أحياء الإسكندرية وتمزيق القاتل أجسادهم في ظروف غامضة.(كش ملك جزء1)
أغلق نور هاتفه وبدأ يستعيد تركيزه بشكل حاد فعبور شارع كورنيش البحر بالإسكندرية أخطر من خوض معركة أمام التتار  إلى حتى وصل لسان ستفانو..وعبر شريط الترام متجهًا إلى (شدس) وهناك انطلق ناحيته ثلاث شباب عرضهم متقارب من طولهم.. 
وضع الأول مطوته على رقبته وخدشها خدشاً بسيطاً وقال " اطلع بالى معاك احسلك يا ك امك ..هه .." 
قال الآخر وهو يضع يديه في جيوب نور ليخرج ما بها"معرفش بتاع العفاريت إلى شبهك مشهور وساكن هنا..ايه حبك أن تعيش مع الحوش إلى شبهنا.." 
نسى بلال الاثنين عندما شاهد هذا المنظر الذي أمامه..المشهد الذي أعاد لذاكرته أبشع الذكريات في حياته...حدثت منذ عامين ولكنه يتذكرها كأنها أمس...استشعر أن النهاية توشك..استشعر أن هؤلاء اللصوص اتعس اللصوص حظًا في العالم...رأى القادم يتحرك ببطء..بنفس العينين اللامعتين الحمراوتين..ليس وحيداً هذه المرة..حوله ثلاث ردائات سوداء فارغة كحراس له...كائن مثل خور يشيّد لماذا يتحرك مع حراس..من يستطع أذية مثل هذا الكائن..اقترب وهو يخرج سيفه مجدداً ثم تحرك بسرعة ناحيتي..وهوى بسيفه يُمزق اللصين  لتتساقط روؤسهم حوله..ونور صامت مذعور..مذهول. مرعوب..أغمض عينيه ينظر دوره..هبط ابن بوران  على ركبته ثم بدأ في تناولهم كوجبة لذيذة له وقال"لا تخف يا نور..لن أقتلك..أهرب...أهرب يا نور" 
تجاهل نور عدم فهمه لماذا يتركه هذه المرة وقد سعى سابقاً لقتله واليوم ينقذه..لا يهم وبدأ في الجري والهرب حتى وصل إلى بيته ودفن نفسه أسفل لحافه وأغمض عينيه ثم دفع لحافه بقدمه وتمايل على جنبه وتناول حباية منومة شديدة القوة والتي سرعان ما هبطت به في سابع نومه مبتعداً عن ابن بوران...الساموراي غريب الأطوار.. 
من كتاب لعنة جسام 
تذكر جمال حديث جيسي الفارسي الذي مازال حتى الآن لا يعلم ترجمته أو حتى يدرك أنه كان بالفارسي.. 
-   (جيسى ) "... اجعلهم يتوقفوا...ستفتح القبور...ستحرق القلوب...ستهدم البيوت...ستزهق الأرواح...ستكون الشاهد الوحيد ...اجعلهم يتوقفوا قبل فوات الآوان." 
ثم توالت عليه بعض الذكريات عن هذا المشهد الذي ظل طويلاً يعاني من اكتئاب حاد وانعزال عن المجتمع ويحاول إقناع نفسه بشتى الطرق أن كل ما شاهده كان مجرد وهم ولكنه لا يقتنع بذلك عندما يعلم أن الحكومة وجدت طاقم عمل بأكمله متحول إلى أشلاء في الصحراء فيعود الاكتئاب يسيطر عليه ليتأكد أن ما شاهده قد حدث بالفعل.. 
ثم تذكر أخر كلمات جيسي قبل موتها الغريب.. 
-  "جم..جمال..أنقذني" 
كان يعلم أن هذه الجريمة في إسكندرية مشابهة كثيراً جداً لحادثة الموقع الأثري والمقبرة ولكن كيف ولماذا.. 
هذا الكائن عاد مجدداً ليسفك الدماء ولكن كيف وصل لإسكندرية ولماذا دون غيرها ولما أيضاً يعشق القتل بهذه الطريقة.. 
هل سيعود من أجلي..قد رآني في المرآة وأنا أهرب عيني تقابلت بعينه.. 
صرخت ريم بجانب جمال فزعته وتبخرت أفكاره في لحظة وجري ناحية درج مكتبه وأتى بإحدى الحقن المخدرة وليريح من آلامها قليلاً.. 
فتح جميع الأدرج ليجد جميع العبوات فارغة تماماً..كان من المفترض شراء المزيد منها..عاد مسرعاً للغرفة ليجد ريم وهي تتلوى كالثعبان من شدة الألم وهى تصرخ وتقول.. 
-  "جمال ..مش قادره..هموت.." 
جرى جمال مسرعاً خارج الشقة منطلقاً إلى صيدلية في نهاية شارعه كان صديقه وبكل تأكيد سيسمح له بأخذ تلك الحقن غير المصرح بها بالصرف إلا في حالة وجود أوراق رسمية من مستشفى.. 
دخل جمال الصيدلية وعليه أثار الفزع والعرق ومازال صدره ينتفض من سرعة دقات قلبه كان الصيدلي بالداخل يتحدث مع سيدتين في الأربعينات.. 
قال الصيدلي: 
-  "دكتور جمال..مالك في ايه.." 
نظر السيدتان لجمال باشمئزاز قليلاً  فسحب جمال الطبيب من يده بعيداً عنهما وقال له: 
-  "عاوز حقنه نالوفين ضرورى.." 
نظر الصيدلي لسيدتين ليتأكد أنهم لا يسمعا حديثهم ثم قال: 
-  "بس انت عارف القانون..لوجالى تفتيش هتبقى مشكله.." 
  
-  "بكره الصبح هجيبلك ورقه مختومه ابوس ايدك مراتى هتموت.." 
ربت الصيدلي على كتف جمال وقال بحزن: 
-  "طيب اهدى يا جمال..اهدى انا هجيبهالك حالا.." 
ترك الصيدلي الشاب الصيدلة ودخل إلى غرفة صغيرة ملحقة بالصيدلية باحثاً عن قسم المخدرات وجمال يظهر توتره بوضوح وهويضرب بقدمه برفق في الأرض ولكن انشغاله لم يمنعه في سماع كلمات قليلة من السيدتين أثناء حديثهما.. 
-  "قلبها جامد بنت الايه.." 
-  "الى خلاها تنزل مدفن قبل كده مش هتعمل تحقيق مع واحده قتلت اخوها.." 
-  "حاسه أن الست ديه بريئه!" 
-  "معقوله يا سميه هتصدقى موضوع العفريت وانوخلاها تشوف تانى .." 
-  "الله اعلم .." 
-  "طب طالما الموضوع كده بقى..متقولنا ازاى نجيب جسام ده جايز يشوف لجوزى حل.." 
-  "مالوا .." 
ابتسمت السيدتان لبعضها البعض ثم تعالت ضحكاتهما.. 
-  "اتفضل يا جمال.." 
أخذها جمال وانطلق يجرى من الصيدلية والصيدلي يقول: 
-  "حطها في جيبك يابنى انت.." 
  
  7
   
-    "لازم اعرف دلوقتى ايه موضوع ابن بوران ده؟" 
كان من الطبيعي عدم سرد جسام للحقيقة على الإطلاق فلن يقول أنهم يتصارعوا لتحرير ملعون حبُس في أحد الجزر النائية منذ فجر التاريخ يدعى انه اعظم ساحر فى تاريخ البشرية والعثور على خريطة أحد الجيوش المتعطشة لتناول الدماء البشرية المتبأ بهم في جميع الأديان السماوية.. 
فكانت أغلب أحاديثه عن إذاعة صيت ابن بوران بأنه ساحر يتلاعب بقوى السحر الأسود،وكانت في هذه الحقبة التاريخية يفرض عقوبات ضخمة على من يخالف على العهود بين البشر والجان،وكما ادّعى جسام أن ابن بوران حاول قتله أحد المرات لتكون طاقة الدمج بأكملها بداخله.. 
نور لم يفهم أغلب أحاديث جسام عن قوى الدمج وغيرها ولكنه فهم أن ابن بوران شخصية سيئة،وإذا تم ثبوت أحاديث عمر عن جسام حينها سيكون مصيره كالعشب في تصارع الأفيال.. 
نعم طوال الوقت بالرغم من مساعدات جسام غير المنتهية إلا وهناك في مكان ما بداخله ذلك الحدس الذي دائماً يطلب منه التوقف عن طلب المساعدات من جسام.. 
جسام يساعد ولكن عيناه البشرية دائماً تخفي نوعاً من المكر خلفه..حتى أقاويله وأحاديثه عن ابن بوران وبلال غير مقنعة وتأكد من صحة مشاعره عندما شاهد في مذكرات بلال أن جسام اعترف أن بلال ليس بالحفيد المرتبط..لماذا جسام ترك المذكرات أو تجاهل تواجدها مع نور الدين؟..جسام كان مرتبكاً أو يصطنع الارتباك في بضع لحظات وهويحكي قصته مع بوران.. 
نور ظل حائراً بين حديث عمر عن التخلص من جسام وبين الاستمرار في الأمنيات إلى أن أهداه أحد الشيوخ لم يقص عليه الأمر بأكلمه،فقد حكي فقط هوامش الأمور عن تسخير الجان وخلافه ونهاه الشيخ بقوة عن ذلك،وطلب منه بقوة أن يكفَّ عن هذه الأمور الملعونة،وأن يقطع أي علاقة له بالأمور الخارجية حتى لا تخرج عن سيطرته،وأتى له بالعشرات من الآيات القرآنية والأحاديث التي تأمره بالتوقف عن هذه الأمور،ورجحت كفة التخلص من جسام داخله وبقى شعور واحد فقط..هل لديه القدرة لإتباع عمر الشهير بضعف شخصيته؟هل سيكون لهذه الخطة الحاسمة للقضاء على جسام؟ ماذا في حالة الفشل؟.. عمر لا يعلم الكثير عن جسام.. 
-    "المفروض نعمل ايه دلوقتى.." 
-    "بص انا هفهمك وهحكيلك كل حاجه من الاول خالص.." 
-    "الحاجات ديه مش موجوده في مذكراتك؟" 
-    "لا..مكنش عندى الوقت اكتب كل حاجه.." 
  
عام 2004 شهر يناير..الساعه الرابعة فجراً.. 
سيارة بلال معطلة يتصاعد منها أدخنة سوداء من الموتور الأمامي على طريق القاهرة إسكندرية الصحراوي يقف نورالدين أمامها يقوم بإصلاحها بينما بلال يجلس على الأرض بجانب السيارة يستمع لأغاني على هاتفه،وشريف يقف وسط الطريق يحاول إيقاف أي سيارة تمر أمامه.. 
شريف 
 – "يا بنى هتعرف تصلحها ولا.." 
أجاب نور مازحاً: 
 – "ادينى شغال عليها اهو.. بس المشكله أن العربيه ديه فيها حاجات غريبه كده.." 
تمر سيارة مسرعة بجانب شريف دون أن تراهم فيلتفت شريف لبلال ويصرخ فيه.. 
– "بلال شوف الواد والله هيخربلك امها.." 
بلال كان غائباً عن الحاضر متواجد معهم جسداً فقط بالرغم من أن بلال كان شخصية جادة واثقة لا تعرف الهذل أو السخرية إلا في هذه الفترة من عمره،كان الأمر مختلفاً تماماً بالأخص في الأوقات التي تشاركه بها ريم خيالاته.. 
شريف رافعاً صوته أكثر 
  – "بلاااااااااال..." 
نور يسحب أحد القطع الأسطوانية ويلق بها جانبه 
– "مش هيسمعك ده مهيمن..ريم بقى وكده.." 
شريف 
 – "بلاااااااااااااااااااااااال.." 
يرمق بلال حركة شفتيه شريف وعينيه المستشاطة غضباً.ينزع أحد سماعات أذنه وببرود 
– "بتنادي يا شريف.." 
نور يمسك أحد الأسلاك ويحاول جذبه بقوة شديدة إلى الخارج وهويضحك بشدة.. 
شريف 
 – "في ايه يا روح امك..متخليك مع إلى جابونا في ام الصحرا ديه..وشوف ازازه الزيت بتاعتك ديه مالها.." 
بلال 
 – "عيش اللحظه..نجوووم..رمل..مكان مقطوع..وبعدين نور اهوبيصلح فيها.." 
تتجاهل شريف سيارة أخرى ويمر بسرعة كبيرة فيصرخ شريف في بلال.. 
 -  "يا بنى ده خرب إلى جابوها اصلا.." 
بلال وهويضحك 
 – "اكتر من كده..متقلقش من الناحيه مستحيل هيخربها اكتر ماهى خربانه.." 
ينفلت من يد النور السلك الذى فشل في جذبه للخارج  فيمسكه مجدداً 
– "في حاجه يا بلال.." 
لاحظ بلال ما يفعله نور بسيارته فقال بتجاهل: 
– "لا أحبيبى خد راحتك" 
نور – "هوايه البتاع ده.." 
شريف – "الله يخربيتك.." 
بلال – "نعم يا روح امك.." 
نور – "وده مهم يعنى.." 
شريف – "تعرف يا نور,انت وإلى زيك..محتاجين يومين عندنا..علشان نعرفكم فوايد الاغتصاب.." 
نور – "اه يا قليل الادب.." 
بلال – "اظن بعد إلى نور عمله في العربيه ديه اخرها هتتباع في سوق الخرده.." 
شريف ساخراً – "وانت فاكر قبل ما يعمل حاجه كانت هتتباع في حاجه تانيه.." 
بلال – "طب والحل بقى يا جماعه.." 
أضاء أحدهم مصابيح سيارته بقوة في أعين شريف وبدون إرادة رفع شريف يده ليشير لها بالتوقف،ووضع يده الأخرى على عينيه... هدأت السيارة سرعتها تدريجياً حتى توقف أمامهم،وهبطت نافذة الباب والتفت إليهم سائقها وكان مصطفى وكان هذا أول لقاء جمع بينهم.. 
– "ايه يا رجاله محتاجين خدمه؟" 
  ("لا حول ولا قوة الا بالله شكلى خبط كلب..")  لعنة جسام الفصل الأول. 
نور – "ياااااااااه..اخيرا اخواتك محتاسين هنا.." 
فتح مصطفى الباب وخرج من سيارته وتواجه ناحية سيارة بلال وألقى نظرة مشمئزة لها ولدخانها وما فعله نور بها وقال: 
– "طيب ماتيجوا اوصلكوا في اى مكان اوانا فليتى قريبه من هنا باتوا فيها للصبح وهبعت معاكوا ميكانيكى يظبط عربيتكوا.." 
 ابتسم شريف واصطنع لهجة ذوقية افتقدها منذ زمن طويل لتعامله غير المنتهي مع المجرمين وحثالة المجتمع. 
– "بس احنا كده نتعبك اوى يا استاذ.." 
مصطفى – "مصطفى.." 
شريف – "نتعبك اوى كده احنا استاذ مصطفى.." 
مصطفى – "لا لا لا..مفيش تعب ولا حاجه.." 
وصل الأربعة فيلا مصطفى بعد عشرين دقيقة من قيادة الأخير سيارته وعبروا حديقة شديدة الاتساع مزودة بحمام سباحة وكلب شديد الضخامة ينهش في بقايا لحم متعلق بعظمة دموية كبيرة،ثم نظر إلى مصطفى وعلي نباحة تجاهله الجميع بينما ظل نور ينظر له في قلق حتى وصلا إلى باب الفيلا.. 
في ردهة الفيلا جلس بلال وشريف ونور بينما دخل مصطفى يبحث أي شئ صالح لتقديمه لضيوفه بيبنما نور يتفحص جميع الحوائط للفيلا لفت انتباهه ذلك السيف الفولاذي العتيق المعلق على الحائط  لاحظ بلال تعلق نظر نور بالسيف فقال بإعجاب: 
-    "الواد ده شكلوا دماغوا عاليه اوى.." 
قال نور وهو مازال ينظر إلى السيف: 
-    "شكلوا بيحب الانتيكات القديمه.." 
نظر شريف على جانبه ولاحظ تواجد شئ ضخم بعض الشئ أشبه بكتاب مزود بغلاف معدني شديد الثقل.. 
-    "وده يطلع ايه بقى أن شاء الله.." 
 بلال بانبهار شديد.. 
-    "ايه الجمال ده.." 
قال نور الدين وهويأخذ الكتاب من يد شريف ويضعه مكانه.. 
-    "ممكن تعدولنا الكام الساعه إلى جايين على خير وتبطلوا شغل المباحث ده.." 
عاد مصطفى مبتسماً من غرفته وهويحمل إبريق ممتلئ بالشاى وبعض الأكواب ووضعهم على الطاولة،ثم أخرج من جيبه أصابع بُنيّة طويلة وأوراق البفرة وقال: 
– "اما انتوا ولاد حلال..لسه جيالي حته لاول مره في مصر..الشمروخ العملاق.." 
انصدم الجميع من تصرف مصطفى ونظر شريف إلى بلال وأخرج ضحكة مكتومة بيبنما قال نور الدين: 
– "احم..درش انا  اكيد انت بتهزر صح.." 
نهض مصطفى وأخذ يصب الشاى في الأكواب وهويقول بعدم فهم.. 
– "بهزر ايه..كنت عازم شوية عيال صحابى بس طلعوا ولاد كلب ومجوش يبقى الموجود يسد..ولا ملكوش في الصنف" 
نظر نور إلى شريف وبلال ثم التفت إلى مصطفى وقال ساخراً: 
– "انت في حاجه مهمه نسينا نقولهالك.." 
أنهى مصطفى صبَّ الشاى في الأكواب ثم شرع في وضع السكر وقال بعدم اهتمام.. 
– "خير.." 
نور -  "احم..بلال وشريف ظباط شرطه.." 
رمق مصطفى الجميع للحظة وقد انتابه القلق قليلاً ثم ظن أن نور يمزح معه فاصطنع الضحك وقال: 
– "هاهاها..يا عم كلهم حشاشين.." 
نور – "لالا الموضوع مش واصلك خد بالك..بلال امن دوله.." 
ترك مصطفى ما بيده وتراجع ليجلس على الكرسي خلفه ونظر للجميع وبلع ريقه في حذر.. 
– "امن دوله إلى هما امن دوله.." 
نور – "اه" 
مصطفى – "بتوع الاخوان.." 
نور – "اخوان ايه بس.." 
مصطفى – "يا صلاه النبى..طب على فكره بقى يعنى انا كنت ممكن اسيبكوا في الصحرا.." 
ضحك بلال ليطمئن مصطفى ثم سأله.. 
– "انت شغال ايه يا مصطفى.." 
مصطفى – "دراسيا انا محامى..مزاجيا عاشق في دراسه التاريخ القديم وخصوصا عصور الاضمحلال.." 
شريف مازجاً – "وعمليا حشاش.." 
مصطفى – "الحشيش ده اسلوب حياه..وهوإلى بيخلينى اكمل.. ده ونيسى في وحدتى..وبعدين بقى الناس فاهمه الحشيش غلط" 
نور – "ازاى بقى يا  امبراطور زمانك" 
مصطفى – "الواحد من دول فاهم انولما هيحشش ممكن يشوف شاكيرا اداموا..انما الموضوع ابسط من كده بكتير اوى..ممكن تعتبره ده منشط لهرمون السعاده في الجسم.." 
بلال لشريف – "شايف الحكم والنظريات.." 
مصطفى – "طيب استنى..ممكن تقولى ليه الخمره عادى في بلدنا..والحشيش لا..مع أن تحريم الخمره في القران واضح ومفيهوش نقاش." 
بلال – "علشان.." 
مصطفى – "علشان معندناش مبدأ.." 
أخذ بلال كوب الشاى الخاص به ثم رشف منه وقال.. 
– "وانت مجتوزتش ليه.." 
مصطفى – "واجوز ليه يا باشا بس..انا اصلا مبحش التخصص في العمل.." 
شريف ضاحكاً – "يا بنى احترمنا شوية احنا ظباط شرطه.." 
مصطفى – "هاهاهاهاها...وانت يا نور بقى شغال.." 
نور – "مندوب مبيعات في شركه ادويه.." 
مصطفى – "ليه انت خريج ايه.." 
نور – "صيدله" 
مصطفى – "وهوخريج صيدله دلوقتي بيشتغل مندوب مبيعات.." 
نور – "نعمل ايه بقى..نظام ابن وس" 
بلال  - "انت بتغلط في النظام.." 
مصطفى – "يووووه بقى..انت كل شوية تطلعنا كده..اعد لفلك سيجاره ولا اعملك حاجه مفيده..بدل منتا بتفصلنا كده" 
سحب بلال الكتاب القديم مجدداً وتحسس غلافه الغليظ وقال: 
– "ايه الكتاب ده يا مصطفى.." 
مصطفى – "بفك طلاسم اموبقالى خمس سنين..." 
بلال – "بس ده شكلوا قديم اوى.." 
مصطفى – "جدا جدا جدا.." 
شريف – "وفكيت طلاسموبقى..وفهمت بيكلم عن ايه" 
مصطفى – "يعنى جبت ترجمه مبدئيا لشويه حاجات فيه..اوبمعنى إلى حد ما توصلت لطريقه لتحضير خادم من الجن" 
بلال بخبث – "وحضرتوا؟!.." 
مصطفى – "المفروض كانوا صحابى إلى جايين النهارده  هنعمل الدماغ الصح ونحضروا.." 
بلال – "طب وايه نظاموا الجن ده بقى.." 
مصطفى – "طبقا لترجمتى إلى تحتمل الصح اوالغلط ..انوعامل شبه لعبه الويجا كده.." 
شريف  - "يعنى مفيش حاجه هتظهر.." 
مصطفى – "لا..انت بتسألوا اساله عن المستقبل وهوبيكتبلك الاجابه بالرمل.." 
بلال – "طيب جميل..نجرب..هوالتحضير عاوز كام واحد.." 
مصطفى – "لازم يكون فيه تلاته غيرى.." 
بلال – "طيب جميل ..نجرب" 
نور – "هيه..نجرب ايه بس يا بلبل..بيقولك مش متاكد من ترجماتوا..يعنى جايز نتبألش ولا ايه يا شريف.." 
شريف – "عندك حق.." 
نور – "شوفت.." 
شريف – "قصدى بلال عندوا حق...من رايى نجرب.." 
مصطفى – "ايوه بقى.." 
نور – طفيه يا ولاد المجانين.." 
بلال – "يعنى ايه إلى ممكن يحصل يعنى.." 
مصطفى  – "معرفش.." 
بلال – "خلاص يا سيدى ادينا هنعرف.." 
نور – "يا جماعه متجنوش انا مش هشارك في الموضوع ده.." 
بلال – "قوم حضر الحاجات يا درش يلا.." 
مصطفى – "طيب و نور.." 
بلال – "ملكش دعوه قوم بس وانا هقنعوا.." 
مصطفى – "ولومقتنعش.." 
بلال – "هنقعدوا غصب عنوا عادى يعنى قوم بس انت.." 
الجميع يجلس القرفصاء يمسك كل منهم يد الآخر متخذين شكل دائرة بداخلها نجمة ثمانية من الرمل تحتوي على رمز يعبر عن رقم تسعة في إحدى اللغات غير المعلومة اسمها.. 
وأخذ مصطفى يتكلم والجميع يردد خلفه.. 
"صراخم..بوران..مرطول..شرامل..مركم..الرامي..راشى..رضر..مريل..شرامف..جسام..بلال..نورالدين..شريف..ملونع..شرامي..الها ..مصطفى" 
على أطراف النجمة تواجد عدد لا بأس به من الشموع التي اشتعلت من تلقاء نفسها.. 
هنا توقف الجميع عن التكلم..وكانت أخر كلمات التعويذة.. 
"العجل..الواحه..الساعه.." 
بدأت حبات الرمل في الاهتزاز البسيط المتسارع مع مرور الوقت ثم أخذ يتحرك في حركات دائرة متخذاً كلمة.. 
-    "مدهش!" 
قال بلال.. 
-    "هوايه ده إلى مدهش.." 
تجاهل مصطفى كلمات بلال وقال: 
-    "الخادم التاسع..كلنا عارفين قدراتك الكبيره لقراءه المستقبل..ممكن تفيدنا؟!" 
 عبدكم معكم وخادمكم..من السائل أكون له المجيب 
مصطفى – "نبدأ بمين.." 
شريف – "ادخل يا بلبل.." 
بلال – "ماشى انا الاول..قولى ايه مستقبلى.." 
أخرج مصطفى قلمَ تحليلِ سكر ومنحه إلى بلال وقال.. 
-    "لا مش ببساطه كده..اخدش نفسك وسقط نقطه دم على الرمل.." 
أخذ بلال القلم برود وثم نظر إلى شريف الذى ينتظر تراجعه ليسخر منه،ولكنه على عجل قام بخدش أصبعه وأسقط قطرة الدماء على الرقم..وقال: 
-    "ها..ايه مستقبلى.." 
 مثير !..ذكي بل عبقري..الحامي..الحفيد المنتظر..قاتل..منعم في خير الجحيم..اختيار قاسي..ملعون 
نظر بلال إلى شريف ثم ضحك وقال: 
-    "انا مفهمتش اى حاجه من إلى اتقالت.." 
أسرع شريف بأخذ قلم التحليل وخدش إصبعه ثم أسقط قطرة الدماء وقال: 
-    "وانا يا خادم الرقم تسعه.." 
 قتيل ظالم.. 
شريف – "ها كمل ..."  
نظر إلى مصطفى وقال: 
-    "ايه هوا خلاص كده ولا ايه.." 
مصطفى – "إلى عندوا قالوا.." 
شريف – "وده معناه ايه.." 
مصطفى – "مش عارف..ايه يا نور مش ناوى.." 
نور – "لا..انا مش هشارك في الكلام ده.." 
أخذ بلال يد نور بحركة مفاجأة وخدشه وسقطت القطرة على الرمل.. 
 "الشهره والمجد..الخيانه..نااار" 
بلال – "ها وانت يا درش.." 
 الحاضر الغائب 
قال عمر مقاطعاً سرد بلال لأحداث قصته: 
-    "بلال..يعنى تحضير جسام من اول لحظه كانت من اختيارك انت إلى معاك...بلاش تفاصيل مش هتفيدنا كتير..ازاى نقتل جسام؟!" 
-    "انا معرفش ازاى..بس حل المعضله ديه مع واحد من اتنين ..يا مصطفى هواول واحد حضر جسام..يا الراهبه مادلين..شوف ناوى تختار انهوفيهم علشان اكتبلك عنوانو.. ومن رايى بلاش مصطفى لان دراستوا مش دقيقه اوى عن جسام لانه كان معتقد أن جسام مجرد لعبه ويجا..فالاحسن تروح لمادلين وبعدين عاوز اقولك حاجه,جسام لما بيحطك ادام اختيارك تأكد أن الاتنين في صالحوا" 
تجاهل عمر جملته الأخيرة البائسة لتبرير موقفهم المقيت بتحضير هذا الشئ منذ أول لحظة وتمتم لسانه: 
-    "مين مادلين ديه" 
-    "ساحره مغربيه بس ربنا هداها وجت مصر واترهبنت وبعدت عن السكه ديه خالص.." 
-    "وبعدين.." 
-    "روح واطلب مساعدتها..واحكيلها ازاى احنا في موقف صعب..وهى اكيد هترشدك تعمل ايه.." 
أخذ عمر عنوان بيت فيلا مصطفى،كما أخذ عنوان بيت الراهبات وهوحائر بمن يبدأ..من سيكون عنده حل لهذه المشكلة.. طلب من أحد أصدقائه "ملازم كريم"بالقيام ببعض التحريات عن مصطفى،وجمع كلّ المعلومات المتاحة عنه في الوقت ذاته سيذهب هولبيت الراهبات لمقابلة الأخت مادلين.. 
بعد أن سكن ألم ريم وأوت إلى النوم،جمال كان هائماً في عالم أخر بالرغم من كل ما يحدث حوله إلّا أن عقله مازال يردد بكلّ قوة كلمة وحيدة..جسام يشفي الأمراض..جسام يشفي الأمراض..بكلّ تأكيد هذا الكلام هراء ولكن حياه ريم تستحق السير خلفه،فتح جمال حاسوبه ودخل على موقع اليوتيوب،ثم جلس حظه يتذكر اسم البرنامج التي ورد بها الحلقة..نعم أنه صبايا الخير لريهام سعيد.. ظهرت أمامه آلاف من عناوين الحلقات الخاصة بالمذيعة المتألقة  تنقل بين الكثير حتى وصل لعنوان أحدهم بعنوان لعنة جسام بين الواقع والخيال..أنه إنها هي بكلّ تأكيدٍ.. 
بدأ الفيديوثم شرع في التوقف عده مرات متتالية بسبب سوء شبكه الإنترنت مما جعلت جمال يترك الفيديو قليلاً ليتجهز للعرض المستمر ونهض إلى دورة المياه لطرد النوم من عينيه مستخدماً الماء البارد.. 
توقف عمر بسيارة أحد أصدقائه أمام إحدى الفيلات العتيقة ذات طابع كلاسيكي قديم،وخرج من سيارته وتحرّك بخطوات ثابتة مترددًا بما يفعله لم يخلو وقته دقيقة من أن يسأل نفسه ذات السؤال هل كان الأصح الاستماع لبلال وتصديقه أو دفن رأسه في التراب وتنفيذ الإعدام..لا يهمُّ الآن. 
طرق عمر الباب ثلاث مرات قبل أن تفتحه إحدى الشابات في العقد الثاني من عمرها،وقالت بدهشة بعد أن ألقت نظرة سريعة على يده: 
-     "مين حضرتك؟!" 
 نظر لها عمر بملابسها الرمادية الفضفاضة وغطاء رأسها وصليب ضخم معلق في سلسلة حول رقبتها 
-     "ده بيت الراهبات؟" 
استشعر عمر حماقته عندما سأل هذا السؤال..بالتأكيد هودير الراهبات الذى قصده ولكنه لا يعلم من أين يبدأ ولا يعلم إلى أين سيؤول له هذا الطريق..عمر يذهب أحدهم عن أمر الجان..لماذا يصدق بلال؟..ما المانع من كون الراهبة المقصودة أن تكون نصابه؟ هناك العديد من يدعِي كونه معالج بالقرآن وأنه ليس فقط سوى دجان أفاق.. 
-     "عاوز مين حضرتك؟" 
سؤالها كان بمثابة من قطع الكهرباء عن عقله حتى يتوقف عن التفكير ويتخذ القرار أن يكمل ما بدأ مهما كانت النتيجة بما أسوأ شئ يمكن أن يحدث؟!..لا يعلم وهذا ما يمنح للأمر المزيد من الرهبة 
-     "عاوز اقابل الاخت مادلين.." 
ظلت الراهبة الشابة صامتة قليلاً ثم.. 
-     "مادلين..!!" 
أردف عمر باندفاع.. 
-     "اه...المغربية .." 
هزّت الراهبة رأسها لفهمها عن من يتحدث عمر.. 
-     "نقولها مين.." 
لمح عمر تتبع نظرات الراهبة ليده فحاول إخفاءها وقال: 
-     "عمر محمو.. د" 
تغيّرت ملامحها كثيرة بمجرد سماعها الاسم وقالت في تعصب وغضب شديد: 
-     "اعتقد مش هترضى تقابلك.." 
أخرج عمر بطاقته من جيب بذلته ووضعه نصب أعينها وقال في ثقة: 
-     "انا المقدم عمر محمود..وعاوز اقابلها بشكل رسمى..ممكن؟ 
تملكها الغيظ في هذه اللحظة وكادت أن تنفجر فيه،ولكنها كظمت غيظها بداخلها واصنعت اِبتسامة وقالت: 
-     "اتفضل .." 
دخل عمر وهويتحرك داخل ردهة طويلة على جانبيه الكثير من صور السيد المسيح والعذراء مريم وعدد هائل من الصلبان المعلقة،ظل طوال الردهة يحملق في الصور وابتسامة على وجه لا يعلم لماذا يشعر بالسكينة داخل قلبه،ثم وقعت عيناه في نهاية الغرفة على تمثال كبير للسيدة مريم العذراء يحيط بها عدد كبير من الشمعات المنيرة،وتجلس أمامها امرأة تصلى والدموع لا تكف عن السيل من عيونها ظل ينظر لها للحظات عمر وهي ترسم الصليب على جسدها،ثم سقطت بنظرها عليه فاستدار ببصره في خجل وتوقفت الراهبة الأخرى أمام باب إحدى الغرف المغلقة وقال: 
-     "ممكن تستناها جوه لحد ما اديها خبر.." 
فتح عمر باب الغرفة ولا تحتوي على شئ مختلف غير ما رآه من صور للسيد المسيح والعذراء والصلبان لا شئ آخر ملفت عدا  دولاب ضخم من الخشب بُني اللون مغلق بأحكام.. 
-     "من أنت وماذا تريد؟" 
التفت مفزعاً لهذا الصوت الأنثوي القوي فوجد سيدة متجعدة البشرة في العقد الخامس من عمرها تنظر له باستغراب وتنتظر الإجابة في ملل.. 
-     "أنا المقدم عمر محمود" 
تحركت تجاه أحد الكراسي الخشبيّة الموجودة وجلست وهى ترمقه.. 
-     "وماذا تريد؟" 
عندما قرر عمر أن يتخذ القرار ويأتي لم يفكر أبداً كيف سيبدأ الحديث،وكان ذلك بناء عن نصيحة من بلال الذي نصحه بألا يفكر حتى لا ييأس ويجعل الأمور تأخذ مجراها كما تشاء.. 
-     "فى الحقيقه..انا مش عارف ابدأ الكلام ازاى.." 
انفضت مادلين بعض التراب من على جسد تمثال السيد المسيح وقالت بتجاهل: 
-     "من حيثما تريد..لا تخش شيئًا تحدث وقل ما لديك بلهجة مباشرة ولا تحاول الاستفاضة فلا نملك الوقت لنضيعه في الثرثرة.. 
لماذا تصر هذه المرآة على التحدث بالفصحى! 
-     "كان في واحد صاحبى قالى..قالى انى هلاقى عندك الحل لمشكلتنا.." 
نظرت له وقالت: 
-     "وما مشكلتكم؟" 
ارتعشت يد عمر قليلاً لا يعلم من عدم اقتناعه بما سيقول،أو  ليس لديه التعبيرات الصحيحة ليعبر عما بداخله أم رهبة المرأة ونظراتها القوية..تباً لك بلال! 
-     "قالى انك بتقدرى..انك  ايه..يعنى  ليكى تاريخ طويل في السحر وتسخير الجن والحاجات ديه.." 
أجابت دون اهتمام كبير.. 
-     "ذلك كان منذ زمن طويل..قبل أن يهديني الرب يسوع بنوره ويجعلني على الطريق الصحيح.." 
-     "أخت مادلين.." 
اصتنعت اِبتسامة صغيرة وقال: 
-     "اسمى مريم..مادلين لم يعد اسمى منذ أول لحظة خطوت على أرض مصر.." 
-     "طيب..انا مش هرجعك عن طريقك الصحيح ولا اى حاجه..انتى هتساعدينا علشان.." 
نهضت من على كرسيها وتحركت لباب الغرفة لتفتحه: 
-     "تشرفت بك استاذ عمر..ولكنني لم أعد قادرة على العودة لهذا الطريق مرة أخرى.." 
استشاط كثيراً لهذه المعالم الفظّة.. 
-     "هى قالتلك انى مسلم..فعلشان كده حتى رافضه انك تسمعى مشكلتنا !..تفتكرى المسيح هيبقى مبسوط من موقفك ده؟!" 
ضحكت مادلين بسخرية وقالت: 
-     "أتعلم يا أخ نور لماذا أتيت مصر؟" 
ظل عمر صامتاً بينها مادلين عاودت الدخول لمنتصف الغرفة مجدداً وقفت أمام أحد الصلبان ونظرت له بتمعن شديد وأردفت: 
-     "إن هذا الدير المتواجد في هذه المنطقة النائية هوالوحيد الذي يمثل الرهبانية بالطريقة السليمة..أنا هنا لأعتزل العالم بشر وجان..أنا هنا للبحث عن السكينة الطمأنينة..أنا هنا خادمة الرب يسوع..أعمل على الصلاة والصوم فقط..لا أختلط ولن أختلط مجدداً..لا أقابل أحداً ولا أتكلم مع أحد..أنا وهبت نفسى لخدمة الرب..واليوم تقول لي أني أرفض المساعدة لسبب عرقي وأن يسوع لن يسامحني..يسوع يعلم أني أتيت من المغرب لمصر بحثاً عن مأوى بعيداً عن البشر..بحثاً أن أخوات تبحث بحق للابتعاد وليس لدير راهبات مزود بأنترنت وهواتف محمولة..أنا كنت أبحث عن الاعتزال بحق." 
-     "تفتكرى أن ده مبرر لرفض حتى أن تسمعي المشكلة؟ 
-     "لم يعد يهمني كثيراً ما يحدث خلف أسوار هذا المكان" 
-     "ده حرق عربيتى وبيهدننى انوهيحرقنى.." 
-     "صدقني رأيت كثيراً من عالم الجان والأشباح ولم أسمع عن جان يقتل..أو حتى يشرع في قتل أحدهم..أعظم قدرة له مجرد أن يهمس في أذنك لتنهي حياتك..ويترك الأمر لك لاتخاذ قرارك..لا تعظمه كثيراً حتى لا يستقوي عليك فهوفي النهاية مخلوق مثلك والإنسان كما قيل في القرآن "لقدخلقنا الإنسان في أحسن تقويم"..الإنسان هوالأفضل دائماً.. 
-     "بس.." 
-    "إيذائكم بهذا الشكل قد يتسبب في خطر كبير لشيطانكم هذا..والشيطان لا يمكنه أن يضع حياته على المحك؛لأنه يعلم أنه لا يمكن جنة سواها..ولكنه سيحاول دائماً التلاعب بمسار الأحداث حتى يقلبها لصالحه." 
-     "انا مش فاهم حاجه من كلامك..ادينى فرصه احكيلك" 
-     "لا تحك لي شيئاً..خذ هذه.." 
-     "ايه ديه.." 
-     "إنها زجاجة لنوع خاص من الزئبق..قادر على جعل أي جان يفقد قدرات له لبعض من الوقت." 
-     "بس..ده مش يموته.." 
-     "أنا لن أشارك في قتل أي مخلوق..حتى أن كان ذبابة.." 
-     "هيموتنا.." 
-    "قلت لك لا يستطع..وأيضاً أن تملك حمايتك الشخصية.. وتذكر دائماً أن اللعبة أكبر من مقدار تخيلك..ولا تجعل نظرتك محدودة..وفكر خارج صندوق عقلك المغلق..ستفز" 
-     "أخت مادل..قصدي مريم..." 
-    "أستاذ عمر..أظن أن مقابلتنا انتهت وما أستطيع أن أمنحه لك قد منحته وما منحته لك أكبر من مجرد مخدر للشيطان أنت الآن تعلم تستطع هزيمة الشيطان..عندما تأت لك الفرصة لابد أن تتخذ القرار!..وأعلم أنك دائماً لا تملك سوى فرصة واحدة..تشرفت لمقابلتك."  
فتح جمال صنبور المياه وبدا يضرب الماء بكل قوة على وجهه مرتين متتاليين،ثم أصابه نوع ما من الهوس جعله يضرب الماء مرات متتالية سريعة على وجهه ثم أغلق الصنبور ورفع عينيه لينظر إلى نفسه في المرآة وقطرات المياه تتساقط  من وجهه وشعره اللامع يغلق عينيه ويفتحها ليجد تحول المرآة إلى شاشة عرض يعرض بداخلها لقطات سريعة  عن اليوم المشئوم للموقع الأثري.. 
-  "أ..أس..أستاذ رمزي..لقينا حاجه..حاجه  غريبه اوى" 
-  "لا يجب أن يعودا ..جسام وبوران خطر كبير على البشر.." 
*** 
-  "يجب أن نهرب الآن" 
*** 
-  "بوران سيعوووود" 
*** 
استفاق جمال من غفلته على أحدهم يقول له: 
-  "مش هتقدر يا جمال .." 
فزع جمال من صوت الرجل وخصوصاً عندما شاهده في يقف خلفه في المرآة..قال جمال بفزع: 
-  "انت مين.." 
ابتسم الرجل بثقة وقال بثبات: 
-  "انت ليه مصر تدمر حياتك اكتر واكتر.." 
جمال يزداد فزعه وتتساقط قطرات المياه من على شعره المبلل اللامع.. 
-  "انت دخلت هنا ازاى.." 
-  "جسام لعنه مش نعمه..انت راجل علم..عيب لما تمشى وراه الخزعبلات ديه .." 
-  "علم وقف عاجز ومراتى بتموت.." 
-  "وانت فاكر أن جسام عندوا الحل هه؟" 
-  "هو إلى بعتك؟" 
-  "بحاول دايما اخلى جسام ميركز معاك..وده الاحسن ليك" 
-  "يعنى جسام حقيقه.." 
-  "هتكفر ولا ايه..بتشكك في الشيطان.." 
-  ................ 
-  "ولا ممكن اذا كان انت شككت في وجود ربنا..." 
-  "بس إلى اعرفوا الشياطين مش بتحقق امنيات .." 
-  "وايه الفايده بدال اخد منك رغبتك في العيشه والانسانيه..ايه الفايده وهوبيدمرك كل يوم..ايه الفايده وهوبيحولك من انسان لحيوان كل همويوصل لهدفوا حتى لوهديوس على كل إلى حواليه.." 
-  "وصلنى ليه..وانا متحمل المسئوليه.." 
-  "هديك العلاج..بس بعدها هياخد عمرك وعمرها مع بعض..يا اما هيعيشك بتتمنى الموت ف كل لحظه علشان تبعد عنوا..انت بدخل لعنه جسام لوحدك بس عمرك ما بتخرج منها.." 
-  "يعنى فعلا عندوا علاج ريم ؟!" 
-  "انت فاكر أن كل إلى دخل مع جسام مبسوط دلوقتى..ده كله بيعلن اليوم إلى فكر يتعامل مع الكائن ده..ادخل كمل الفيديوإلى كنت هتشوفوا شوف جسام دمر جيهان ازاى.." 
-  "بس انت مدمرتش..بالعكس..انت اشتهرت اوى..مش انت الساحر بردو.. انا افتكرتك انت ادم .." 
-  "انا وضعى مختلف كتير اوى عن اى حد كان مع جسام .." 
-  "وانا كمان وضعى هيبقى مختلف.." 
-  "انا حذرتك..ابعد عن جسام..هيحرر المسيح الدجال وهيقتلك..العالم كلوا هيدمر بسببك..انت هتكون الشاهد الوحيد.." 
أغمض جمال عينيه ثم فتحها لم يجد آدم أمامه كما كان،ووجد  على الطاولة بجانبه مظروفاً ضخماً يحتوي على عدد هائل من الأوراق المتناثرة  يعتليها عنوان (مذكرت بلال) 
قرأ العنوان وتذكر جملة جاءت على لسان زوجته.. 
- "تصدق أن كان بيقولى انوعندوا عفريت اسموحسام بيحققوا كل حاجه عاوزاها وكان عاوز يعرفنى عليه.." 
- "المترابط اهو يا جسام (الفصل الاول)"
  
  8
   
خرج عمر من دير الراهبات يضغط على الزجاجة بقوة حائر العقل بين الخطوة القادمة لهذا الأمر..لا يعلم جسام ولم يراه ولا يتمنى أن يراه ولكنه يستشعره في كل خطوة..عمر يبحث في جوانب عديدة حتى يتخلص من كائن ثبت وجوده بشكل أو بأخر..جسام حقيقة..اللعنة حقيقة..المقبرة حقيقة..كل شئ حقيقي.. 
عاد لبلال بالتأكيد سيرشده للخطوة التالية..لا يعلم ماذا تصح أن تكون.. 
-     "حالا هتطلع على المنوفيه وتدخل البيت بتاعى إلى هناك  فاكروا يا عمر؟!" 
-     "انت قصدك عل" 
-     "البيت الملعون.." 
-     "وبعدين هعمل ايه هناك .." 
-     "تسنضف اوضه حلوه كده وتقوم داهنها بسائل النحاس" 
-     "وده انا اجيبوا منين.." 
-     "معرفش بقى يا عمر اتصرف  هاتوا ودوبوا في جردل بويا ولون اى اوضه بيه.." 
-     "طيب طيب وبعدين.." 
-     "هتقعد في بيتك وهتطلب من نور يجيب جسام عندك..يقنع جسام انك عاوز تقتلوا..وانوا ربطك في اى حاجه ويسحب جسام علشان يتصرف معاك اويمسح ذاكرتك اوحاجه من الكلام ده..و" 
عمر غير مقتنع بهذه الخطة الردئية..كيف جسام الذي تمكّن بالإيقاع ببلال وجيهان ومستمر في المحاولة في الإيقاع بنور يصدق مثل هذا الهراء.. 
لاحظ بلال عدم اقتناع عمر فانطلق يدافع عن خطته.. 
-     "بمجرد دخوله انت هتكون مربوط فعلا..ونور وجسام داخلين عليك.." 
-     "وبعدين..." 
-     "انا هتصرف.." 
-     "انت؟!" 
-     "طبعا..طبعا يا عمر..انا إلى لازم اقتلوا.. لازم اكسروا زى ما كسرنى.." 
-     "انت مجنون.." 
-     "بص..ده شرطى الوحيد علشان اديك دليل براءة جيهان.." 
-     "مستحيل..وحتى لووافقتك على الجنان ده..مش هعرف اطلعك من هنا ..وبعدين اضمن منين انك متهربش اصلا.." 
-     "عمر..انت اكتر واحد عارف انى مش ههرب..انا عمرى ما اهرب..وبالنسبه لموضوع ازاى  مش شغلك  انا هتصرف..." 
-     "هتتصرف ازاى.." 
-     "كل إلى انت هتعملوا هتاحد الورق ده وتوصلوا للواء رشدى السيد وكمان توصل النسخه التانيه ديه لسعد الرواى (اسم بديل لاحد الشخصيات الهامه بالدوله)" 
-     "سعد الرواى!..وده ايه علاقتوا بيك..وايه الورق ده" 
-     "انت فاكرنى كنت لوحدي في تجاره السلاح!؟" 
-     "يعنى ايه.." 
-     "عمر..وصلهم الورق ده..وظبط حالك مع نور يجيلك مع جسام بعد بكره الساعه تسعه بالليل قبلها بساعه هكون بخبط على باب بيتك هربطك وهنكمل الخطه وبعدها نحرق جسام وهترجعنى انت السجن تانى  وهتبقى الحدوته الكبيره إلى مسكت ظابط هارب من حكم الاعدام.." 
-     "انت ليه بتلف اللفه ديه كلها..محنا .." 
-     "لان الكائن ده ..ذلنى..لعب بيا..خلانى ولا حاجه..خلانى ادمر جيهان..علشان كده انا هخرجها من السجن..خلانى دايما اظهرك في صوره الضعيف علشان كده انا هقويك..خلا نور اذكى منى وكشفنى وعلشان كده انا هندمه طول عمره يوم ما هنقذه من الشر ده..ودمرنى علشان كده مش هرتاح الا لما احرقه.." 
ـ "صبايا الخير.." 
-    "انتِ اسمك ايه؟" 
-    "جيهان.." 
-    "انت قتلتى اخوكى؟" 
-    انا مقتلتش حد.." 
-    "بس الادله كلها بتقول انك قتلتيه ..السلاح إلى معاكى.. ادعاء العمى..الميراث..كل حاجه بتقول انك إلى قتلتيه .." 
-    "بلال هوإلى قتل شريف.." 
-    "ايه عرفك؟انتِ شوفتيه وهوبيقتلوا؟" 
-    "هوإلى قالى؟" 
-    "مين بلال؟!" 
-    "لا...جسام" 
-    "مين جسام.." 
-    "جسام هوالسبب في كل حاجه حصلتلى..بس محدش عاوز يبين انومصدق..الكل عارف الحقيقه بس بيحاول يتجاهلها" 
-    "طيب بدال هما مش مصدقينك..اتكلمى اهو.. الناس كلها شيفاكى.." 
-    "هيفيد بايه الكلام..اعاده المحاكمه حكمت عليا بالاعدام بردو" 
-    "كنت ليه بتقولى انك عميا.." 
-    "علشان انا فعلا كنت عميا" 
-    "ازاى نظرك رجعلك.." 
-    "جسام رجعهولى سبيل أن اخون جوزي" 
-    "ده يوسف المنتحر صح .." 
-    "اه.." 
-    "وجسام هو إلى قالك اقتلى اخوكى.." 
-    "لا جسام خلانى انا المتهمه بجريمه قتل اخويا بدل بلال.." 
-    "انتِ قايله في التحقيقات أن جسام ده من عالم الجن" 
-    "اه" 
-    "وكان بيحققلك امنيات.." 
-    ... 
-    "طيب ليه هيعمل كده معاكى.." 
-    "علشان اسجدلوا.." 
أغلق جمال حاسوبه بعد أن علم ما يريد أن يعلمه..كان على يقين أن الأمنيات البشرية من خادم سيكون لها ثمنًا والآن علم ما هوالثمن،ثم التف وأخرج الورق من المظروف وبدأ قراءة مذكرات بلال بأكملها..منذ اللحظة الأولى للقاء بلال بجسام إلى لحظة طلب جسام من بلال الكفر.. 
بعد يومين .. 
في سور الأزبكية يقف جمال أمام أحد الأكشاك القديمة المخصصة لبيع كتب التاريخ التي لا يقربها أحد على الإطلاق..بالتأكيد سأحصل على ما أريده.. 
بدأ جمال في سحب عدد كبير من الكتب من على الأرفف.. 
" الأساطير الفارسية بين الواقع والخيال " 
" العصر الفارسي الأسود" 
" الاضمحلال في بلاد فارس" 
" لعنة الاندماج" 
"ما لم يكتبه التاريخ عن بلاد فارس " 
دفع جمال حساب الكتب ثم أخذها ورحل مسرعاً.. 
أقنع نورالدين جسام أنه يلعب لصالحه وأنه استطاع أن يقيد عمر في شقته بعد أن ضربه بقوة على رأسه،وطلب منه سرعة مرافقته إلى بيت عمر حتى يقوم بمسح ذاكرته أو أي شئ من هذا القبيل حتى ينتهوا من كثرة عبثه وراء هذا الأمر وبغرابة شديدة،ابتسم جسام وقرر مرافقته دون جدال تسبب في الرعب داخل قلب نور الدين وهوحدسه مازال ينبهه بوجود خطر محدق..وقلبه لا يردد سوى كلمات قليلة..جسام يعلم كل شئ..جسام سيقتلنا جميعاً..جسام سيحرقني إذا فشلت الخطة وتتحقق رؤية المتصلة التي سبق وقالتها سارة في الماضي " الجزء الأول" 
مساءا.. 
على محرك جوجل يكتب جمال جسام وابن بوران،ثم يضغط على أمر البحث ولكن كانت جميع النتائج ليس لها علاقة بما يبحث عنه... لابد أن يكون هناك حل..عاد بظهره إلى الخلف وأغمض عينيه يبحر في الكم الهائل من المعلومات التي حصل عليها من جيهان ومذكرات بلال والتاريخ الفارسي..نعم تذكرت.. 
انتقل إلى الصفحة السابقة في المحرك وأعاد كتابة الحارس التاسع لبلاد فارس،ثم ضغط على محرك البحث ولم يظهر له سوى موضوع قديم غير موثق لطالب بكلية الحقوق يدعي مصطفى أحمد يتحدث عن هذا الأمر..الأمر الآن لا يتطلب إدخال معلومات خاطئة قادر على محو كل ما توصلت له  أم  أظن أن الأمر يستحق الإطلاع.. 
وبعد ساعتين من القراءة المتواصلة توقف جمال عن القراءة ثم تحدث بداخل نفسه..الآن أنا فهمت كل شئ عن لعنة جسام وعلاقتها بمقبرة ابن بوران,يسعون لتحرير المسيح الدجال لفرض سيطرتهم على العالم وقلب جميع موزاين العالم وهذا ما فشلوا فيه منذ زمن طويل..كل منهم على قدر هائل من الذكاء..ولكن يتبقى دائماً سؤال أخير..لماذا تركني ابن بوران أرحل عندما خرج من المقبرة وقتل الجميع؟ 
  أعتقد أن اليوم يكفي..حقاً أنه يكفي..سأكمل غداً..

اليوم الثالث

   
إنه اليوم الثالث والأخير في الفترة المتاحة لي لكتابة ما تبقي من أحداث الرواية,اكتب ما يشاء لي أن اكتب,ولكن أحياناً ينتابني شعور  بصواعق كهربائية تسير بداخل أوردة جسدي! كيف؟لا أعلم..أنا لا أفهم شيئًا,أعيش كالجسد دون روح طالما امتلكت شكوكاً فإن الإنسان مسير طوال حياته،ولكن الآن أنا صرتُ متيقناً من هذه الحقيقة كل ما حدث لي في الآونة الأخيرة لا شئ سوى أوامر أنفذها من كيان مجهول لا يفارقني,هناك أشياء تؤرقني كثيراً منذ اللحظة التي قررت فيها الكتابة أو بمعنى آخر منذ اللحظة التي قدٌر لى الكتابة..هل ستصدق أنني لا أعلم كيف ستنتهي أحداث الرواية..قد لاتفهم..أولاً تصدق..أو ..سأكف عن الكلام وسأكمل..سأكتب.. 
الساعة العاشرة مساءا.. 
حالة من الصمم أصابت جسام لا يخلو من صوت صفير حاد يضرب أذنيه بقوة شديدة كمطرقة تمزق طبلة أذنيه دون رحمة,تلتف معها حدقتا عينيه مرتين متتابعتين حتى اختفت أسفل جفنه العلوي واستحال لون عينيه الأبيض لعتمة سوداء أصبحت كفجوتين بداخل رأسه البشرية المزيفة,تباطأت دقات قلبه حتى أوشكت على التوقف, اصطدامه بالأرض أثناء سقوطه جعل البيت يهتز كمنزل ضربه زالزال مقدّر بتسعة ريختر,هناك معتقد يقول عند تجسد الجان في صورة بشرية أو حيوانية بقتل هذا الحيوان أو البشري يموت الجان معه ولكن أظن أن هذه الأمور خاضعة لأي جان أخر دون جسام فجسام ليس جاناً خالصاً ولكنه يمتلك جزءا بشري متمثل في الشق الآخر له ابن بوران لسحر اندماجهم,الجميع تأثر باهتزاز البيت وبدأ عمر يتمسك في الجدار بقوة ونور يحاول الاحتماء بالطاولة ولكن بلال كان صامداً لايتحرك منعقد الحاجبين حدقتاه تصلّبت على جسام الملقى على وجهة ينظر له بغضب شديد يعلم أنه كان السبب في كل ما حدث له,لولا جسام ما كان قتل حسن وقتل شريف وانتحر يوسف وعذبت سارة ..إلخ 
 عشرات الجرائم ارتكبها بلال بسبب جسام ولكنه حان وقت الانتقام.. 
هوالسبب في كل شئ 
 ولكن هل بلال كان سيكون له نفس الرأي إذا ساعده جسام على الهروب بدون إعلان كفره؟! 
ارتعشت يد جسام وهويحاول الاستناد عليها للنهوض ولكنها تخذله بضعف شديد وحركة بطيئة شديد الإعياء ينظر لبلال.قال عمر بذعر: 
-     "هيصحى...!" 
بكل ثبات وثقة فقدها بلال العام الأخير يضرب جسام بعصا ضربة شديدة القوة على وجهه يسقط الأخير أرضاً دون أي حركة أخرى ويقول ساخراً: 
-     "تفتكر رماد الجن فعلاً ممكن يحول التراب لدهب ؟!..متتعبش نفسك في الإجابة سيبنا نجرب احنا الموضوع ده.." 
شحبت بشرة جسام كثيراً وتكاثرت تجاعيدها،وبرزت عروقه وأوردته في جميع انحاء وجهه،وتساقط شعره وتجحظت كرتا عينيه،وانسال سائل سميك أبيض اللون من فمه،وتحوّل لصورة بشعة من نور الدين.  
قال بلال وهويضحك – "افرح يا مطارد الظلام اديك شوفت نفسك بعد ما هتموت هتبقى عامل ازاى.." 
مشاعر إنسانية متضاربة تتصارع بداخل نورالدين لا محالة فسوف يعيش بإحساس بالذنب لخطأ لم يقترفه قط فهوبكل تأكيد فعل الصواب عندما نجح في الإيقاع ببلال؛وذلك الأمر كان كفيلاً لتوليد طاقه لا نهائية عند بلال للانتقام من نور الدين،وكان المتوقع بعد أن علم الوجه الخبيث لجسام أن يتركه يفعل في نور ما فعله به،ولكن إصراره على إنقاذ نور والتخلص من جسام جعل نور في أشد الحزن على مصير بلال المنتظر خلال أيام؛وبالرغم من علمه أن بلال لم يفعل ذلك لإنقاذه ولكن فقط للانتقام من جسام ولكنه لم يمنع نفسه من التعاطف معه رغم كل أخطائه غير المنتهية. 
هبط عمر على ركبتيه وقلب جسام ووضع الكلابشات في يديه، ثم ظهرت علامات الاشمئزاز على وجهه وهويضع كلبشات أخرى على قدميه المتآكلة النحيلة وهنا نظر لبلال الضاحك وقال: 
-     "بتضحك علي ايه؟!" 
جذب بلال جسام من ملابسه إلى أعلى،ثم هبط عليه بقبضة شديدة القوة تطايرت من فمه ثلاث ضروس وتساقط قطرات دماء سوداء اللون وقال لعمر: 
-     "الى زى ده لوفاق مش هتفرق معاه كلابشاتك ديه بقرش, ده لوفاق اعتقد أن إلى  هنشوفوا وقتها ما يعلم بيه الا ربنا.." 
نور الدين يقف وسطهم لكن عقله مازال منشغلاً داخل صراعات ضميره غير المنتهية إلى أن قطع تأملاته بلال عندما قال: 
-     "مالك يا مطارد الظلام..صعبان عليك جسام؟صعبان عليك الشيطان؟..ده كان هيدمرك زى ما دمرنى.." 
تغيّر بلال كثيراً جداً لم يجد الشخصية الجادة العصبيّة،ولكنه يمزح ويهرج على عكس الحالة المفترض كان يجب أن يتواجد عليها؛ فبالرغم من كل شئ بلال شخصية ستعدم بعد أيام ملطخة  بماضٍ لن يمحيه الزمن.. 
ظن عمر أن حالة بلال جعلته في وضع من اللامبالاة وعدم الاهتمام بأي شئ فهولا يهاب الموت ولا يخشاه،ولكنه يخشى أن ينتهي مهزوم على يد جسام.على الأقل بقتل جسام سيكون الأمر له معنى.بالفعل بلال سيموت ولكنه أخذ جسام معه سيكون انتصاراً كبيراً له في أخر أيامه. 
-     "انت ازاى مش فارقه معاك الدنيا كده؟" 
ضحك بلال ونظر إلى عمر وغمز بعينيه،ثم عاود النظر لنور مجدداً وقال: 
-     "الى كنت بحلم بيه على وشك انى انفذوا..انا دلوقتى بحقق الامنيه التاسعه..انا بقتل جسام..ومش عاوزنى افرح؟" 
ازداد غيظ نور من حالة عدم الشعور إلى وصل لها بلال وقال: 
-     "واعدامك ؟!" 
اندهش بلال وكأنك تفاجأ بالأمر ثم قال وهويرفع كتفيه.. 
-     "انت فاكرنى خايف من الاعدام؟!..الموت بالنسبة لى مش هيفرق لانوجاى جاى...بس لازم اموت منتصر." 
قال نور جملة لم يكملها.. 
-     "وايه بقى الانتص.." 
قطعه عمر وقال: 
-     "انا رأيى أن المناقشه ديه ملهاش لزمه..يلا بينا.." 
ابتسم بلال لعمر طويلاً ثم وضع يديه في جيب بدلته وأخرج ورقة مطواه على نفسها وقال لعمر: 
-     "الورقه ديه لازم تقرأها لما نحرق الكلب ده.." 
خطفها عمر من يد بلال وكان لن يقرأها على أي حال الآن.ما هم فيه أكثر أهمية من ورقة يكتبها بلال لكسب مزيد من التعاطف معه.وضع عمر الورقة في جيبه قال: 
-     "المفروض نعمل ايه دلوقتى.." 
-     "اللعنة هتنتهي في المكان إلى بدأت فيه..البيت الملعون!" 
حمل الثلاث جسد جسام في صورته البشرية المتعفنة وهبط به درج السلم في صعوبة شديدة لثقل وزنه الغريب وغير المتوافق مع حجمه إلى أن وصلا إلى الشارع،ووضعاه في الأريكة الخلفية وبجانبه جلس نور وجلس بلال بجانب عمر،وشرع الأخير في القيادة متجهاً إلى البيت الملعون. 
للمرة الرابعة تصعد سارة درج بيتها،وهى تحمل صخرة ضخمة وتكاد تغرق داخل عرقها المنسال من كل جانب منها.تغيرت ملامح سارة كثيراً منذ خروجها من المصحة وصارت أكثر نحالة وضعف. عيناها تبرز بصورة واضحة وأصبحت تمتلك نظرة ترعب أي إنسان من النظر اليها وجهها الذابل وسواد يحيط بعينيها وشفتين جافة متشققة.عدة خدوش بسيطة في وجهها,شعرها المصفف المتجعد  جميعها عناصر جعلت هيئتها تثير الرعب في قلب الجميع  تعيش مع أهل القرية والجميع يتجاهلها بصورة ملحوظة،فمنهم من يعتقد أنها صارت معشوقة الشيطان،ويقسم البعض أنه يرى تحركات غريبة في شقتها وصرخات مرعبة تخرج من شرفتها أثناء عدم تواجدها، وأخرون يعتقدون أن سارة قد فقدت عقلها تماماً بعد حوادثها غير المنتهية التي تعرضت لها في الآونة الأخيرة،والبعض المتبقي يتجنب سارة لسبب لا يعلمه فقط يشعر بعدم ارتاح في مكان تتواجد فيه تلك الفتاة المغتصبة. 
تصل سارة شقتها بعد عناء شديد وتضع الصخرة الرابعة بجانب الثلاثة الأخرين،ثم شرعت في تغطيتهم بقماش أبيض من الحرير ووقفت أمامهم وبدأت في نزع جميع ملابسها حتى صارت عارية تماماً. 
من الشرفة المقابلة يقف أحد الشبان يراقب سارة وهى بدون ملابس يتأمل تفاصيل جسدها الذي بالرغم من نحالته وبروز عمودها الفقرى الواضحة.مازال يحتفظ بقدر لا بأس به من الإثارة انسال لعابه وهوينظر لها وتكاد عيناه تقفز من محلقتيها وهويتفحصها،ثم وضع يده في جيبه وأخرج هاتفه وهويعلم أن لحظة كهذه لن تتكرر مرة أخرى ولابد أن يحتفظ بها..شغل كاميرا هاتفه وبلهفة بدأ في تصوير سارة.. 
ابتعدت سارة قليلاً عن الشرفة ثم عادت وهى تحمل ورقة في يدها وبدأت تقرأها بصوت مرتفع والفتى لم يسمع الكلمات التي كانت بالتأكيد هتجعله يتوقف.. 
-     "أيها العظيم قدرك..القوى شأنك..أسالك التحرير..ولا تسألني تبرير..قد سئمت القيود..وضاقت بى الحدود..أنا الضعيفة بجانبك.. القوية بخدمتك..أحتاج لخادمك..أحتاج لأكون جاريتك.. أقبلني تحت عظمتك..وسأوفي بالعهود..وسأكون تحت طلب مشهود  أريده الآن...فالوقت قد حان..بحق لاميت طاغون جسام..امنحني خادمك همان." 
الصخور بدأت تنتفض بحركات سريعة متتالية أسفل القماشة بصورة مريبة وسارة لا تُبالي وحديثها لا ينقطع. 
-     "أريد همان..صاحب الكيان.." 
الشاب يقف وشهوته تزداد وهوينظر لسارة ويصور كل جزء في جسدها تتسع حدقتا عينيه أكثر وأكثر.. 
-     "أنا كافرة بجميع الأديان..ولا لي إله سواك.." 
يظهر شعاع البرق في السماء وتتساقط الأمطار بصورة مفاجأة،  ثم تهبط على ركبتيها وتتخذ وضعية السجود  أمام كومة الصخور.  
تنهض سارة وتسحب غطاء الحرير لتجد صبي في الثانية عشر من عمره يفتح عينيه وتتحرك حدقتاه ناحية سارة ويقول: 
-     "تحت أمرتك سيدتي" 
تلتفت سارة لترى الشاب وهويصور جسدها العاري وترفع سبابتها تجاهه وتقول: 
-     "اقتله.." 
يفزع الشاب من حدة نظراتها تجاهه ويسقط الهاتف منه ويدخل مهرولاً إلى الداخل ويغلق الشرفة وهويرتعد من الخوف. 
( ن والقلم وما يسطرون  وما أنت بنعمة ربك بمجنون  وأن لك لأجراً غير ممنون  )..صوت التسجيل .. 
مرت ساعة وتبقى اثنان على النهاية أما لهم أو عليهم المعركة صارت لا تحتمل تواجد الشقين واليوم سيشهد مقتلهم أو فناء جسام  سيجني الموت  الكثير.فالمعركة صارت قاتلاً أو مقتولاً.. 
 السيارة تتجاوز سرعتها المية وستين كليومتر لا تقف في إشارات لا تلتزم بأي خط سير تتحرك من يسار الشارع إلى يمينه بمنتهى التهور  يتجاوز عمر التقاطع ويسبب تصادم بين سيارتين ولا يتهم بأي شئ سوى الوصول إلى البيت الملعون  قبل عودة الوعي لجسام. 
يبدأ تلاشى شحوب وجه جسام وتدفن بروز أوردة وجهه،وتبدأ تتلوّن مقلتا عينيه للأبيض مجدداً ويتلاشى سواده تدريجياً يشهق نورالدين ويقول: 
-     "هيصحى..والله هيصحى.." 
نظر بلال لجسام وهويحرك يده تدريجياً حركات طفيفة بعض الشئ أخرج بلال الزجاجة من جيبه،وأخذ بقلم وجعله يغوص في السائل، ثم وضع القلم على بشرة وجه جسام صرخ الأخير بقوة شديدة من شدة الألم،وقال جسام بصوت مبحوح بلغة فارسية لم يفهمها أحد .. 
-     "سأحر..قكم.." 
نظر بلال طويلاً لجسام وهويهددهم في أشد حالاته من الشعور بالألم،ثم ضحك وهبط عليه بقبضة قوية وصارخاً.. 
-     "اخرس.." 
يشهق نور الدين وينظر إلى الخلف فجأة ليرى ما كان لا يجب أن يراه أبداً نفس الدراجة السوداء اللامعة..نفس السائق المجنون..نفس الخوذة..نفس السرعة والحركات. 
-     "ده السبب في الحادثه بتاعتى" 
 وأشار بسبابته ناحية الدراجة.. 
التف بلال وقد ظهر على وجه الذعر،وهويرى سائق دراجة متهور يتحرك على إطاره الخلفي فقط وسرعته جعلته يقترب بشدة من سيارتهم. 
تخلص عمر من تشتته بعد لحظات وزاد من سرعته حتى وتجاوزت المئة وثمانون كليومتر. 
تلاشى الذعر عن وجه بلال وقال ساخراً: 
- "ادى اعوان الشيطان بدأوا يهلوا علينا..يا مرحب..خلينا نخلص منهم مره واحده.." 
يتعالى صوت الرعد وتنشق السماء بأشعة البرق المتتالية وسارة تكرر للمره الثانية.. 
-     "اقتله.." 
-     رمق همان  الشاب المرتعد وهويُهرول متبعداً عن الغرفة،ثم انحنى لسارة وظهرت على ملامحه اِبتسامة خبيثه،وقال: 
-     "امرك مطاع سيدتى.." 
تلاشى في الهواء وما أن مرت سوى عشر دقائق حتى بدأت تتعالى أصوات النيران في البيت بأكلمه،وصرخات النساء تتعالى في الشوارع، وسارة تقترب من الشرفة وقد سبق وهى مازالت على حالتها دون ملابس، ووقفت تتأمل الشاب وهو يصرخ يطلب المساعدة،وينظر لسارة وهويعلم أن لها علاقه بالأمر.  
الشاب أصبح محاصرًا من النيران في كل اتجاه،وهويطلب السماح من سارة حتى توقف هذه النيران التي أشعلتها بخادمها..تبسمت سارة له ثم ترسل له قبلة في الهواء وبعدها تضع يدها على فمها بنوع من السخرية وتشير له على شئ خلفه.. 
كان همان يقف خلفه ينظر له بغضب شديد وسط النيران، والشاب يبكى يتوسل له أن يرحمه اقترب منه همان،ثم أمسك برأس الشاب ونظر إلى سارة وابتسم لها وعاد النظر إلى شاب مجدداً بسخط،ثم بحركة عنيفة هشّم عظام رقبته ليسقط الشاب صريعاً، وعلى وجهه أشدّ علامات الرعب والذعر،ثم حمله وألقى به وسط النيران. 
يزيد سائق الدارجة سرعته حتى تصل إلى أقصى سرعة يمكن لدراجة بخارية أن تتحملها،ويصبح خلف سيارة عمر مباشرة ثم يخرج مسدسه،ويبدأ سيل من طلقات الرصاص تخترق زجاج السيارة, يتحرك عمر يميناً ويساراً بالسيارة حتى يتفادى الطلقات ويقول: 
-     "مين المجنون ده؟" 
خطف بلال المسدس من حزام عمر وشرع بتعبئةِ خزنته بالرصاص من تبلوه السيارة صرخ فيه عمر وقال: 
-     "انت هتعمل ايه؟!" 
فتح بلال النافذة التي بجانبه وقال: 
-     "اكيد مش هستنى لحد ما يموتنا؟!" 
وأخرج نصفه العلوي بأكمله للخارج من النافذة،وبدأ بإطلاق الرصاصات على الدراجة وسائقها  يتفادى الأمر ببراعة وسهولة مدهشة.. 
-     "بلال الناس في الشارع.." 
-     "شكلك نسيت انى ظابط..وعارف بعمل ايه .." 
تباطأت سرعة سائق الدراجة كثيراً ودخل إلى شارع جانبي وابتعد نهائيًا عن مرمى إطلاق النار لبلال. 
عاد بلال لداخل السيارة وقال عمر: 
-     "نور خد المسدس من بلال.." 
نظر بلال إلى المسدس يتحسسه بتركيز شديد.. 
-     "نور يلا خده بسرعه.." 
هب نور وخطفه من أيدي بلال دون أن ينطق بكلمة واحدة وأردف عمر.. 
-     "بلال متنساش انك مجرم وعليك حكم بالاعدام.." 
هز بلال رأسه مرتين متتالين لأعلى وأسفل وقال: 
-     "امرك يا عمر باشا.." 
أمام سارة وقف همان يتأمل جسدها النحيف ثم قال بصوت طفولي ناعم: 
-     "أريد الثمن.." 
تتقدم سارة ناحيته خطوتين ثم وضعت يدها على خديه تحسس بشرته برفق كانت بشرته ناصعه البياض،وشعره الذهبي الطويل الناعم  ولكن عينيه كانت شديدة السواد باستثناء حدقتيه الحمراء. 
ابتسم لها واعتصر شفتيه بقوة وهجم عليها وأخذ يقبلها وهي تنزع عنه ملابسه بسرعة وقوة عارمة.. 
تشق السيارة الطريق وقد مرت قرابة العشرين دقيقة على اختفاء الدراجه وسائقها. 
تتعالى شهقة عمر عندما يرى الدراجة أمامه تتحرك في اتجاه بسرعة صاروخية والسائق يطلق الرصاصة تلو الأخرى ليحطم الزجاج الأمامي للسيارة،وتمر أربع طلقات وثلاثة منهم أصابوا جسام وواحدة لم تصب أحد . 
تألم جسام مع كل طلقة تخترق جسده البشري ثم بدأ يتمتم ببعض العبارات الصغيرة بلغات قديمة جداً لم يفهم أحد ما يقول حتى نور بالرغم من علمه الواسع في هذا المجال.. 
التقط عمر بعض الكلمات التي يطلقها جسام ومعها قام برفع صوت القران القادم من جهاز التسجيل.. 
يتوقف السائق عن إطلاق الرصاصات،ومازال يسير في اتجاه السيارة وسرعته تزداد أكثر فأكثر وفوهة المسدس متوجهة تجاه السيارة أو تجاه رأس عمر بالضبط. 
لهيب الشهوة يرتفع لسارة وذلك الجان المتجسد في صورة طفل مع زيادة الحرارة لاحتراق العمارة المقابلة لهم.صرخات تختلط بالصرخات..آلام تندمج بآلام..نظرات شهوة ونظرات ذعر الأهالي يحاولون كسر الباب وإخراج الشاب وأصابع سارة تنغمس في جسد همان,الشاب بالداخل قد تفحم جسده بالكامل,القبلات تتبادل بين همان وسارة ثم تبستم سارة تدريجياً وهى تهبط بنظرها لأسفل بينما أهل القرية  ينجحوا أخيرًا في انتشال جثه الشاب وسط النيران.. 
يعيد السائق مسدسه إلى جيبه ولا يطلق الرصاصة المنتظر الفتك بعمر نهائياً،ثم يقف بكلتا قدميه على دراجته البخارية وهويمسك بمقبضي القيادة ويميل بدراجته حتى وصل إلى قرب حافة الكوبرى وينظر للسيارة نظرة أخيرة ويرفع إحدى يديه ويشير بأبهامه لأسفل ويهز رأسه لليمين واليسار ثم يقفز من عليها إلى الماء وتنفجر الدراجة  في نفس اللحظة.. 
والجميع في السيارة لا يفهم أى شئ مما يحدث كان السائق على وشك قتل عمر،ولكنه لم يفعل وانفجرت دراجته أخيرًا،واعتقد نور وعمر أن السائق كان يرسل لجسام رسالة تعبيراً عن فشله لإنقاذه من بين أيديهم،وألقى بنفسه في الماء لينقذ نفسه من انفجار الدراجة التي لم تتحمل السرعة الزائدة ولكن كأن بلال يرى ما يدور بداخلهم ولكنه كان ينظر للوضع بصوره مختلفة قليلاً.. 
هبطت شهوتهم تدريجياً إلى أن انتهت ونام الطفل على ظهره ينظر إلى سقف الغرفة وقامت سارة ترتدي ملابسها وتقول: 
-     "عاوزه منك خدمه تانيه.." 
-     هز رأسه بتعبير الموافقة المشروطة لتنفيذ أي شئ تريده إذا كان الثمن موجود .. 
-     - "لا نلف من بره القريه علشان نوصل للبيت..مش عاوزين حد يشوفنا من اهل  القريه..ده لوشافوا بلال ممكن يقتلوه" 
-     بلال هائماً وهوينظر للترعة المقابلة ثم قال دون أن ينظر لعمر: 
-     - "مفيش وقت..لازم ندخل القريه.." 
-     قال نورالدين وهوينظر لجسام: 
-     "انا رايى  كده بردو..جسام بشرته راقت خالص..وممكن يصحى واهل القريه ديه بيناموا من المغرب" 
كان المنتظر لسيارة غريبة بداخل قرية أن تتبعها نظرات الجميع  وأيضاً من المتوقع أن ينتشر فوضى قد تُودي بحياة بلال إذا أحد رأه في السيارة..بداخل عمر أفكار غير متناهية عن تجاهل بلال لكل شئ ولا يرى سوى هدف واحد أمامه وهوحرق جسام ولكن واقع القرية كان غريباً جداً بيت متفحم أثر احتراق وصمت تام..لا إنسان.. لابشر..لا حركة..ظلام عاتم..ما الذي يحدث؟! هناك شئ خاطئ!
تحرك نور عشرين دقيقة وهويتساءل بداخل نفسه أين سكان قريه؟يدخل من زقاق لآخر وقد تعمد إطفاء مصابيح سيارته  حتى لا يجذب الأنظار له ولكن أي أنظار.القرية خاوية تماماً.حقاً أن القرى تتميز بالنوم المبكر لأهلها ولكن ليس بهذا الصورة المرعبة القرية أصبحت كالمقابر في وحشتها وظلمتها.لقد قدم إلى هنا ذات مرة ولكنها لم تكن كذلك مطلقاً ولكنه انفض أفكاره بأكملها عندما وجد نفسه أمام البيت الملعون وانشقت السماء مجدداً بشعاع البرق. 
حالة ريم أصحبت على المحك بعد دخولها في حالة فقدان وعي مستمر،وتم احتجازها داخل العناية المركزة وجميع الأطباء يتوقعون خبر غير سار خلال ساعات أو أيام في أحسن الأحوال،ويطلبون من جمال أن يعد نفسه لهذا الخبر الذي لا مفر منه  المرض في الطور الرابع له والأخير وانتشر ثانوياته في كل مكان بجسدها،وأصبحت تتآكل من الداخل حتى وصلت لهذه الصورة من الانعدام ولا يوجد أي أدوية قادرة على تخفيف ما يحدث بها سوى المنومات والمواد المخدرة،وكما قال أحد الأطباء ليس هناك معجزة قادرة على إصلاح الأمرسوى الدعاء لها بسرعة قضاء الله.. 
دخل جمال عليها غرفة العناية المركزة،وجلس بجانبها ينظر إلى بشرتها الشاحبة وجسدها النحيل وشعرها الذي تلاشى الأسابيع السابقة نتيجة علاج الكيماوي أسنانها التي لم تبقَ منها سوى اثنين  ويتأمل تحولها المرعب من القوام الممشوق للفتاة معشوقة الرجال حتى صارت بهذا الشكل المزري،ثم سقطت دمعة من عينيه واقترب من أذنيها وهمس قائلاً: 
-    "متخافيش..انا لاقيت العلاج!" 
أمسك يدها ونظر لعروقها البارزة ثم قبّلها وفاض الدموع على خديه وقال وهومنغمر في البكاء: 
-    "قاومى الموت يومين بس..وانا هاجى ومعايا الدوا" 
دخلوا الثلاثة حاملين جسام وقد خفَّ وزنه كثيراً عن المرة السابقة وتلاشى الشحوب من وجهه نهائياً وعمر ونور يتملكهم الرعب من استيقاظه غير المحبب في هذه اللحظات وبلال لا يُبالي شيئًا كالعادة. 
فتح بلال باب الطابق الأول لبيته الملعون دخل البيت وترك عمر ونور جسام في الأرض،وكانت الحوائط مازالت تحمل آثارًا للحريق الذى نشب منذ سنوات،ووجد بلال بقعة دموية جافة أدمعت عيناه وهويتذكر الأمام حسن وكيف غُدر به في هذا المكان وجعله يلقى مصرعه,قال عمر وهويربت على كتف بلال: 
-    "يلا يا بلال.." 
اقترب عمر من جسام الملقى على الأرض لكى يمسك يده وحدث العكس تماماً عندما فتح جسام عينيه،وتحركت يده بسرعة شديدة وأمسك يد عمر جذبه ناحيته وهمس في أذنه: 
-    "انت المقصود.." 
ثم صرخ جسام بقوة شديدة صرخة سمعها أهل القرية بأكملها، وتعالت معاها صرخات الثلاث أصدقاء من شدة الألم والصداع، ولم يتحملوا حتى سقط الثلاثة مغشياً عليهم. 
صرخ جسام في أذنه بقوة انتفض جسد بلال وقال الأول: 
" روحت فين .." 
تألمت رأس بلال كثيراً جداً وتحرك لا إرادياً إلى اليمين ووضع يده على أذنيه وقال: 
"  الله يخربيت اهلك مالك يابن الهبله انت .." 
" تعرف انى ممكن اخليك يغمى عليك لوعليت صوتى اكتر من كده " 
" لا يا راجل.." 
من الفصل الرابع عشر للجزء الأول 
*** 
سارة تقف على أسطح أحد البيوت المكون من طابق واحد ويتجمهر أهل القرية جميعاً حوله تصرخ فالناس بقوة.. 
-    "النهارده..ولاد الشيطان جايين علشان يعملوا اخر طقس ليهم وهو التضحيه بيكوا..بداوبقتل الشاب محمود وحرقوا بيتوا  وهيموتكوا كلكوا...كلكوا.." 
بدأت يظهر رائحة دخان تخرج من جميع بيوت القرية وهبت بها النيران في لحظة وهبَّ الجميع يجري حتى يحاول إطفاء الحرائق... 
-    "اصبروا..محدش هيقدر يطفى النار ديه..ده نار ملعونه إلى هيدخل فيها مش هيخرج.." 
صاح بها أحد المشايخ العجائز وقال: 
-    "يبقى نموت مع بيوتنا.." 
قالت سارة بغضب شديد: 
-    "وتبقى حققت للشيطان مرادوا هه..هتفضلوا لحد امتى متخاذلين رافضين المواجهه" 
عاود الشيخ الحديث قائلاً: 
-    "امال عاوزنا نعمل ايه يعنى يا بنتى.." 
ارتفع صوت أحد الشباب وقال: 
-    "بدال هما هنا دلوقتى يبقى نحرقهم..نقتلهم..نشرب من دمهم..هما وشيطانهم..ناخد بتار كل انسان راح ضحيه جوه بيت الملعون بلال" 
ابتسمت سارة لما تسمعه ثم ارتفعت بنظرها لترى الطفل على الجهه الأخرى ولكنه غير مرئي للجميع وغمزت له بعينيها كنوعٍ من الشكر على فعلته وحرقه لجميع بيوت أهل القرية حتى تحصل على الحافز لقتل بلال ونور وتنفيذاً لأوامر جسام في أولى خطواتها الانتقامية نحوكل من ظلمها.. 
حالة من السكون أصابت القرية والبيت الملعون وكل منهم مشغول بما سيفعله سارة تجمع جيش من أهل القرية للانتقام وداخل البيت يحاول عمر النهوض بعد فترة قصيرة،ولكنه يفشل ويزداد ضربات الصداع في رأسه أثر صرخة جسام وعمر هوكان أكبر المتضررين من الصرخة؛لأنه كان الأقرب لدى جسام ولكنه أول المستيقظين .. 
نهض بعد عدة محاولات فاشلة وهومتأكد أن خطتهم فشلت وجسام قد هرب منهم ولكن هناك شئ غريب.. 
على اليمين كان نور الدين ملقى بجانب الحائط وعلى اليسار كان بلال ساقطاً وفي رأسه جرح يتساقط منه خيط رفيع من الدماء بجانبه كان هناك شخص أخر ملقى على وجه. 
تقدم عمر ناحيته وقلبه ليجد بلال أخر معهم..نفس الملابس.. نفس الملامح..نفس العيون..الأنف..الأسنان..نفس كل شئ.. 
-    "اكيد انت بتهزر.." 
نظر عمر لبلال الأول ثم إلى بلال الثاني وهويفكر لماذا فعل هذا ذلك الشيطان..يريد أن يضعني في اختبار.. 
ـ"انت المقصود.." 
تذكر أخر كلماته قبل صرخته الشمطاء وغاص داخل أفكاره يريدني أن أخطأ الاختيار وأحرق بلال الحقيقي..ولكنه يغامر بحياته من أجل هذا الأمر..كان بإمكانه فقط الهروب والنجاة بحياته..أتمنى أن أعلم بماذا تفكر.. 
علم عمر أن عقله يعجز عن إيجاد أي تفسير لما يحدث أسرع في إيقاظ نورالدين حتى يفكر معه في الأمر،ويجدون حلاً لهذه المعضلة الغريبة وخصوصاً بعد أن تأكد أن زجاجة السائل التي حصلوا عليها من الراهبة غير موجودة! 
استيقظ نور الدين ينظر لكلا الاثنين ثم قال: 
-    "مهربش ليه؟!" 
-    "مش عارف" 
-    "تفتكر هو ناوى على ايه؟" 
-    "نور انا مفوقتكش علشان تسالنى..انا معرفش" 
-    "هنعمل ايه دلوقتى.." 
-     "هنرمى الاتنين في الاوضه..اكيد هنلاقى حل.." 
على بعد 50 كليو من القرية.. 
في سواد ليل يسود الصمت الذي يقطعه صهيل حصان,يشق الظلام فارسان ملثمان كل منهم على حصانه الأسود كلاهم يحمل على ظهره قوس فضي شديد عتيق ومجموعة من الأسهم السوداء ذات انصالٍ ذهبية.. 
الأول عريض المنكبين,ضخم الجثة,عيونه واثقة,حدقتاه ثابتة  يقود جواده بمهارة مطلقة براعة تشبه براعة محارب فارسي قديم..عاد لسبب مجهول..ابن بوران يتوجه إلى البيت الملعون..مازال الفارسي يظهر في أوقاته الحاسمة..مازال لديه القدرة على قلب الأحداث في لحظة..بجانبه بعيون تُدعَى المهارة والثبات بيده شبه مرتعشة بجسد نحيل ممشوق يحاول إطلاق العِنان لجواده ليكون على سرعة مقاربة لابن بوران يتحكم جيداً بالجواد ولكن ليس كبراعة الفارسي الأصيل. 
بلال الأول صاحب الجرح في رأسه – "انا فين.." 
الثاني نهض فزعاً وهو ينظر إلى الأول ويرى قطرات الدماء المتساقطة منه يضع يده على رأسه ظناً منه أنه يمتلك نفس الجرح في رأسه ولكنه لم يكن موجودًا.نظر للمكان وتأكّد من وجوده داخل الغرفة صاحبه الطلاء النحاسي اندفع ناحية الباب وبدأ الطرق عليه بقوة: 
-    "مش انا..والله ما انا.." 
نظر الأول صاحب الجرح للآخر وقال: 
-    "هوفي ايه ...انت مين.." 
صرخ الثاني الذي يطرق على الباب في الأول وقال: 
-    "ودينى ما هتخرج من هنا حتى لوخليتهم يحرقونا سوى.." 
ثم بلع ريقه في ذعر وأخذ يطرق على الباب مجدداً مناجياً لعمر أن يخرجه من الداخل ولا يحرقه. 
من الخارج عمر يدفن رأسه داخل ذراعيه وهويحاول إيجاد ثغرة لكشف ما يحدث ولكشف خطة جسام لابد من إيجاد حل.. 
وقف نور الدين ينظر لسقف الشقة قليلاً ثم نظر لعمر وقال: 
-    "اكيد جسام خلى بلال الحقيقى يفقد ذاكرته واتشكل فيه علشان يخليك تغلط وتحرق الحقيقى وتحرره هو" 
استمع عمر لكلام نور الدين يفكر فيه وقال: 
-    "وليه ميكنش جسام عارف اننا هنفكر كده وقرر يعمل علينا أنه فاقد الذاكره.." 
وضع نورالدين يده أسفل ذقنه يداعبها وقال: 
-    "خلاص..احنا نحرق..نحرق إلى فاقد الذاكره.." 
تعجب قليلاً من دموية نور الدين التي تجعله يريد حرق أحدهم دون حتى التأكد من الأمر.. 
-    "ولوطلع تخمينك الاولانى صح..يبقى قتلنا بلا.." 
اندفع نور الدين وقال: 
-    "بلال كده كده ميت ميت.." 
-    "قصدك ايه؟" 
-    "احنا نحرق الاتنين.." 
-    "بتقول ايه.." 
-    "نحرق الاتنين" 
العشرات من الكتل البشرية داخل جلابيهم المتعرّقة والعمم البيضاء ونظرات السخط الممتزج بالخوف تعبئ وجوههم أكثر من نصفهم،يحملوا شعلات النار والعدد كبير من الشباب يحملوا زجاجات الملوتوف الخضراء المتدلي من فوهتها قماشة طويلة،تقودهم سارة بعباءتها السوداء وشعرها الخشن المتجعد وفي يدها شعلة النار ولا يفصلهم عن البيت الملعون سوى بضعة أمتار.. 
بلال – "جسام لما بيحطك ادام اختيار تأكد أن الاتنين في صالحوا" 
-    "نحرق الاتنين" 
-    انت اجننت 
-    اسمعنى بلال كده كده ميت..مينفعش نسيب جسام يهرب 
-    "انت اجننت يا نور..اجننت..ده كان بيكافح علشان ينقذك وانت.." 
-    "متبقاش مجنون بلال انا ولا هاموا في حاجه..بلال كل هدفوا يحرق جسام..يحرق إلى كسروا.." 
-    "انت ازاى.." 
مادلين – "الشيطان لا يمكنه أن يضع حياته على المحك لانه يعلم أنه لا يمكن جنه سواها.." 
-    "ممكن تقولى ايه الحل طالما ازازه إلى اخدنها في الراهبه مش موجوده.." 
ولكن مهلاً..هناك شئ خاطئ..نورالدين متى علم أن الزجاجة غير متواجدة..نظرات عمر لنور جعلته يتفهم الأمر وسارع يردف.. 
-    "اكيد لوكانت موجوده كنت خرجتها..." 
-    "سيحاول دائماً التلاعب بمسار الأحداث حتى يقلبها لصالحه 
-    "نور..ممكن تقولى اول مره شوفنا فيها بعض كانت امتى؟" 
-    "ايه؟!" 
-    تذكر دائماً أن اللعبة أكبر من مقدار تخيلك..ولا تجعل نظرتك محدودة..وفكّر خارج صندوق عقلك المغلق.. 
-    "بقولك امتى شوفنا بعض اول مره؟" 
-    "عندما تأت لك الفرصة لابد أن تتخذ القرار!..واعلم أنك دائماً لا تملك سوى فرصة واحدة" 
أخرج عمر القلم الذي سبق وبلال غمسه في السائل الزئبقي من جيبه بيده اليسرى ومد يمناه ويقول: 
-    "تقريبا عندك حق..الاتنين كده كده ميتين.." 
ابتسم نور ومد يمناه والتحمت الأيدي وابتسامته تتسع أكثر،ثم تتحوّل على غضب شديد وحدقتاه تنظر للقلم الذي وضعه عمر بيده اليسرى على يد نور.. 
الآن أنا فهمت..جسام عندما صرخ أراد أن يسقط الجميع في حالة إغماء وقام بخدعة سحرية جعل نورالدين الحقيقي لنسخة تشبه بلال أو سحر عيوننا لكي نراه بهذه الصورة..ثم أفقده ذاكرته..وهنا وضعني للاختيار بين بلال الحقيقي ونور بهيئه بلال.. 
أنت المقصود .. 
جسام عندما قال لي أنت المقصود لم يكن يُهذّي كما أعتقد أول مرة..جسام لم يفكر مطلقاً في تفكير نور كما فعل مع بلال..بل فكّر في قتل نور على يد جسام كان يتلاعب بي أنا منذ أول لحظة..كان يريدني قاتل لسبب ما أنا لا أعلمه حتى الآن..ولذلك اتخذ لنفسه هيئة  نورالدين حتى يحثني لقتل نور أو الاثنين إذا لزم الأمر..جسام كان يصرُّ على قتل نور..لكن لماذا؟...لماذا دائماً يوجد حلقة مفقودة؟ كلما حاولت فهم جزء أفتقد لآخر..لا يهم..لايهم. 
مازالت نظرات السخط المتألمة على وجه جسام المتجسد في نور وهنا نزع عمر القلم من على يده وبقوة شديدة صوبها تجاه قلبه، صرخ جسام هذه المرة ولكن ليس بقوة المرة السابقة وانفجرت من يده نافورة دم أسود وسقط أرضاً يتألم.. 
بالتأكيد السائل قليل جداً ولن يكفي لإغماء جسام سوى بضع دقائق..إذا تم إسقاطه في الأصل!..ولكن أظن أن حالة التألم الذي فيها تكفي لإتمام المرحلة الأخيرة لحرقه.. 
بسرعة فتح عمر الغرفة وأخرج بلال الحقيقي ونور الدين الذي مازال محتفظًا بصورة بلال هوالآخر.. 
-    "اهدى ..وخليك انت قاعد هنا..ذاكرتك  وشكلك هيرجعوا اول ما هنحرق جسام.." 
ظهر على وجه بلال في أول الأمر بأنه لا يفهم ماذا يحدث..ولكنه لم يهتم كثيراً عندما طلب منه عمر الإسراع في حمل جسام والإلقاء به داخل الغرفة قبل أن يزول مفعول السائل من جسده.. 
بسرعة حمل كل من بلال وعمر جسام وألقى به داخل الغرفة، وقام بلال بفتح دلو ضخم يحتوي على بنزين في أرجاء الغرفة وعمر توجه ناحية أسطوانة البوتجاز وفتحها... 
أخرج بلال الولاعه من جيب عمر وأشعلها وألقى بها في الأرض، وسحب عمر من يده للخروج من الغرفة،وأغلق الباب وأصوات جسام تتعالى ثلاث مرات متتالية بصراخٍ شديد من الألم.. 
ملامح بلال بدأت تتلاشى من على وجه نور الدين وبدأ يعود تدريجياً للحالة السابقة ونظر لهم وقد عادت له الذاكرة ولكنها مازالت في حالة من التشوش القليل.. 
-    "هو هرب؟!" 
في البداية لم يُجب عمر وهوينظر لنور،ثم فكّر في الكلام قليلاً نعم نعم نور لا يتذكر الذي حدث..نور لا يتذكر سوى أن جسام صرخ والجميع سقط.. 
-    "لا..لالا..احنا حرقناه..اللعنه انتهت..احنا نجحنا..الشيطان اتحرق.." 
تقدم بلال خطوتين ووقف أمام باب الغرفة المشتعلة بالظبط وقال: 
-    "في الدور الرابع هتلاقى نضارتى السودا إلى كنت بحضر بيها التحقيقات متركب فيها كارت ميمورى وصلوا على اى لاب توب وهتلاقى تصوير لجريمه قتل شريف كلها وجيهان بعيده جدا عن مكان الجريمه ..انا وفيت وعدى..لازم تخرجوا حالا 
تخرجوا ؟!.. لم لا يقول نخرج!" 
-    "وانت؟" 
-    "انا مهمتى خلصت لحد كده.." 
فهم عمر ما نوي عليه بلال..فهم حالة التبلد التي أصابته خلال الساعات القليلة الفائتة..بلال كان ينوي الانتحار منذ أول لحظة خرج من السجن..شخصية بلال لا تقبل أن يتم إعدامه..شخصية بلال الانتحار عنده أهون على كرامته من الإعدام.. 
أمسك عمر بلال من ذراعيه وهويقول بلهفة: 
-    "لالا..مش هسيبك تعمل كده.." 
يحاول بلال التخلص من يدي عمر وهويقول: 
-    "انا مقداميش حل تانى..انا كده كده ميت" 
يتشبث عمر أكثر فأكثر ويقول: 
-    "انا هساعدك..اكيد هنلاقى حل  انت بردوا كان ليك دور كبير في  قتله.." 
دفع بلال عمر بقوة في الحائط،وأخذ يجري يفتح مقبض الغرفة، وألقى بنفسه في الداخل وأغلق الباب بمجرد دخوله نهض عمر سريعاً يجرى خلفه أمسك مقبض الباب ليفتحه مجدداً ليحاول إخراج بلال قبل أن يحترق،ولكنه ابتعد عن المقبض بسرعة لسخونته الشديدة التي كادت أن تذيب يد عمر.. 
 كيف استطاع فتحه ؟! 
استشعر عمر بيد نور الدين على حذائه ويقول بصوت متقطع: 
-    "سيبه..هواختار طريقه" 
صوت يتعالى بداخله يخبره أن هناك شئ خطأ حدث.الأمر لم ينتهِ. بعد هناك شئ.. 
تذكّر عمر الورقة التي منحها له بلال قبل مجيئهم إلى هنا فتحها بسرعة وهبّ ليقرأها..
أمرني جسام بالسجود والكفر.. 
 أمرني بالتجرد من أي تعلق إلهي تبقى لي..,أمرني بالاختيار بين الإعدام أو جنته.. 
 لا تلومني فأنت لا تعلم إذا كنت بمكاني ماذا كنت ستختار.. 
أنا سجدت لجسام.. 
 طلبت منه إنقاذي وحمايتي سخر مني لضعفي.. 
 سخر لانكساري.. 
 كرهت نفسي في هذه اللحظات،وشعرت أنني تخلّيت عمّا تبقى بداخلي ولكنني ضعفت.. 
أنا أكثر إنسان أتمنى مقتل ذلك الشيطان ولكن كيف؟لن أتحمل ثمن خيانته,أنا لا أستطيع فعلها.. 
كما لا أعتقد أننا مقدر لنا في دنيننا قتله فالله وضعه لاختبارنا ويؤسفني أنه نجح.. 
بمجرد أن رفعت رأسي من السجود قال لي جسام أن أكتب مذكراتي وأقول أنه تركني ورحل بعد أن رفض السجود له.. 
حتى أجعل نور بمساعدتك يفكر في خطة للتخلص منه وأكون أنا مرشدكم وأمركم بما يأمرني به.. 
طلب مني جسام أن أدلكم عن الساحرة ومن بعدها فكرة الطلاء النحاسي.. 
جسام لم يكن في نيته تكفير نورالدين إنّما كان يعده حتى يقتُل على يدك لسبب أنا أجهله حتى الآن,جسام يجمع رموز بشرية, ومجهزاً جيشاً صغيراً لشئ أنا لا أفهمه,قال لي جسام ذات مرة أني رمز لحام البلاد صاحب الدماء الكافرة  
صدقني لا أفهم شيئًا ولكني أحاول أساعدك 
جسام لا يقبل إلا بالانتصار,اهرب يا عمر أنت كنت هدف جسام من البداية وليس نورالدين.. 
أنت تمثل رمز داخل جيشه..وليس نور..نور دائماً كان اللعبة.. نور لم يكن سوى عسكري تضحية لجسام داخل رقعة شطرنج!

ارتعش جسد عمر ودمعت عيناه وهويقول: 
-    "بلال خاين" 
صمت نور الدين ولم يتحدث مطلقاً وتظهر عليه ملامح عدم الفهم لجملة عمر السابقة. 
نزع عمر جاكت بدلته واستخدمه ليقلل من سكونه مقبض الباب، وفتح الغرفة كانت النيران تُوشك على الانخماد إلا بعد الأجزاء الصغيرة في أركان الغرفة. 
لم يكن هناك أثر لجسام أو بلال كانت الغرفة خالية تماماً نهض نورالدين بتألم شديد،وتحرك ببطء وهويستند إلى الحائط حتى وصل إلى عمر وربت على كتفه وهويشير بيده الأخرى إلى أحد حوائط الغرفة. 
نظر عمر وعجزت صدمته عن الرد عندما وجد كتابة دموية 
كان يجب أن تقتل نورالدين..حتى تنجو بنفسك..وتعيش تحت ظلي..ولكنك للأسف خسرت! 
*** 
جسام أمر بلال أن يغوّص داخل أفكار متتالية حتى يشتت تركيزه عن رحلتهم إلى العوالم السفلية فترك بلال الحرية لعقله يتحرك كيفيا يشاء.. 
المشهد الأول .. 
وكان أول مشهد أخذه اِحتلّ عقله استكمال المواجهة بينه وبين جسام يوم تنفيذ حكم الإعدام.. 
هبط بلال برأسه إلى الأرض صوّب جسام في ذل وانكسار شديد وسجد تجاه الشيطان وهويقول: 
"..أنقذني.." 
رفع رأسه ليجد جسام مندفعاً ناحيته بقوة وصدمه في الحائط بقوة وتحدث بسرعة مطلقة بثت في قلب بلال رعب على رعب انتظاره للإعدام. 
-     "هتقعد تكتب مذكراتك كلها..حالاً..ادامك أقل من أربع ساعات تكتب كل حاجة حصلت من يوم ما قابلتك..لحد ما اتخليت عنك وبعدها تحاول توقف حكم إعدامك وتقنع عمر أنك لازم تنقذ نور الدين مني ويحاولوا يجهزوا خطة لقتلي.." 
-     "ولومصدقش" 
-     "ديه مش مشكلتى..لونجحت هجيلك تانى واقولك على الخطوه التانيه..اعتبر أن ده اختبارك لونجحت فيها صدقنى انا هخرجك من هنا .." 
-     "عاوزنى اصدقك بعد كل إلى عملتوا فيا.." 
-      "وانت عند حل تانى؟!" 
والرحلة استمرت من مشهد لآخر.. 
-     "علشان عمر يكمل خطته لازمله حافز.." 
-     "وايه الحافز ده.." 
-     "لازم ننتشله من جوالشرطه لنقحمه لعالم السحر والجن.." 
-     "وهنعمل كده ازاى" 
-     "الراهبه مادلين ...لازم تقنعه يروح لمادلين.." 
-     "ومين مادلين ديه؟" 
المشهد الثالث .. 
-     "نور الدين دلوقتى تقريبا شك فيا..وبقى عندوا ميول قويه اوى انويتحالف مع عمر علشان يخلصوا منى.." 
-     "وازاى خليتوا يشك فيك؟" 
-     "إنها لغة الجسد يا عزيزي..لغة الجسد" 
المشهد الرابع.. 
-     "اول ما هدخل الشقه مع نور الدين تضرب فيا حقنه السائل إلى جابوا عمر من عند مادلين.." 
-     "هوفعلا السائل ده بياثر فيك.." 
-     "اه" 
-     "وليه بتخاطر بحاجه تضرك.." 
-     "بحب الامور تبقى مثيره..مقنعه..شيقه" 
-     "وبعدين" 
-     "تخلى عمر يجهز اوضه مطليه بماده نحاسيه علشان افقد قدراتى.." 
-     "وده  فع .." 
-     "لأ.." 
-     "وبعدين .." 
-     "هتنفذ أخر جزء في الخطة.." 
-     "وايه هو.." 
-     "اختيار الموت.." 
-     "ومش خايف نفشل؟" 
-     "اول درس ليك لازم تتاكد أن دايما في خطه بديله.. ودايما في جندى مجهول" 
-     "بس ممكن يختارنى وساعتها هتقتل .." 
-     "انت في حمايتى..متخفش..دلوقتى انت عبدى ومفيش يوجد اله يضحى بعباده" 
المشهد الأخير.. 
-     "آن الآوان أنك تخرج من هنا" 
-     "ازاى" 
-     "ادى الورق لعمر وقوله يوصله لسعد الرواى" 
-     "اشمعنى" 
-     "سذاجته هتخليه يصدق هروبك.." 
-     "امال انا هخرج ازاى.." 
-     "هنفذلك الامنيه التاسعه" 
-     "والورق.." 
-     "هيختفى قبل ما يوصل لسعد" 
البيت الملعون من جديد نورالدين يجلس على الأرض مستنداً إلى الحائط,العرق ملأ رأسه بغزارة شديدة,شعور بالتنميل يسيطر على قدميه أفقده القدرة على النهوض نهائياً,عيناه توشك على الانغلاق, وذكريات ما حدث تمر أمامه كشريط طويل,فماذا كان سيحدث إذا لم يقرأ تعويذه تحضير جسام منذ أول لحظة؟لكان أراح الجميل من مكر هذا الكائن,ثم نظر إلى جرح زراعيه وأعاد التفكير في مصيره إذا استطاع جسام بقدرته الخارقة وخططه الشيطانية في إتمام خطته وقتله على يد عمر.. 
ولكن هل هيستسلم؟!..لاشك بأنه الآن مصدوم من عدم اكتمال هدفه..لا شك أنه سيعود أقوى مما كان..ثم رفع رأسه إلى أعلى وسقطت دمعتان متتاليتان وهويُناجِي ربه في السر أن يحميه من هذا الشر المحدق الحدوث..وأن يسامحه عن الانخراط فيه منذ اللحظة الأولى.. 
حالة هيسترية من الضحك المتقطع الممتزج بشعور من الألم الشديد القوي في جميع إنحاء جسد عمر،وهويسترجع قدرة بلال على خداعه منذ أول لحظة وتعاونه مجدداً مع الشيطان الذي جعله يعلن كفره وولائه الدائم..نكّس رأسه إلى الأسفل وهويعبر عن ندمه بداخله على السماح لنفسه بالتوغل في هذا الأمر منذ أول لحظة..كان يجب أن يتم إعدام بلال..كان لا يجب أن يستمع له..ولكن لا يفيد الآن..أما أن عودة جسام فلم تكن تشغل باله نهائياً ولكن لأول مرة ينصت عمر لهاتفه الذى يرنُّ كثيراً..أنه كريم..الملازم كريم 
-  "الو.." 
-  "عمر في حاجه غريبه اوى..الاسم إلى اديهولى علشان اتحرى عنوا .." 
-  "اسم ايه.." 
-  "مصطفى أحمد رمزي" 
-  "مالوا.." 
-  "ابوه احمد رمزي اتقتل في حادثه المقبرة بتاعت سنه 2000 فاكرها.." 
-  "اه" 
-  "بس مش ده المهم..الغريب انك قولتلى أن مصطفى كان اتعرف على شريف وبلال سنه 2004 تقريبا لما عربيتهم كانت متعطله..وده مستحيل .." 
-  "ازاى .." 
-  "مصطفى بره مصر من اكتر من عشر سنين مجاش ولا مره.." 
-  "متأكد.." 
-  "انا راجعت كل حاجه بنفسى..مصطفى معتبش البلد من ساعت ما هاجر.." 
-  "اومال مين؟!" 
أغلق الهاتف ونظر لنور الدين وأطلق سؤالاً لم يجبه نور قط.. 
-  "ازاى اتصاحبتوا على مصطفى وهواصلا مهاجر من عشر سنين ؟!..مصطفى عمروا ما كان في مصر..وقت الشيطان ده ما ظهر" 
فزع نورالدين وعمر بمجرد أن شاهدا زجاجة تدخل من نافذة الغرفة،ثم اصطدمت بالحائط لتتهشم ويتنشر ما بها من سائل على الأرض تدب به النيران.. 
أسرع عمر وسحب يد نور الدين بسرعة يبعده عن مكانه عندما  شاهد قدوم زجاجة ملوتوف أخر قادمة..ما الذي يحدث؟! 
النيران تشتعل في كل مكان بالبيت اختلس عمر نظرة سريعة إلى الشارع ليجد ما لم يكن يتوقعه أبداً.. 
أهل القرية يحيطون بالبيت بأكمله يحملون النيران عازمين على حرق البيت بما فيه من بشر أو كائنات أخرى..تتقدمهم فتاة ترتدي السواد..شعرها بشع المنظر أسفل عينيها شديد السواد..لم يتعرف عليها عمر..ولكن رمقها نور الدين وقال: 
-  "ساره بتنتقم!" 
قال عمر بلهجة شديدة السرعة: 
-  "ساره مين؟!" 
لم يكن هناك وقت وفير ليرد نور الدين ولكن سارة قامت بالتكلم من أسفل البيت.. 
-  "أهم..ولاد ابليس..انا قولتكوا..لازم نحرق البيت ده بالى فيه..دول اعداء الله واعداءنا..دول ولاد الشيطان.." 
صاح الجميع وبدأوا بالعدو تجاه باب اليبت يتسابقون على الصعود،والباقي يلقون بقطع الأخشاب المشتعلة بالنيران على نوافذ البيت.الدخان يتصاعد ليشق السماء في منتصف ليلها المحاق (هى الليله التي يكون القمر بها في طور المحاق..أي لا يظهر) 
انشق الباب إلى نصفين انعدمت الرؤية لدى الجميع لما سببته النيران من دخان في الشقة أخذوا يبحثون عن عمر ونور الدين،ثم قاموا بتقيّدهم بالحبال وشرع الباقي بالبحث عن الباقيين ولكن لا أحد متواجد. 
يسحبونهم في الشارع دون رحمة نورالدين يتوسل أنه لم يبع روحه للشيطان قط،بل كان يُحاول الخلاص منه ولكن دون جدوى العشرات يتحركون تحت قيادة سارة الملاك البرئ الذى تحوّل إلى شيطان يسفك الأرواح دون رحمة تتعجب في الحكم عن موقفها لا تعلم هل لديك الحق في لومها أم يجب أن تعطيها الحق فكم من ظلم شاهدته على مر السنوات القليلة التي عاشتها.. 
توقفت سارة وسط شارع شديد الاتساع ووقفت وسط عمودين من الخشب قالت: 
-  "يلا نخلص الدنيا من امثالهم..يلا نحرقهم زى ما حرقوا قلوبنا على محمود والشيخ حسن" 
عمر ونور جاهلان لما يحدث ولكنهما متأكدان أن ما سيحدث لهما أمر في منتهى البَشاعة..لم يكن يعلموا حينها أن سارة تشرع في حرقهم أحياء وتتلذذ في سماع صراخهم الذي صار محبباً إلى قلبها.. 
رجال القرية يربطون عمر ونور في الأعمدة،ثم جاء أحدهم بدلو ممتلئ بجاز ألقى به على الاثنين،ثم ألقى بالباقي على الأرض المحيطة بهم.. 
تقدمت سارة من نور الدين ثم ابتسمت اِبتسامة شديدة السخرية الممتزجة بالحدة والغلظة بثبت الرعب في قلب نور الدين..وهمست في أذنه دون أن يلاحظ أهل القرية.. 
-  "اعلن انك كافر وعبد للشيطان ادام اهل القريه وانا ههربك من هنا.." 
نظر لها نور الدين ثم بصق من فمه عليها..ضحكت وقالت بصوت مرتفع سمعه الجميع: 
-  "كنت عارفه.." 
تراجع الجميع بعد أن صاح أحدهم وقال: 
-  "من حق ساره..انها تنول الشرف ده.." 
أخذت سارة شعلة من النار وتقدمت خطوتين وهبطت على ركبة إحدى قدميها وقالت بداخلها: 
-  "ده تمن الظلم.." 
ثم رفعت عينيها ونظرت نظرة شديدة الحدة إلى نورالدين وقالت بصوت مرتفع وهي تشعل النار في الأرض المحيطة بهم.. 
-  "اللعنه انتهت" 
النار اشتعلت في الأرض وبدأت تتحرك ببطء ناحية نور الدين وعمر وكلاهما يصرخ وينتظر الموت ما أبشعها نهاية نور الدين يترجى أهل القرية  أن يوقفوا هذا الإعدام القاسي! 
يتلوى مثل الثعبان يحاول الخلاص ثم رفع رأسه دون قصد وقعت على مشهد لم يكن تصور أن يحدث..نعم إنها نفس عيونه..حقاً أنه ملثم ولكنه بالتأكيد هو..لماذا عاد؟..هذا الرجل الأغرب على الإطلاق..حاول قتله أحد المرات..وأنقذه مرة أخرى..واليوم لقاء جديد..ما الذي سيحدث؟ 
ابن بوران تدريجياً ينزل ما يغطي وجهه..أخيراً قرر يظهر ملامحه .. مستحييييييييل..أنه مصطفى !..كيف ؟! .. 
" سلام يا مصطفى دلوقتى.." 
" اطلع بالى في جيبك يا روح امك .." 
" حاااااااااااااااااسب " 
– "ايه الكتاب ده يا مصطفى .." 
مصطفى – "بفك طلاسم اموبقالى خمس سنين..." 
بلال – "بس ده شكلوا قديم اوى.." 
مصطفى – "جدا جدا جدا .." 
شريف – "وفكيت طلاسموبقى..وفهمت بيكلم عن ايه" 
مصطفى – "يعنى جبت ترجمه مبدئيا لشويه حاجات فيه..اوبمعنى إلى حد ما توصلت لطريقه لتحضير خادم من الجن" 
-  "انا طالع مشوار لحد المنوفيه وجاى.." 
-  "خير.." 
-  "لا موضوع بسيط وهيتحل..كلوا من كتابك الزفت" 
-  "ايه؟!" 
-  "لا متشغلش بالك.." 
كيف لم أنتبه أن كل ظهور لابن بوران في حياتي كان مقترناً باتصال مع مصطفى،ومع المعلومات الأكيدة عن عدم تواجد مصطفى بمصر قرابة عشرة أعوام فهذا يعني أن ابن بوران هو من أراد التعرف علينا في الصحراء متعمداً ووضع الكتاب أمامنا حتى يقحمنا في لعنته.. 
ابن بوران كوّن لنفسه شخصية تسمَى مصطفى أحمد رمزي مُستغِلاً وجوده مصطفى الأصلي خارج البلاد وجهلنا عن هيئته تماماً..ولكن لماذا هوبالأخص؟! 
ابن بوران كان معنا طوال الوقت لم يفارقنا الا قليلاً.. 
انتقل إلى الصفحة السابقة في المحرك،وأعاد كتابة الحارس التاسع لبلاد فارس،ثم ضغط على محرك البحث ولم يظهر له سوى موضوع قديم غير موثق لطالب بكلية الحقوق يدعَى مصطفى أحمد يتحدث عن هذا الأمر.. 
من الفصل الثامن أثناء محاولة جمال لجمع معلومات عن جسام 
ابن بوران واقف على سطح البيت المقابل للمشهد بجانبه شخص أخر قصير القامة بعض الشئ..مرتدياً اللون الاسود..يمسك ابن بوران والأخر كل منهم قوس في يده يراقبون الأمر،ثم عندما نظر ابن بوران إلى الأخر وحرّك رأسه لأعلى ولأسفل سحب الأخر سهماً من مجموعة الأسهم التي يحملها،وكذلك سحب ابن بوران سهماً أيضاً ثم شدَّ خيط القوس ووجه تجاه رأس نور الدين، ثم تحرك بالقوس ووجهه إلى رأس عمر..ثم إلى رأس سارة..ثم وجهه سريعاً لبعض رجال أهل القرية..ثم عدل من وجهه وانطلق السهم يشق طريقه في الهواء حتى وصل إلى...!!! 
  
تحركت كالمتخدر متبعداً عن غرفة مكتبى وكأنني لا أريد أن أراه مجدداً هناك،ولأول مرة منذ زمن طويل أستشعر أني ملك نفسى الآن، لقد نفذت الأوامر التي تلقيتها من مكان لا أعلمه ومن شخص لا أفهمه،ولكنني أكون تحت أوامر لا أفهم سببها اتجهت إلى غرفة نومي، وألقيت بنفسي على السرير حتى أنال قسطاً من الراحة،وأطرد أي أفكار بداخلي  أريد الاسترخاء فقط لا غير. 
فى هذه الاثناء كانت أمي تخرج أكياس القمامة لتضعهم أمام باب شقتنا،ولاحظت تواجد مظروف مغلق مكتوب عليه اسمى 
أخذته وبتعجب شديد ألقت به على مكتبي حتى أقرأه عند استيقاظي ولم تبالِ كثيراً له. 
اليوم التالي لاحظت تواجده اندهشت لأنها أول مرة يتم إرسال لى جواب ..فتحته..ولكن لم أفهمه قط حتى الآن.. 
أعلم أنك تحت سيطرة جسام,وتكتب ما تؤمر به,جسام رفض هزيمته وأنت رفضت انتصاره لذلك النهاية كانت أقرب إلى التعادل إذا تجاهلنا النهاية المفتوحة.ولكنه انتصر عليك وصنع من سارة شيطانة تقتل وتسفك ولن تستطع إنقاذها كما طلبت منك وأيضاً تحكم بك وجعلك ضعيف أمامه وغير قادر على هزيمته.هل مقدر لنا حقاً أن نقتل الشيطان.كيف سيكون الحال إذا قتلنا الشيطان.كيف سيكون العالم؟ 
لعنة جسام داخل عملك الأدبي يقتصر في رغبة جسام لتحرير الدجال،ولكن لعنة جسام معك نوع من التحدي الذي انتصر هو به ومكّنك من تحويل الملاك البرئ لشيطان وترسيخ مبدأه"البقاء للاقوى "..طوال الرواية وسينتاب القارئ نوع من التعاطف مع بلال المجرم وسيسيطر عليه في النهاية حالة كره شديدة للملاك البرئ سارة.. 
" كما لا تنس تمجيد القراء للمسيح الدجال دون قصدهم فى اول صفحات الكتاب و كان هذا ضمن طقوس تحريره ! " 
الشيطان انتصر عليك أيها الكاتب.. 
وأنت هزمت .. 
أنا مستلق الدراجات البخارية البهلواني كما لقبتني.. 
 أنا الساحر.. 
 الجندي المجهول داخل الرواية .. 
 الحاضر الغائب داخل كل تفاصيلك.. 
آدم 
أغلقت الورقة..عندما رأيت سارة المرة الأولى في المنام كنت أعلم إنها حقيقة داخلي ولكني حاولت تكذيب نفسى بإقناعها أنه مجرد حلم.ولكن كيف سأفسر هذه الرسالة؟! كيف لشخصية داخل رواية تتحدث معي وترسل لي خطابات؟نعم أنا أستشعر أني تحت سيطرة شئ خفي ولكن لم يخطر في بالى أن جسام هوالمسيطر!..ولكن جسام أنا من صنعته فهو في النهاية  مجرد خرافة ابتدعتها كرمز لشر داخل الإنسان كيف تجرد من الرواية وصار حقيقة ملموسة لي.. 
 أنا لا أفهم أى شئ..هل لديك تفسير أيها القارئ؟ 
أعتقد أني قلت ما لدي أعلم أنك لا تفهم ولكنك ستعذرني لأنني أيضاً لا أفهم..ولكن لن أفعل هذا بك وأتركك في منتصف الطريق سأعود لك مرة أخرى..نعم بالتأكيد سأعود..لأنني أعلم في الأيام المقبلة سأقنع نفسي بالتوقف ثم فضولي سيجبرنى عن البحث وفي النهاية سأصل لما أريد..أولاً فأنا أصبحت لا أثق في شئ سوى أن أبطال روايتي صاروا حقيقة..أو إنهم في الأصل حقيقة وأنا أنقلها من زمن أخر..لا أعلم..انتظرني سأعود وإذا لم أعد تأكّد أني قد تلاشيت داخل أوهام فضولي..وحينها لا يجب أن تبحث خلف هذه الأشياء وأحرق الرواية وانسى ما قرأت..لأنها بالتأكيد ستكون خطراً عليك..إلى لقاء قريب إذا كان مقٌدراً. 
______________________ 
رواية: السامري
(كش ملك الجزء الثالث)
 
يومها كانت السماء بلا شمس و تعانقت الغيوم معًا فكانت كستارٍ يحجب عنهم صفاءها , طافت هولهم الطيور صارخة , باكية , ترجوهم ان يتوقفوا فى الحال و لكنهم لا يسمعوها  , فقد تلاشت عصور سماع الطيور - عصر النبى سليمان- كان يرتدى السامري رداءه الرمادى المحبب كثيرًا له يذكر مراش انه لم يأخذ غيره قبل العبور خلف موسى بين شقى البحر العظيم . كان الشئ الوحيد الذى بقى حاملاً ذكرى من بلاد الاهرمات قبل سقوطها . 
نظر السامري لمراش بن بوران و كأن عيناه كجمرتين من الجحيم .. 
" ابن بوران .. الآن " 
مدَّ يده لأخذ الوعاء الذى يحمله ابن بوران بين يديه . الوعاء الذى اخبرنه مسبقًا انه وجده يسقط من فرس احد اتباع موسى من العوالم الاخرى حسبما قال ! . مشددًا القول بأن ذاك الفارس ليس من البشر او الجان بل انه من عالم آخر ثم لقبهم بالمعلمين , و كان لاول مرة ان يلقب السامرى احدهم بالمعلم فكان يرى نفسه انه الافضل دائمًا حتى من الفرعون ذاته . 
فتح الوعاء و ابن بوران متحمسًا ان يرى ما بداخلة , فقد كان يجبرنه على عدم التطلع لما بداخله منذ الليلة اللحظة اخبره بوجوده . رآى قبضة يدة تخرج من الوعاء لا تحمل سوى بعض الرمال السوداء فنطق مراش مستنكرًا .. 
رمال ! .. كل هذا من اجل رمال" –" 
تجاهل كلماته و اخذ يتمتم بكلمات سومرية الاصل التى سبق و علمه اياها و لكن مراش مازال يجهل ما يحاول السامري فعله بتلك الرمال و ذلك الصنم الذهبى الذى مكث كلاهم طوال الليل على نحته . 
بعد ان اتمَّ كلمات عزيمته سمح للرمال بالتطاير نحو الصنم و لم تمر لحظات حتى فتح الصنم عينيَّه و شهق شهقة الحياة ساقطًا ارضًا عاجزًا عن الحركة يحاول الصنم الحى النهوض فيعجز و يسقط مجددًا , كان لا يجيد الحركة كطفل رضيع لم يتعلم التوزان بعد ..   
-" انها ليست رمال .. " 
وقف مراش صامتًا يراقب المشهد , يراقب صحيات الصنم الذى دبت فيه الحياه ثم رمق السامرى فى ذهول و همهم دون ان يدرى وجسده ينتفض ذعرًا ..   
-" كيف ؟! " 
ابتسم بفخر و اجابه مشيرًا نحو الرمال ..   
" انه الخلود . موسى يدَّعى ان ألهه عظيم لانه يحيى الموتى , فلا اجد فارق بيننا الآن , اليوم سأبدأ فى تدوين المخطوطة الثامنة والاخيرة .. مخطوطة منتهى السحر " 
** 
نظر ابن بوران نحو القطعة التى يحملها جسام بين اصبيعه فكان واضح عليها اثر الزمان , فخطفته منظرها و تذكر المرة الاخيرة التى لعبوا فيها كلاهما تلك اللعبة قبل الاسر بأسابيع قليلة , فلاحظ جسام نظرات خصمه .. 
-" انا من قمت بنحت كل قطع هذه اللعبة , طالما حاولت الحفاظ عليها و الاهتمام بها قطعة قطعة , الشطرنج ليست مجرد لعبة , الشطرنج هى ملخص الحياة كما رسمه احكم الحكماء , ابحث عن الانسان ستجده يمثل احدى تلك القطع , اعلم انها تذكرك بالهزيمة المؤلمة ,و تذكرك بقبضة العقارب , نخيانة لميس او عاهرة المعبد  , تذكرك بالهروب خلف موسى بن عمران و سعى موسى السامري نحو الخلود , تذكرك بمن صنعته خادمًا لك فصار سيدك يوم حررتنى منك , لن انكر انك علمتنى الكثير و جعلتنى ألتهم من تمردك وخبرتك حتى اشتدت ضلوعى وصار كيانى لا يحتاج احد معه . بما اننا على مشارف النهاية –وانت تعلم- الا تريد اللعب للمرة الاخيرة ؟! .. "
  
  لا أذكرُ يومها إلا أنني رأيتُ وميضًا يمرُّ فوقي مُتقطِّعًا، ومَرْقدٌ ينتفِضُ كأنه يَلْفِظُنيى وحركة غير متزنةٍ وصرخة امْرُئٍ أعرفُه، وكيانات تطوفُ حولي أعلمُ أنهم يُحاولون التواصُلَ معي بهَمْهَمَةٍ غير مفهمومة، أو أنا كنتُ العاجز عن نَيلِ مَغَازي همساتِهم.
  تلاشت الأصواتُ واستقرَّ الفِراشُ، وساد صَمْتٌ وظلامٌ دامِس.
   
 التَّمهيد
  
المنوفية.. 
 1945 ميلاديًّا.. 
شهقت داليا بصوتٍ مُرتفعٍ، فتردَّد صدى ذُعْرُها بالمكان، انتفضَ جسدُها، وتعالت ضرباتُ قَلبِها، ففاضَ بما فيه من خوفٍ وفَزَعٍ مُنتشرًا بأنحاء جسدِها كافة، تحاول النهوض من مَضجعِها، فتجِدُ أطرافَها مُقيَّدة بأعمدة الفِراش الخشبية، فتتراجَعُ عن الفكرة، وهي تحاولُ - باجتهادٍ إيجاد بديل لها -  تحاول الصراخ فيخرج صوتُها مكتومًا. تحاول البحث عن المساعدة حولها فلا تجد سوى العَتَمة والظَلام، تحاولُ التخلُّصَ من قُيودِها فتفشلُ وتجرحُ رُسغَها من خُشونة الأربطة الصوفية، وظَهْرَها من الثنايا الحادة لفِراشها الخشبي، تُكرِّرُ مُحاولةَ الصُّراخ، فتأبى حنجرتُها من جديد الانصياع لها، فتتوسَّل باكيةً.. 
-    "سيدى.. آآآمه.. آبوي.." 
لم تحصل على إجابة قط، فقط صوت ضعيف لحركة كيان غير مرئيٍّ داخل تلك الظلمة الكالحة، خُيَّلَ إليها شابٌّ يطير فوقها، فلم تصدق ما تراه للحظات الأولى، شعرت أنها تتوهَّم أنه يصرُخُ أو يبكي أو كلاهما ربما، فانتهى بها الحال محاولةً التوسُّلَ إليه، ولكنه سرعان ما تلاشى وذابَ في الهواء. 
-”آمه؟!” 
لا إجابة سوى خُطواتٍ ثابتةٍ وضرباتِ عصا، تُكرِّرُ داليا.. 
-”آبوى؟!..” 
يتعالى الصوت تدريجيًّا، ودقات العصا تقتربُ منها أكثر، فتنتفض ذُعْرًا، وتتساءل في خوفٍ بصوت بكَّاء.. 
-"سيدي؟!" 
تقتربُ الخُطواتُ أكثرَ فأكثر.. 
-"سيدي؟!" 
تصرخُ داليا بصوتٍ مُرتفعٍ حينما ترى ذلك العجوز في عقده السادس ذي الجسد الهزيل والبشرة السمراء المتجعدة، وعروقه البارزة المنتشرة في كامل جسده العاري نصفه العلوي، كان يمسك خنجرًا وبيده الأخرى كتابًا ذا غِلافٍ من جُلود حيوان ما. يُهَمْهِمُ بكلماتٍ غير مسموعة فتصرخ مجددًا داليا حينما تلمح أسنانَه الصفراء غير المنتظمة الممتلئة بالفجوات المُظلمة.. 
-"سيدى صُهيب؟! فُكني أرجوك". 
يُشهِرُ خِنجره في الهواء، ويُلقي الكتاب أرضًا، ويُمسك الخِنجر بكلتا يديه، ويُغمِضُ عينيه مُهَمْهِمًا بالكلمات نفسها غير المسموعة، ينتفضُ جسدُه بحماسةٍ، وجسدُها برُعبٍ، ترى النَّصْلَ وهو يتجه نحو صدرِها، تعلمُ ما ينوي فِعْلَه، فتحاول تكذيب نفسِها، تلعن داخلها ذلك اليوم الذي قررت فيه أمُّها اتِّباعَ ذلك الساحر، تلعن فيه الزواج كله، ومَن سَحَرَ لها ليتأخَّر قُدوم فارسِها، أخبروها أن مع ذلك العجوز الحل الأبديَّ لعُقدتِها، فانصاعت لهم بعدما ضاقت بها السُّبُلُ في العيش مع أبيها قاسي القلب. 
يهبط صُهيب بخِنجره مُخترقًا قفصَها الصَّدري لتنفجر نافورة دمويةً من قلبِها، ويشهق بصوتٍ مرتفعٍ فاقدًا توازنه ليسقط على ركبتيه ساحبًا معه الخنجر المُلطخ بدماء العذراء، وأمسكَ بالكتاب من جديدٍ، ثم مَسَحَ بقايا دِماءِ قُربانه بجِلْدِ غِلاف الكتاب، وسَقَطَ أرضًا فاقدًا الوعيَ. 
مرَّت ساعةٌ أو أكثر قليلًا والأمُّ بالخارج تنتظرُ أمام بيت الإمام صُهيب أو سيدنا صُهيب كما يُسمِّيه جميعُ أهلِ القرية، تنتظرُ خُروجَ ابنتِها داليا باشَّةَ الوجْهِ، وقد تلاشت عُقدتُها، فقد ظلَّت طَوال الدقائق الماضية تُفكِّرُ في عريس ابنتِها مَنْ سيكون من أهلِ البلدة، هل سيكون من أهل (العَلام)-كما يقولون؟ أم سيكون ضابطًا أو حتى جُنديًّا في الجيش المناضل؟ أم سيكون شابًّا مُتدينًا حافظًا للقُرآن؟ أو فَلَّاحًا يَرْعى أرض أبيه التي سيرثُها من بعده بكل تأكيد؟ طال الوقتُ أكثر من اللازم فانتابها قَلَقٌ، فهمست لخادمِ صُهيب الأصلع ذي السبعة عُقودٍ المدعو واصف.. 
-"هو دايمًا بيتأخر كده يا شيخنا؟!" 
لم يُجِبْها في البداية كأنه لم يسمعها أو سمعها وتجاهَلَ الأمر، كان واصف سريع الملل، ضَيِّق الصَّبر، كان يعلم دائمًا أن جميع الزائرين لا يتحملون عناء سُويعاتٍ قليلة في سبيل وَضْعِ كلمة النهاية لمشكلتهم رغم قضائهم شهورًا عدةً في السَّعي خلف حلول أخرى لدى الأطباء والحُكماء.. 
-"شيخ واصف؟" 
انْتَبَهَ لها ورَمَقَها بمللٍ، فكرَّرت سؤالها.. 
-”هو دايمًا بيتأخر كده؟!" 
دون إجابة انسحب واصف من أمامها جاذبًا عصاه ليتوَكَّأ عليها وهبَّ واقفًا بصعوبة متألمًا، فعضَّ على شفتيه ليكتم صوتَ آلامِه، وطَرَقَ الباب ثلاث مراتٍ، ثم همس بصوتٍ سمعتهُ السيدة.. 
-"سلام ورحمة يا زوار بني القماقم". 
فَتَحَ البابَ وتسلَّل نحو الداخل، وسدَّ ثغرتَه أمام عيني الأم المُتلهفة لرؤية البشارة، لحظاتٍ وخَرَج واصف مُهروِلًا نحو الخارج حاملًا في يده الكتاب ذا الغلاف الجلدي الملطخ بدماء العذراء، وأخَذَ يُهرْوِلُ في الشوارع صارخًا كالمجنون.. 
-"صُهيب باع نفسه لبني القماقم.. صُهيب باع نفسه لبني القماقم، الشيطان راجع!" 
  حاصرت الأم حالة من الذُّعر من المشهد، ودفعت الباب بقوة لترى ابنتها جثة هامدةً والدماء تُغطي صدرَها بينما لا أثر أبدًا للعجوز صُهيب! 
*** 
فاطمة .. 
-"بلال جيه البلد هنا من سنة كده أيام ما كان البيت ده حتة أرض، بس حتة الأرض دي كان الكلام عنها مالي البلد إن كان فيه ساحر قديم عايش في المكان ده" 
من كتاب لعنة جسام 
*** 
نور الدين.. 
-"من ساعة حادثة أخويا وأبويا معيشنا في سجن مش قادر يفهم إن الموت عارف عنوان سريري برضه". 
من كتاب لعنة جسام 
*** 
رمزي.. 
-"أنا لم أفعل شيئًا.. أنا فعلت كل ما أمرت به". 
من كتاب الثالوث 
*** 
بلال.. 
-"نور لم يكن سوى عسكري تضحية لجسام داخل رقعة شطرنج!" 
من كتاب الثالوث 
*** 
ابن بوران الفارسي.. 
-”هناك، في جزيرة غير معلومةٍ، وسط مياه البحر العميقة يوجد نَصريُنا الوحيد..” 
من كتاب الثالوث 
*** 
جسام.. 
-”اسجد.." 
من كتاب لعنة جسام 
*** 
معبد الكرنك.. 
في طريق الكِباش اصطفَّت كيانات عسكرية من قبيلة الجان الأحمر، كانوا حاملين خلف ظهورهم سيوفًا فضية لامعة، كان لهم جميعًا نفس البشرة السوداء والملامح الجامدة القاسية، ونفس الأحجام القصيرة نوعًا ما والحدقات الحمراء وأنياب بارزة لكل منهم، كان وقتها قد انتصف الليلُ، فعمَّ الظلامُ المكان، فأشارَ سيدُهم لمواقد النيران في كل مكان لتشتعلَ، فكانت تحت طاعتِه تنفذ وتهبُّ النيران من تِلقاء نفسها في المشاعل لتبثَّ نوعًا هادئًا من الضوء بالمكان. 
يتحرَّك قائدهم وله نفس الهيئة تقريبًا عدا أنَّ سيفه كان به ثنايا ذهبية مميزة يصل لنهاية طريق الكباش، حيث جسام أمام رُقعة الشطرنج المُعدة لبدء مباراة مهمة يعلم جسام أنها الأخيرة ينظرُ لها القائد وداخله يتساءل عن سبب إضاعة الوقت في مباراة شطرنج عُلم المنتصر فيها بالفعل، ويرمُقُ الكرسي الفارغ أمام جسام.. 
-”كل شيء جاهز سيدي، السيد يتابع الأمرَ عن كثبٍ". 
-"أخبره أن كل شيءٍ سيكون على ما يُرامُ". 
-"حراسنا بالمكان أبلغوني أن مراش بن بوران الفارسي لحظات وسيصل.." 
أومأ جسام دون إجابة فانسحبَ القائد دون كلماتٍ أخرى خطوتين نحو الخلف، ولكنه توقَّفَ في الحال حينما بَرَزَ في الجهة الأخرى من الطريق شاب في بَدْلَة سوداء أنيقة، ما إن شاهَدَهُ جميعُ الحراس حتى هبُّوا راكعين له، كما أمرهم القائد تنفيذًا لرغبة جسام غير المفهومة لهم جميعًا. ابن بوران يتحرك بينهم، وعلى الجانبين حُراس من عالم آخر راكعين له كنوعٍ من الاحترام أو السخرية أو كليهما معًا. يَرمُقهم ابن بوران، في تجاهُلٍ ثم ينظرُ لنهاية الطريقِ حيث جسام ورُقعة الشطرنج واللِّقاء الخِتامي في حياة أحدهم أو حياة كليهما! ابتسم جسام لرؤية ابن بوران للمرة التي يعلم أنها ستكون الأخيرة بلا شكٍّ، يعلم أن الحياة ضاقت على كليهما، وأنه آن الأوان لحسم صراعهما بصورة أبدية.. 
حتى ابن بوران كان يعلم جيدًا أن تلك المرة ستكون مُختلفةً كثيرًا، يعلم أن هناك شيئًا قام به جسام في الأيام الأخيرة، ولكنه ما زال يجهل ذلك الأمر.. 
قال جسام بغرور.. 
-"كنتُ أعلمُ أنك ستأتي.. كنتُ أعلمُ أنك لن ترفض دعوتي أبدًا". 
وَقَفَ ابن بوران يرمُقُ الحراس مُجدَّدًا، وهم يهبون بالنُّهوض، ثم رَمَقَ القائد الذي ركع لحظاتٍ أمامه، ثم نَهَضَ مُنسحبًا من المكان، نَظَرَ ابن بوران لرُقعة الشطرنج، وبعدها لجسام.. 
-"امتلكتَ القوة إذن الآن.. الآن فهمتُ سبب اختفائك الأيام الماضية". 
أمسك جسام بإحدى قِطع الشطرنج يُداعِبُها بين أصابعه وهَمْهَمَ.. 
-"إقناع مملكة الجن الأحمر بمنحى الجيش لم يكن بالأمر اليسير صدقني.. لقد دفعتُ لهم الكثير والكثير لذلك الأمر، منحتهم الأقرب لقلبي قُربانًا لهم، منحتُهم عهدًا أنني لو أخفقتُ فيه سأكونُ أسيرَهم أبد الدهر، أسْرِي هذه المرة لن أتحرَّرَ منه أبدًا.. نعم ابن بوران أنا أمتلِكُ القوة، أمتلِكُ الجيش.. ولكن ذلك الأمر أقلُّ المُفاجآت شأنًا هذه الليلة". 
توقَّفَ ابن بوران لحظاتٍ يتذكر تلك المملكة وانصياعها كخدَّام لفرعون مصر قديمًا، ثم تحالفهم مع العقارب في الهجوم الذي تَمَّ على القصر قديمًا، فانغمسَ أكثر مُتذكرًا لميس وخيانتها وهي تمنحه سُمَّ ثعبان الفرعون، وبعدها أرْقَدُوه داخل القبر المسحور طوال القرون الماضية، فقطعَ جسام حَبْلَ أفكاره.. 
-”الماضي الأليم يا صديقي، كانت خائنة وكلفتنا الكثير، كُنا أسرى في مقبرة المصريين.. يا ليتهم قتلونا يومَها، لا أفهم لماذا لم يفعلوا ذلك؟! كانوا جبابرة أرادوا البقاء لكلينا إلى الأبد، أرادوا تعذبيَنا بالخُلود ونَجحوا في ذلك.." 
كشريط تسجيليٍّ يعرضُ أمامه لمحاتٍ من الماضي عن تلك الحقبة التي لن ينساها أبدًا مهما يَطُلْ عُمره أو دام خُلوده.. 
*** 
لميس.. 
-"اشرب هذا.. ثِق بي". 
من كتاب الثالوث 
*** 
ابن بوران.. 
-"يجبُ أن يكون هذا القصر مَقبرة عَقارِب الفرعون..". 
من كتاب الثالوث 
*** 
جسام 
-"العدل أن إنصافك في كل شيء ستملكه.." 
من كتاب الثالوث 
*** 
أومأ ابن بوران مُوافِقًا حديث جسام.. 
-"بالفعل نجحوا في ذلك.. كنتُ أحسبُ الخلود أعظمَ شيءٍ حصلتُ عليه، ولكن الفرعونَ وجنودهَ قلبوا نعمتي العُظمى لأشَرِّ نِقمة، أنْدَمُ كثيرًا على اليوم الذي قمتُ فيه بتنفيذ طقوس موسى السامري للخلود.." 
ضَحِكَ ابن بوران ساخرًا، بعدها أردفَ.. 
-"أزهقتَ أرواح العَشرات مُقابِلَ نَيْلِ البقاء الأبدي، ليتمَّ أسري به داخل قبورهم لألف عام". 
ضحك جسام.. 
-”لا تقسُ على نفسك.. أما زالتَ تتذكَّرُ كل تلك التفاصيل؟" 
ردَّ بسخريةٍ مُجددًا ابن بوران.. 
-"ومن لا ينسى؟!" 
نظر ابن بوران نحو القطعة التي يحملُها جسام بين أصبعيه، فكان واضحًا عليها أثرُ الزمان، فخطفته منظرها، وتذكَّرَ المرة الأخيرة التي لعبا فيها كلاهما تلك اللعبة قبل الأسر بأسابيع قليلة، فلاحَظَ جسام نظراتِ خَصمه.. 
-"أنا مَنْ قُمتُ بنحت كل قِطع هذه اللُّعبة، طالما حاولت الحفاظ عليها والاهتمام بها قِطعةً قِطعةً، الشطرنج ليست مجرد لُعبة، الشطرنج هي مُلخَّص الحياة كما رَسَمَه أحكمُ الحكماء، ابحث عن الانسان ستجده يُمثِّلُ إحدى تلك القِطع، أعلمُ أنها تُذكِّرُك بالهزيمة المؤلمة، وتُذكِّرُك بقبضة العقارب، خيانة لميس أو عاهرة المعبد، تذكرك بالهروب خلف موسى بن عمران وسعي موسى السامري نحو الخلود، تذكرك بمن صَنَعْته خادمًا لك فصارَ سيدَك يوم حررتني منك، لن أُنكر أنك علمتني الكثير، وجعلتني ألتهِمُ من تمردك وخبرتك حتى اشتدت ضُلوعي وصار كياني لا يحتاج أحدًا معه. بما أننا على مشارف النهاية –وأنت تعلم- ألا تريد اللعب للمرة الأخيرة؟!" 
نظر ابن بوران للكرسي الفارغ وهو يسمع عرض جسام لمباراة شطرنج أخيرة تجمعهم، ثم رَمَقَ الحُرَّاس من جديدٍ، وقال شارعًا في الجلوس.. 
-"ظننتُ أن وقت اللَّعب قد انتهى..” 
تقدَّمَ قائدُ الحرس من جديد حاملًا صينة فِضية تحوي كأسين من الزجاج، ووضع إحداهما أمام ابن بوران والأخرى أمام جسام، ثم انحنى مُنسحبًا من المكان سريعًا.. 
أشار جسام لكأس ابن بوران قائلًا.. 
-"أحتفظُ لك بذلك المشروب منذ ليلة الهجوم.. على أمل أننا سنعود مُجدَّدًا". 
ضحك جسام وأردف.. 
-"حتى الأمل تعلَّمتُه منك، تعلمتُه من إصرارك وأنت تبحثُ عن سِرِّ الخلود". 
أمسك ابن بوران الكأس، فاخترقت رائحتُه أنفه لتداعبه ذكرى قديمة، ولميس تصرخ مانحةً إياه السُّمَّ ليشربَهُ، فهَمَسَ دون أن يسمعَه جسام.. 
-"رائحة الماضي". 
قال جسام وهو يمسك إحدى قِطع الجنود من جيشِه شارعًا في تحريكِه.. 
- "أمنحُك الفرصة الأخيرة لنبذ خلافتِنا وتناسي كراهيتنا والتحالُف من جديد، كُلٌّ منا كان يكمل الآخر، ولكن بقاءك معناه أنني سأكون السائد، وأعدُك أن رأيك سيكون ضِمْنَ خُططي وأفكاري، ولكنك ستظلُّ المتنحي والجانب الخَفيّ لي، ستمهد لي التشكل بالسُّهولة دون خوفٍ من اختراق المعاهدات، وسأضمنُ لك البقاءَ والقوة.." 
رَشَفَ ابن بوران من كأسِه، ووضعها جانبًا، ثم حَرَّكَ جنديًّا خطوتين للأمام.. 
-"أنا مَنْ سيلعبُ أولًا.." 
أومأ جسام في أسفٍ بعدها حَرَّكَ الجندي الذي يمسك به.. 
-"كما تشاء.." 
أسنَدَ ظهرَه نحو الخلف، وبرزت على ملامحِه ابتسامةٌ خبيثةٌ وأضافَ.. 
-"أُريدُ فقط إراحة ضميري نحو ما فعلتُه بك، وأنت بالفعل لم تخذلني وتريد أن تكون نِدًّا لي حتى الرَّمَقَ الأخير.." 
*** 
  
التحرير
  
(1)
 تجمَّعَ أهلُ القرية في المشهد المُطابق لثنايا العصور الوسطى لحرق إخوان الشيطان حسبما أقنعتْهُم سارة بمساعدةِ خادِمها همَّان بأن نور الدين وعمر هما القادِمان لتقديمهم جميعًا قَرابين لشيطان الساحر القديم حسب الأسطورة التي سبقت، وقَصَّتها عليها فاطمة ابنة الشيخ حسن الذي أُزهقت روحه ضحيةَ لعنة بلال بالمكان. 
 كان أهل القرية قد أتمُّوا تقييد عمر ونور الدين بالعواميد الخشبية وسط الشارع، الجميع يحمل شُعلات النار، ينتظر الثأر لمقتل محمود ذلك الشاب الذي تعرَّض للحرق الذاتي دون أن يعلموا أن سارة هي من أحرقَتْهُ لأنه انتهك خُصوصيتَها، وقَرَّر تصويرها عاريةً اثناء قيامها بطقوسِها لتحضير همَّان باستخدام أحجار القبور. 
 تقدَّمت سارة لتهمسَ في أذن نور بشكلٍ ساخر أن يُعلن كُفرَه فرَفَضَ فابتسمت وتراجعت، وصرَّح أحدُهما أن سارة من حقها أن تنالَ شَرَفَ إحراق هذين الشخصين، فلم  تتردَّدْ، وأخذت شُعلة النار، وأطلقَ أحدُهما دلو بنزين على جسديهما المقيدين، وهبطت سارة على ركبتيها، وبدأت بإشعال النار ليظهر فجأة دون سابق إنذار ابن بوران الفارسي بصُحبة مُلثَّمٍ آخر في إحدى البنايات المقابلة كل منهم يحمل قوسًا وسهمًا ويقوم بالتصويب نحو المشهد، ونور الدين يترقَّبُ أن ينقذه ابن بوران مجددًا ولا يَشْرَعُ في قَتْلِه كما حاوَلَ من قبل في صورة غير مفهومةٍ، وخَلَّصه من أيدي جسام في صورة غير منطقيةٍ. 
 انطلق السهم من قوس ابن بوران قاطعًا الهواء ليخترق كتف سارة لتشهق الأخيرةُ بقوةٍ وتسقُطُ معها أرضًا تتألَّم بقوةٍ، بينما أطلقَ المُلثَّمُ الآخر سهمًا استقرَّ بصدر أحدِ أهالي القرية ليسقط قتيلًا في الحال، يقفز ابن بوران والملثَّم الآخر بثقةٍ وسط الحشد، فيتفرقُ أهل القرية من حولهم في ذُعرٍ من هيئتهم الثابتة المُخيفة، يظهر في الكادر همَّان، فلا يراه سوى ابن بوران الذي بدا للجميع كأنه يُخاطِبُ اللا شيء.. 
-"همَّان؟!" 
تلاشى همَّان وملامحه ممتلئة بالخوف، بينما سارة حاولت تحدِّيَ أَلَمَها، وهشَّمت السَّهمَ المُثبَّتَ في كتفها لتظل رأسه داخل عظمة قَصِّها ونهضت في ألمٍ ووثبتت ناحية ابن بوران الذي سرعان ما التقطَها وألقى بها بعيدًا لتسقُطَ هذه المرة بلا حركةٍ غائبةٍ عن الوعي، حاول أحد الشباب بثَّ الحماسة في الجميع للهجوم على ابن بوران والملثم، ولكن الأخير أسقطه قتيلًا في الحال، فتفرقوا جميعًا مُبتعدين عن المكان مُذعورين في مشهدٍ يُجسِّدُ يوم الحشر العظيم. 
 تقدَّم ابن بوران نحو نور الدين المقيد.. 
-”مصطفى؟!.. انت السبب في تحرير جسام!” 
لا ينسى نور الدين المفاجأة التي علمها قبل الهجوم بلحظات، عن كون ابن بوران الفارسي بجانبهم طوال الوقت، فقد اتخذ لنفسه شخصية تُدعى مصطفى وهو ابن أحمد رمزي الراحل في مذبحة المقبرة في السنة الأخيرة من القرن الماضي مُستغلًّا أن مصطفى نفسه خارج البلاد منذ سنوات عديدة.. 
-”صدقني، جسام مش هو الخطر الوحيد حاليًا..” 
هبط الملثم أرضًا وأخرجَ من جيبه عُبوةً صغيرةً فَتَحَها، فأخرج منها مسحوقًا أسود بَدَأَ في نثرهِ على الأرض في شكل نجمة ثُمانيةٍ، وهو يُهَمْهِمُ ببعض الكلمات. 
لحظات وتجوفت الأرض نحو الداخل، فكوَّنت فُوهةً كبيرةً من الظلام الكالح، قَفَزَ داخلها الملثمُ، وقَطعَ ابن بوران قُيودَ نور الدين حاملًا إياه بين يديه، وهَبَطَ به خلف الملثم، بينما ظَلَّ عُمر عالقًا مكانَه متابعًا المشهد في حالةٍ من الذُّعر حامدًا ربَّه أن هؤلاء الأغراب لم يحملوه نحو الداخل معهم، وفي نفس الوقت رحل أهل القرية جميعًا عن المكان فُي حالةٍ من الخوف والرُّعبِ، فكان يحاول مُسرعًا فَكَّ قُيودَهُ ليهرب من المكان، فرَمَقَ  مُتابعًا صامتًا للمشهد من بعيد، لم يكن يبدو عليه ملامح أنه من أهل القرية، بل كان مصدومًا، وحتى لم يكن واضحًا عليه أيُّ ملامح عدائية، فكل ما لمحه عمر على وجه ذلك المتابع أنه خائف من كل ما يحدثُ.. 
-”أنت؟!” 
نَظَرَ جمال يمينًا ويسارًا يبحث عن أحدٍ يُخاطِبُ ذلك المقيد، فلم يجد غيرَه بالمكان، تصلَّب مكانه يُفكِّر في تقدُّمه للمساعدة أم الوقوف أم الرحيل عن هذا المكان بعدما دخل للبيت الملعون إثر حالة الفوضى بالقرية، وأخذَ يَصرخُ داخله لعلَّه يُقابِلُ جسام ويمنحُه عِلاجَ زوجته ريم .. 
 يعلم جمال قُدرات جسام المتعددة في شفاء المرضى.. 
 فيعلم أنه السَّبب في إعادة بصر جيهان قبل أن تَلْقَى مصيرها كمتهمةٍ بجريمة لم تفعلها قط.. 
كتاب لعنة جسام 
لا يُفكِّر سوى بزوجته المسكينة ريم التي ستنتهي حياتها بين لحظة وأخرى، وجسام التي أعاد بصر جيهان قبل أن يُورِّطَها بإحدى جرائم القتل، كما فعل مع بلال حينما أمره بالسجود له.. 
-”أنت.. بسرعة أرجوك.." 
اندفع هذه المرة جمال دون تفكير وبدأ في فَكِّ قُيود عُمر والأخير متلهف للهروب من المكان.. 
-”معاك عربية؟!” 
أومأ جمال بالإيجاب.. 
-”طب يلا.." 
تردَّدَ جمال فقد حسمَ أمرَه قبل ترك القاهرة، إنه لن يعود الآن إلا حاملًا العلاج مهما يكلفه الأمر، ولكن البيت خالٍ من جسام، ويعلم الآن أن مصير ريم بات محتومًا بالرحيل، وأن السرطان صار على مقربةٍ كبيرةٍ من تحقيق هدفِه الأسمى في حَصْدِ رُوحٍ جديدة.. 
-”بس.." 
قاطَعَه عُمر بسرعةٍ.. 
-”بس إيه، أيًّا كان سبب وجودك هنا فده وقت مش مناسب.." 
انسحب عمر وجمال نحو سيارة الأخير، وأدار مُحرِّكها وتحرَّك مُسرعًا مُبتعدًا عن تلك القرية، كان عمر في حالة من الصدمة مما كان على وشك الحدوث له والفرحة لإنقاذ حياتِه في آخر اللحظات عازمًا على عدم الانخراط في أمرِ ذلك المسمى بجسام مهما يكلفه الأمر، وأنه سيكتفي بهذا القدر لتلك المهمة، كما أنه لا يوجد دليل واحد أنه كان على علمٍ بهروب بلال من تنفيذ حكم الإعدام، إذن الأمر مُنتهٍ، وحتميٌّ بالنسبة لعمر، حتى موقف جيهان وحديث بلال عن التسجيل الذي قام المحفوظ الممثل دليل براءة جيهان الوحيد الموجود في الطابق الرابع في البيت الملعون.. 
 نَسِيَ عمر الأمر بأكملِه أو تَنساهُ.. 
 كان كل تفكيره في تلك اللحظة الرحيل فقط الرحيل من ذلك المكان.. 
 أما جمال كان يسيطر عليه حالة من اليأس منذ أول لحظة هَبَطَ بها على أرض القرية، ويرى أهلها يشاركون في حرق اثنين مُدعيين أنهما ساحران، فلا شك أنه سألهم عن بيت ملعون أو شيطان يُدعى جسام أو أي ما ورائيات للطبيعة، سيكون لديهم سبب مقنع جدًّا لإضافة وتدٍ آخر في الأرض وحرق جثة ساحِرٍ آخر.. 
*** 
  
حَرَّكَ جسام جنديًّا آخر من جنوده.. 
-”يجب أن أعترف أن تدخلك لم يكن في الحُسبان، دائمًا كنتَ تحمي نور الدين حتى ظننتُ كثيرًا أنه آخر نسلك، كثيرًا حاولتَ إقناعي أن المتصل بنا هو نور الدين”. 
أطاح ابن بوران بأحد جنود جسام.. 
-”المشكلة لديك أنك تحتقر عدوك، تظن أن جميع الملوك السابقين قبلك كانوا أضعف منك، وأن ما حدث سالفًا لن يتكرر معك، تظن أنك أذكى وأفضل، وأن السابقين كانوا الأغبياء، لا تنظر لأخطائهم بقدر ما تنظر للحظات ضعفهم وقلة حيلتهم.. هذا ببساطة مُلخَّصُ كل قائد مغرور!” 
بثقةٍ ابتسم جسام.. 
-”ولكنني كما تعلم انتصرتُ بالفعل! أنا ألعبُ معك ليس للتنافُس في معركة، أنا انتصرت فيها بالفعل، أنا ألعب لأتسلى بإخبارك كم أنت كنتَ أحمق وضعيفًا! ألعب معك اليوم لأستمتع بكل نظرة انكسار أراها في عينيك كلما علمتُ بقُرب نهايتِك، ألعبُ معك لأرى روحَك وهي تنسحبُ من جسدك تدريجيًّا.” 
ابن بوران.. 
-”لا تتعجل..  المنافسة قد بدأت فقط، ولكن المعركة مستمرة.” 
جسام.. 
-”المعركة انتهت بالفعل، ولكنك تصِرُّ على ألا تَرَى ذلك..” 
** 
ابتعد جمال بالسيارة عن القرية بضعة كيلومترات، وعقلُه لا يرى سوى منظر ريم صلعاء، ودقَّات قَلبِها تتضاءل تدريجيًّا، وهاتفه الذي أغلقه مُؤخَّرًا حتى لا يستقبل المكالمة المتوقعة برحيلها وفراقها بلا عودة، رغم ما تعرض له عمر في السُّويعات الأخيرة، فإن حالة الشرود لدى جمال كانت أضعاف أضعاف ما لدى عمر.. 
-”هما ليه كانوا بيعملوا كده؟!” 
ظن عمر أن لا إجابة مقنعة يمكنه التفوُّهَ بها أمام ذلك الغريب عن المنطقة.. 
-”موضوع كبير..” 
صمت لحظات يفكر في الكلمات قبل أن يضيف.. 
-”صدقني مش هتحب تعرفه أو مش هعرف أحكيه، الأمر معقد جدًّا.” 
حَكَّ جمال رأسه وانتقل من المستوى الثاني للثالث في سيارته وقال.. 
-”الموضوع له علاقة بجسام.” 
انتبه عمر أخيرًا لحديث جمال، واندهش كثيرًا أن ذلك الرجل ذكر ذلك الملعون انتابَهُ قشعريرة، وذكريات حرقه تُداعِبُ رأسَه، فلم يتمالك رعشته، فبرزت أمام جمال لتخبره بالإجابة التي وَدَّ أن يعلمَها، حاول عُمر التحدُّث فسبَقَه جمال مُرْدِفًا.. 
-”أوصله إزاي؟!” 
صَعَقه السؤالُ، كان للمرة الأولى يرى فيها عمر باحثًا ومُتتبعًا لجسام، ما دام جسام هو مَنْ يتتبع البشر، أمام إنسان يسعى خلف الشيطان .. 
-”توصل لمين؟!.. إنت مستوعب كلامك؟!" 
رد جمال.. 
-”عاوز أقابل جسام، معرفش طريقة التواصل معاه بتبقى إزاي.." 
صمت كلاهما لحظات بعدها استمر جمال في التوسُّل.. 
-"لو تعرف قولي، أرجوك.” 
ردَّ عمر وما زالت حالة عدم الفهم تُسيطر عليه.. 
-”إنت لازم  تفهم مخاطر طلبك ده.. “ 
قطع جمال حديثه مجيبًا إياه.. 
-”فاهم وعارف.” 
صاح عمر.. 
-”واخد بالك إننا كنا على وشك أننا نتحرق، جسام وسارة تقريبًا سيطروا على القرية كلها، كل أهل القرية بقوا مغيبين محدش بيفكر، فاكرين إن سارة عندها بركات وبقوا بينفذوا أوامرها بعمى مطلق.. “
ساد الصمت لحظات بين طرفي الحديث وعاد جمال التركيز في طريقه المظلم، وقال دون النظر لعمر مرة أخرى.. 
-”سارة.. ملاك نهض من الظلم، الطابية” 
انتبه عمر للحديث، فحاول فهم الأمر ولكنه يُراجِعُ في الحال مُقنعًا نفسَه أنه ليس مهتمًّا، وأنه انسحب بالكامل من ذلك الأمر، ولكن لسانَه سَبَقَ عقلَه.. 
-”يعني إيه كلامك؟" 
أجابَهُ جمال بكلماتٍ لم تشبع فضوله قط.. 
-”سارة رمز في جيش جسام..” 
*** 
  
خطاب كتبه بلال.. 
-”قال لي جسام ذات مرة، إنني حامي البلاد ذات الدماء الكافرة!” 
من كتاب الثالوث 
*** 
أومأ جمال ولم يرد عمر حديثَه، فألحَّ جمال وسأله مجددًا عن كيفية الوصول لجسام فصاح فيه عمر هذه المرة.. 
-”جسام كان هيحرقنا! ده شيطان أي كان المعلومات الي عندك عنه فهي كدابة أو ناقصة أو ممكن يكون هو الي بعتهالك عشان يفهمك حاجات غلط.. ده مخادع، مهما كنت فاكر نفسك ذكي هو الأذكى، هو دايمًا الكسبان، ده كابوس لو دخلت فيه مش هتخرج منه، أنا حصلي كل ده وعمري ما شوفته. جيهان هتتعدم، بلال هرب، سارة اتجنت، نور اختفي تحت الأرض مع الاتنين الي إنت شوفتهم معرفش تبعه ولا لأ.. “ 
لم تبدُ على وجه جمال أيَّ مُفاجأة من الحديث، فكان يعلم أغلبه خلال مذكرات بلال وجيهان قد علم عنها الكثير خلال حلقتها الشهيرة التي سبق إذاعتها في التلفاز، أما عن الأسطورة بأكملها فقد استمدَّ أغلبها خلال المخطوطات، وكَتَبَ الأرشيف للتاريخ الفارسي والمصري القديم.. 
-”لو أنا فاهم صح، يبقى الملثم ده مش تبع جسام،  أظن إنه ده مراش بن بوران الفارسي تلميذ موسى السامري وعدو جسام.." 
هنا نظر عمر لجمال بذهول وسأله.. 
-”إنت مين؟! وإيه حكايتك؟!" 
   
في نفس الليلة 
تمشي جيهان بين رجال الشرطة نحو تنفيذ حكم الإعدام، تمرُّ بخطوات ثابتة بين اصطفاف طويل من العساكر، تتذكر ومضات كادت أن يمحوها عقلُها من ذاكرتها، تتذكرُ أخاها الذي ظهر من العدم ليموت سريعًا على يدي شخصٍ غريبٍ، وتتحمَّلُ هي القضية لتدفع ثمنًا غاليًا لجريمة لم ترتكِبْها قط! جريمة قتل أخيها التي لم تره سوى مرة وحيدة، تتذكر جسام في حياتها ومنحها بصرها بعدما فقدته بسيارة شابٍّ مُتعجلٍ لا يرى الطرقات أمامه، تتذكر يوسف الذي انتحر ليكمل مِشوار القضية لتصبح بذلك هي المتهمة الوحيدة والجانية التي يرتاحُ ضميرُ القاضي للتخلُّص منها وتنفيذ القصاص فيها. 
تلمح جيهان بنهاية الرواق كلمة (غرفة الإعدام)، وتتذكَّرُ سريعًا المشهد الأخير لجسام وطلبه منها أن تعلن الولاء التام بالسجود له، ورفضها لذلك الأمر مهما تكن النتائج، فقد كانت تعلم أن وحل جسام لن ينتهي أبدًا، والنهاية السيئة قادمة لا محالة لها، أوقفها العساكر أمام الغرفة وبدأ أحدهم في سَرْدِ جريمتها التي لم ترتَكِبْها قط، ولكن عقل جيهان كان شاردًا في تلك اللحظة التي لم تنسها قط قبل أربعة عشر يومًا، يوم جاءها ذلك الغريب لزيارتها.. 
*** 
-”إنت مين؟!” 
جذبها الشاب من يدها لتجلس أمامه ونَظَرَ لها بحدة.. 
-”اسمعيني كويس، عشان مش بحب أكرر كلامي أدامك حل واحد عشان تخلصي من إعدامك”. 
انصاعت له وجلست أمامه وتحول سؤالها من تهكميٍّ عدوانيٍّ آخر لسؤال رجاء واستعطاف.. 
-”إنت مين؟!” 
تجاهل الرد عليها، وأخرج من جيب سترته ورقة صغيرة ومنحها إياها.. 
-”يوم التنفيذ هتقري العزيمة ديه..” 
وأخرجَ عبوة صغيرة من سائل أبيض لزجٍ اللون منحها إياها أيضًا وأضاف.. 
-”تشربي ده نفس اليوم الصبح قبل أذان الفجر..” 
أخذته جيهان، ولم تسأله مجددًا عن اسمه، فكانت تعلم أنه لن يخبرها بالمزيد، وهَبَّ بالنهوض خارجًا، تحرَّكَ خطوتين نحو الخارج، وفجأة التفَّ وجيهان تنظر للعبوة وورقة العزيمة.. 
-”لو نجحتي هيكون ليكي دور في خطتنا ولازم تنفيذه..” 
سألته بعدم فهم رغم عدم اهتمامها، فلم تكن تحمل أي فضول للتعرف إلى الخطة المطلوب منها تنفيذها، فهي ستنفذ أي شيء سيُطلب منها، كان كل تفكيرها في فكرة التخلص من الحبل الذي سيلتفُّ حول عُنقها بعد أيام قليلة.. 
-”خطة إيه؟!” 
ردَّ الشابُّ.. 
-”هنقتل الشيطان!” 
لم تتمكن من كتم فضولها هذه المرة.. 
-”إنت مين؟!” 
-”مراش.. أو مصطفى” 
تعود للحاضر جيهان وأعوان عشماوي يتسلمونها في عنف يسوقونها نحو منصة الإعدام ينطق الشيخ بدعوتها لتلاوة الشهادة، فتمتمت العزيمة بدلًا منها فبدؤوا في تقييد يديها ورجليها، تستمرُّ في تلاوة العزيمة، وأحدهم يغطي وجهها بغطاء أسود، والآخر يدخل رأسها بفتحة الحبل الغليظ، تسمع صوت المنصة وهي تفتح من تحتها ليهبط جسدها ودون أن يتهشَّم عُنقها، فتشعر كأن أحدهم يحملها، تسمع الجميع يتلون الشهادة من حولها، الجميع يظنون أنها ميتة، ولكنها ليست كذلك، انسحب طاقم الشرطة، وبقيَ عشماوي ومساعداه بالمكان يتلون النكات والضحكات، وجيهان تحاول الثبات، وكتم أنفاسها على تلك الوضعية لا تعلم ما الذي يحدث بعد ذلك، ولكنها تعلم بكل تأكيد أن عزيمة آدم قد أدت دورها على أكمل وجه. 
نصف ساعة مرت حتى جاء الطبيب، وتأكَّد من فحصِها، وعلمت أنها كُشفت لا محالة، وأن هذه المرة سوف يعدمونها بكرسي الكهرباء، أو بطلقات الرصاص أو الحرق ما دام الشنقُ لن يُجدي معها، ولكنها تفاجأت حينما قال الطبيب.. 
-”ميتة!” 
*** 
جسام.. 
-”لا أفهم حتى الآن لماذا سمحت لذلك المخنث بتهربيها؟!” 
ابن بوران.. 
-”كنتُ بحاجة لجمع أكبر عددٍ يرغبُ في الانتقام منك، كما كنتُ أوفِّر لهم الحماية اللازمة.” 
انفجر جسام ضاحكًا.. 
-”أتتذكرُ مصيرَها؟! يا ليتك تركتها تتأرجح في سلامٍ! ولكن يشغلني سؤال: لماذا لم تقتلني؟!” 
رد ابن بوران.. 
-”سيحدث! ولكن بعدما أكون قد أفسدتُ كامل خُطتَك.. سأفعلُها وأعدُك أنه سيكون موتًا بطيئًا جدًّا ومؤلمًا حقًّا.” 
أومأ جسام ساخرًا.. 
*** 
فَرَدَ جمال لوحةً كبيرةً على طاولة بشقة عمر ليوضح للأخير ما يعلمُه بشأن جسام وعودته حينما تبيَّن لعمر علم جمال الكبير عن ذلك المخلوق. كتب جمال في منتصف اللوحة كلمة (السَّامِرِيِّ) وقال.. 
-”يوم من أيام قسم حكيم الأشخاص لستة أصناف، النوع الأول زي عسكري الشطرنج خادم مطيع لازم يعلن ولاءه الدائم لسيده.. بالسجود مثلًا! بتكون قطعة دايمًا رخيصة سهل الملك يضحي بيها عشان تخدم هدفك الأكبر.. غالبًا بتبقى أول قُربان.” 
ذهب عمر ليحضر كرسيًّا ويجلس أمام الطاولة ليدع لنفسه مُتسعًا من الوقت للتفكير، وخاطَبَه عقلُه حينها أن هدفَ جسام لم يكن السجود لهدف السجود، بل كان هذا إعلان ولاء! بلال كان كالعسكري.. 
-”كمل..” 
رسم جمال دائرة حول اسم السامري، وأخرجَ منها سهمًا كُتب عليه (عسكري).. 
-”الأساطير بتقول إن تاني صنف هو الصمود الخارج من ثنايا الظلمات! غالبًا بتبقى بنت.” 
سحب عمر عقله دون أن يشعر ليفكر في سارة فظل صامتًا وبينما رسم جمال سهمًا آخر وكتب عليها كلمة (طابية).. 
-”أما التالت هو شخص بريء، طيب، لكنه مستخبى وراه هالة من القوة وده الفيل.. رغم قوته العظيمة ولكنه فار ممكن يرعبه.. قوته هنا مش مقصود بيها قوة بدنية أد ما مقصود بيها قوة عاطفة، وعلشان يتم تجنيده لازم يقتل بريء” 
رسم جمال سهمًا آخر وكَتبَ عليها (الفيل).. فكَّرَ عمر في نفسه حينما كان يدفعه جسام دفعًا لقتل نور الدين، فلم يعقب على الحديث واكتفى بالإيماء.. 
-”الرابع من عادته المواجهة رجل لرجل، مستحيل يخون، كلمته عهد، وده الفارس.." 
رَسَمَ سَهْمًا جديدًا، وكتب عليه (الفارس)، وعندما حاول عمر التفكير لحظات في ذلك الفارس، فلم يجد شخصية محددة تُوحي له بكونه الفارس، فتجاهَلَ الأمر وتابَعَ التركيز في حديث جمال. 
-”الخامس الأذكى، الأقوى.. عبقري عكس الفارس في حاجات كتيرة.. ده بيعشق المرواغة والخداع..” 
كَسَرَ عُمر صمتَه هذه المرة قائلًا.. 
-”ده الوزير.. جسام!” 
أومأ جمال وتساءل ليتأكد أن عمر قد فهم ما يقصده.. 
-”والملك؟!” 
أجابه.. 
-”السامري!” 
فأكمل جمال إجابة عمر.. 
-”الاسمى.. بيجمع كل صفاتهم معاه، أعظم ساحر في التاريخ صاحب ومؤلف المخطوطات السبع المنظمة لقوانين السحر والسيطرة على مملكات الجان، ويقال إنه كتب المخطوطة التامنة قبل أسره وناس تانية بتقول لا إنه ملحقش يعمل كده.. نهايته.. يُقال إن علمه كان قريب من علم سليمان يُقال إن سليمان دوَّن كل حاجة كان يعرفها والسامري لقاها.. أنا شخصيًّا معرفش.. حتى مش متأكد من أن كل المعلومات ده صحيحة ولا لأ، كلها موجودة في كتب مش معروف مصدرها.” 
استند عمر بظهره إلى الكرسي، وأخذ يُفكِّر في الساعات الماضية خصوصًا تلك الورقة التي منحه إياها بلال قبل أن يهرب مع جسام من غرفة الاحتراق وحديثه عن الرموز التي يجمعها جسام.. 
-”بلال قبل ما يهرب قالي إن جسام بيجمع رموز ما! أظن فهمت إيه هي الرموز ديه دلوقتي بس ليه؟! والسامري ده هو نفس السامري بتاع قصة النبي موسى؟!” 
أجاب جمال.. 
-”ليه معرفش! بس أظن ديه ضمن طقوس جسام بيقوم بيها عشان يوصل لهدفه، أما السامري فهو بشحمه ولحمه.. أظن!” 
حك عمر مؤخرة رأسه من جديد وأضاف.. 
-”طيب فين السامري ده حاليًا.. هيرجعوه إزاي مش المفروض موسى قتله..” 
أجاب جمال نافيًا.. 
-”موسى مقتلهوش.. محدش يعرف حصله إيه بعد قصة العجل، وكمان في اعتقاد إنه هو المسيح الدجال في الإسلام أو ضد المسيح  أو الرسول الكذاب في المسيحية.” 
رَدَّ عمر.. 
-”بس سمعت إن في رجال الدين نفت ده..” 
قال جمال.. 
-”أعتقد إن جسام عنده تأكيد إن الافتراض ده صحيح أو ممكن إن السامري مش هو المسيح الدجال فعلًا وإنه مجرد ساحر محبوس في مكان ما عاوز يرجعه باستخدام رموزه ديه أو عاوز منه هدف أعلى أو عاوز جيشه العظيم حسب الأساطير القديمة.. بردو معرفش." 
عمر.. 
-”وإنت ناوي على إيه دلوقتي؟!..” 
جمال.. 
-”هقابل جسام وأطلب منه علاج مراتي بأي مقابل.. طلب مقابل طلب بس!” 
عمر.. 
-”وإنت فاكر إنها هتبقى بالبساطة ديه؟” 
جمال.. 
-”حتى لو في أمل واحد في المية إنه يبقى بالبساطة ديه هتحرك في اتجاهه.. على الأقل احتمالية نجاح الموضوع ده أعلى من احتمالية تجربة أدوية مش معروف آثارها الجانبية..” 
في هذه الأثناء ساد الصمت دقائق بين الاثنين حتى قطع الصمت صوت هاتف جمال الذي أعاد تشغيله، حينما قرَّرَ قُرب وصوله القاهرة، فوجد كما كان يخشى اسم الطبيب المسئول عن حالة ريم، فتيقَّنَ أن الفِراق قد حان، انتفض قلبه ذُعرًا وهو يستجيب للمكالمة.. 
-”آلو..” 
-”جمال.. إنت لازم تيجي حالًا..” 
-”ريم كويسة..” 
-"جدًّا..” 
اتسعت حدقتاه وهو يسمع كلمات الطبيب، فعاد الحديث ليتأكد أن ما يسمعه حقيقة.. 
-”يعني إيه؟!” 
-”معرفش.. محدش عارف..” 
مرت ثوانٍ، لم يجد جمال كلمات، فقال الطبيب.. 
-”لازم تيجي حالًا..” 
-”حاضر حاضر..” 
أنهى جمال المكالمة، وقال عمر وهو يرى نظرات الفزع على ملامح جمال.. 
-”خير؟!” 
أجابه جمال بكلماتٍ أخيرة قبل أن يرحل مُهرولًا نحو الخارج.. 
-”جسام قَبِلَ العهد!” 
*** 
 
 (2)
  
قبل خروج اليهود 
السامري 
  
حينها كنتُ صغيرًا، ولكن حُكم الأعمار لدينا كان مختلفًا عنكم كثيرًا في تلك الأوقات يا بني، فالطفولة لدينا كانت تمتدُّ لسنوات طوال، والمراهقة كانت قرونًا. أيضًا لم نمتلك نظامًا للقياس؛ لذلك احتَسِبْ عمري كيفما تشاء عزيزي مراش، كانت أمي تجلس في نهاية المأوى ترضع شقيقتي الصغرى حينما جاءنا أحد رسل نوح مجددًا، وأخذ يتفحصنا جميعًا واحدًا تلو الآخر، كان رداءه رديئًا بعض الشيء إثر عملهم المتواصل في بناء فلكهم صاحب السخرية الكبرى في عالمنا، ولن أنكر أن الجميع كان على حق كيف لصحراء تصادق طوفان بين لحظة وأخرى؟! 
ولكن طُفولتي جعلتني أؤمن بالمعجزات، لم أكن أصدق أن نوح مبعوثٌ من الله، ولكنني كنتُ أصدقُ أنه بطريقة ما رأى المستقبل، عَلِمَ أن الأرض ستدبُّ بها المياه. 
 كيف؟! 
لم أكن أعلم.. 
ولم أكن أريد أن أعلم.. 
فقط.. 
أردتُ أن أرتوي من عِلمه ويُعلمني كيف يرى المستقبل، لم أكن أراه سوى ساحرٍ أو مُشعوذٍ أو أي شيء من هذا القبيل، أما قومي فلم يروه سوى مختلٍّ، وتركوه ليستمتعوا بقتله على يد قومه حين يتم بناء فلكه ولا يجد المياه لتحمله. 
- نوح يخبركم أنها الفرصة الأخيرة للالتحاق بسفينة النجاة. فبعد ساعات لا حياة على الأرض سوى ساكني الفلك.. 
أمي تنظر صامتة، وأبي ينهض بغيظ يصرخ بهم بقوة كادت تقطهم إربًا.. 
- ألن تكفوا عن ادعاءات قرب الطوفان..                                                                             
صمت الرسولُ، وظَلَّ يرمقني أنا وأمي والرضيعة ورأى في عيني أمي التوسُّل الصامت للالتحاق وخشيتها أيضًا من صدق أحاديث الجميع حين يفشل نوح يظلُّ سكون الفلك إلى الأبد. تراجَعَ الرسول خطوتين إلى الخلف وهو ينظر لنا قبل أن يلتف ويتوجَّه إلى أطراف القبيلة تجاه الفلك وأنا أهُرول خلفه، ووقفت عند مدخل خيمتنا، ولكن أبي مسكني بقوة وزعق فيَّ .. 
- أتصدق الأمر؟! أتصدق أن هناك مَنْ يسكُن بالسماء؟! أتصدق نوح؟! 
لم أجب عن أحاديثه، وظللت على الحياد، وتحركتُ ناحية أمي، ورأيتُ عينيها الدامعتين قبل أن تُربت على كتفي برفقٍ وهي تتمنى كل الأمنيات أن تكذب أحاديث نوح، وألا نرى للطوفان أثرًا، فلا تريد الموت في مثل هذا العمر من الشباب، وأرادت التلاعب على الأمان وسكن السفينة لسويعات قليلة، ولكن أبي لن يُوافقَ وقد يقتلنا إن كلَّفَه الأمرُ، فلن يتحمل إقصاءه من تولي حِماية قبيلتِنا. إذا وصل لأهل القبيلة أن أمي وأنا - ابنه الأكبر-  أتباع نوح. 
ومرَّت سُويعات الليل رويدًا وببطء شديد، والجميع يرتقب أشعة الشمس، رسل نوح أعلنوا للجميع أن الطوفان سيكون مع الشروق، ولمحت على أبي نظراتِ الرُّعب والترقُّب كلما مرت الدقائق وتلاشَى ضوء القمر، وأمي ظلَّت في فِراشها ينتفض جسدُها وهي تحتضن شقيقتي. 
كشف أحدُهم عن غِطاء خيمتنا حاملًا في يدِه رمحٌ قصيرٌ هَرْوَلَ ناحيته أبي، فلكمَه الغريبُ بيدِه اليُسرى ليسقط أبي مُتألمًا تصلَّبْتُ أنا في مكاني، كنتُ أظنُّه نوح! ولكنني علمتُ بعدها أنه كان أحد المقربين له.. 
- هذا هو الفتى يا سيدي.. 
تحرَّكَ ناحيتي رجلٌ آخر وحملني تحت إبطه، وأمي لأول مرة تخرج عن صمتِها وتصرخ.. 
- خذوني معكم .. أنا أؤمن بربِّ نوح.. أنا أؤمن بربِّ نوح.. 
ظَلَّ القائد متجاهلًا النِّداء، وقال أحد الجُند.. 
- أسنتركها؟! إنها تؤمن.. تستحقُّ النجاة.. 
تجاهَلَ مُجددًا أحاديث رِجاله وهَمَسَ بصوتٍ لم يسمعْهُ سواي.. 
-هذه عائلة ملعونة حتى مَنْ ننقذه الآن فهو أشدهم لعنةً وخطرًا، ولكنها إرادة الخالق.. 
أتعلم يا ابن بوران لا أعلم لماذا منذ مهدى وأنا ملعون! 
 أنقذوني ولكنهم يكرهونني، في نظري ليس كل من ركب السفينة يستحقُّها! أمي حين فقدت الأمل في النجاة صرخت مجددًا فيهم أن يأخذوا شقيقتي.. 
أتعلم ماذا كان رده؟! 
لن تصدق حتمًا.. 
تجاهل.. 
نعم.. 
تجاهَلَ الأمرَ، ورَفَضَ إنقاذَ رضيعه.. 
تركوها كما تركوا الكثير خلفهم من الخائفين من إعلان إيمانهم.. 
لماذا أنت صامت هكذا، مراش؟!  
***
 
نَظَرَ إليه مراش بن بوران وتساءل في حيرة.. 
-إذن.. أأنت على قيد الحياة منذ بناء الأهرامات؟! 
ابتسم الآخر ابتسامة هادئة لساذجة السؤال، ولكنه يعلم صِغَرَ سِنِّ الصَّبيِّ، فكتم ذلك في قلبه، واصطنع الجِدِّيَّةَ وأجابهُ بكلماتٍ قليلة.. 
-بل.. قبل ذلك بكثير.. هبطتُ إلى مصر لأول مرة حين اتبعتُ أحد أحفاد نوح، وعشتُ بها، باختصار يمكنك اعتباري أول مَنْ هَبَطَ إلى تلك الأرض المصرية. 
بترقب سأل مراش سؤال آخر.. 
-إذن ما اسمك الحقيقي؟! 
أجاب بسؤال آخر.. 
-وهل الاسم الحقيقي ما اختاره أبي لي الذي أراد لي الهلاك ذات يوم.. أم الذي اخترتُه أنا لي؟! 
رَدَّ مراش.. 
-أفهم من ذاك أنك عِشتَ بأسماء عِدة.. 
أومأ الرجل بالموافقة وهَمَسَ في أذن مراش.. 
-ولكنني أعشق اسمي الحالي.. 
صمت مراش وأضاف الآخر بعد ثوانٍ: 
-أنا موسى.. موسى السامري. 
انتفض مراش حين دفع الباب أحد الملثمين الباب وقال بذُعرٍ.. 
-موسى.. موسى.. سيشقُّ البحرَ اليوم! 
تساءل ابن بوران مستوضِحًا الأمر أكثر.. 
-ماذا تقصد بشق البحر؟! 
أجابهُ الملثم.. 
-هناك مَنْ يشيعُ أن موسى سيغادر مصر الآن عن طريق البحر، سيسخره ويشق طريق بداخله، ليعبر خلاله للجهة الأخرى.. 
همس السامري.. 
-”ارحل الآن..” 
نظر مراش للسامري في انتظار خطته الآن.. 
-”تعلَّمتُ طوال القرون التي عشتها أن الربَّ دائمًا يبيد الأقوام الضالة.” 
فرد مراش.. 
-”ماذا تعني؟!” 
-”أعني أنه لن يترك الفرعون وجيشه، وأن الإبادة قادمة لا محالة، إننا على وشك كارثةٍ كُبرى كالطوفان، ولكن أشعر أن هذه المرة ستكون أقوى، ستسقط مصر بأكملها.” 
-”وما العمل؟! ألن نحاول إيقاف ذلك الأمر؟!” 
فجاءت إجابة السامري صادمة كثيرًا لابن بوران.. 
-”سنلحق بموسى.." 
-”ماذا لو تعرف إلينا أحد؟! أنت لست مجرد مواطن بمصر.. “ 
-”أعلم، لا تقلقْ، الجميع يعلم أن الكهنة اتبعوا موسى منذ واقعة الثعبان الكبرى، ومع سُقوط كهنة مصر اتَّبع الكثيرون موسى، لن يهتم أحد بوجودي بينهم، كل ما يفكر فيه موسى الآن هو الخروج من هنا حالًا، وحينما تستقرُّ الأمور سأقنعُهم بكوني يهوديًّا". 
باغت ابن بوران السامري بسؤال.. 
-”هل تؤمن بالله سيدي؟!” 
رَدَّ السامري.. 
-”هناك عظيم فوق كل عظيم.. ولكني لم أفهم عظيم موسى ونوح بعد!” 
سأله ابن بوران بتعجبٍ.. 
-”هل تظن أن رب موسى ورب نوح واحد؟!” 
أجابه السامري بثقة.. 
-”مَنْ يأتي بالطوفان في الصحراء، بالتأكيد هو نفسه مَنْ يسمحُ بشَقِّ البحر.” 
** 
لم يستغرق وصول السامري وابن بوران الفارسي الوصول لموقع النبي موسى واليهود سوى دقائق معدودة بعدما استخدم طقسًا قديمًا عن الانتقال اللحظي الذي كان يستخدمه سليمان قديمًا، وقد حصل عليه السامري بعد عدة معاهدات مع ملك قبيلة الدهاشنة مُقابِل تقديم خمسين قربانًا بشريًّا كل عام مقابل منحه تلك التقنية أو العزيمة القادرة على صُنع ذلك الانتقال. فكانت لهم الصفقة. 
حينما وصل كان الجميع قد بدأ في التحرُّك بالفعل، فتداخل معهم دون أن يدرك أحدهم ذلك الأمر، رغم شهرة موسى السامري في تلك الأثناء إلا أن أحدًا من بني إسرائيل لم يكن يميز ملامحه جيدًا، خاصة أنه كان دائم ارتداء رداء يُغطي معظم رأسه وتبعه ابن بوران في صمت والبحر يحيط بهم في مشهد مهيب يبثُّ الرُّعبَ في نفس ابن بوران، والإعجاب في نفس السامري.. 
-”أيُّ سحر هذا؟!” 
سمعه ابن بوران ولكنه لم يُعقِّبْ كثيرًا على حديثه، واستمروا بالعُبور معهم بقية القوم، وفجأة صرخ أحدهم عن قُرب جيش الفرعون فدبَّ بالمكان حالةٌ من الهرج والمرج، وبدأت حركتُهم التي كانت أشبَهَ بالزَّحفِ، تحوَّلت لهرولةٍ، وسريعًا تبدَّلت بعدوٍ سريعٍ نحو الضفة الأخرى، فنظر ابن بوران خلفه، ورأى الفرعون يقودُ جيشَه، ويقطَعُ المسافات سريعًا نحوهم ليمنع رحيلهم .. 
-”هل ترى ذلك الفارس؟!” 
سأل ذلك السؤال السامري بعدما توقَّفَ فجأةً غير مبالٍ بما يحدث حوله، بصعوبة شديدة أنصتَ له ابن بوران والرُّعب يدبُّ في قلبه، فيعلم أنها النهاية، إما أن يغرقهم البحر أو يذبحهم جيشُ الفرعون أو أتباع موسى، في تلك اللحظة كان السامري وابن بوران قد صارا عدوَّين للجميع. 
نظر ابن بوران للسامري مستفهمًا أكثر عن سؤاله، فأشار الأخير نحو مكان قُربَ مياه الضفة اليسرى للبحر المشقوق، فرَمَقَ ابن بوران المكان المشار إليه، فلم يَرَ شيئًا.. 
-”لا أرى شيئًا..” 
بشرود ذهني شديدٍ قال السامري.. 
-”أنه أحدُ معلمي موسى..” 
نظر ابن بوران مُجددًا نحو المكان، فلم يَرَ شيئًا للمرة الثانية، فلم يُعقِّبْ واكتفى بالصمت، أجابهُ، ولكن السامري لم يتوقف عن التطلُّع في الفراغ، بل سار يتحرك ناحية ضِفة المياه، وابن بوران ينظر خلفه، ويرى جنود الفرعون، وقد صاروا إلى مقربة منهم، وأن أكثر بني إسرائيل تقريبًا قد عبر نحو الضفة الأخرى فلم يقوَ ابن بوران على التوقُّفِ والانتظار، فهَبَّ يعدو مع بني إسرائيل نحو الضفة الأخرى حتى وصل إليها فشاهَدَ بعدها البحر يعاود الالتئام ساحقًا فرعون وجنوده بين فكيه واختفى السامري نهائيًّا عن أنظاره. 
*** 
“أين كنتَ؟! حسبتُ أنك غرقتَ مع جيش فرعون.” 
سؤال همس به مراش للسامري الذي بقيَ ينظر للسماء دقائق مُفكِّرًا في أمر ما، ولكن مراش كَرَّر سؤاله مرة أخرى فانتفض السامري ونَظَرَ لمراش لحظاتٍ وقال.. 
“لقد رأيتُه!” 
قالها وعاد في حالة من التَّوهان مُجددًا، وأخذت عيناه لا تفارقان النجوم، وهي تلمع بالسماء. مَرَّ بجانبهم أحدهم عرض عليهم القليل من التمر وشربة ماء تروي ظَمأَهم،  أخَذَ مراش نصيبه والسامري تجاهَلَ الرجلَ، فرحَلَ دون أن يُعيدُ العرضَ، فالعبور منذ ساعات أرهقَ الجميع، فبعد أن تأكَّد مراش ابتعاد الرجل عن مدى السمع هَمَسَ مُجدَّدًا للسامري.. 
“ماذا رأيت؟!” 
التفتَ السامريُّ لابن بوران قليلًا، وظلَّ يبحثُ بداخله عن إجابةٍ واضحةٍ ولكنه في النهاية أجاب غير مُبالٍ بكمال فهم ابن بوران للأمر.. 
“لا أعلمُ. ولكنه قوي. ليس من الجان. أو أنه نوع نادر منهم، لم نتواصل معه من قبل.. لا أعلم.. في لحظة يا مراش علمتُ أنني لا أمتلك من العلم سوى القليل، وهنا العالم ممتلئٌ بالأسرار..” 
استلقى مراش على ظهره حين علم أن السامري لا جدوى منه في تلك الليلة، وظَلَّ ينظر إلى السماء في صمتٍ ولا يعلم ماذا تخبئ له الأيام من أتباع كاهن –السامري- يظن أن الشمس أذابت عقله أم يخشى من موس وقومه..  يفكر في كيفية اكتساب ثقة السامري ليعلمه ما دوَّنه في المخطوطات السبع عن علوم السحر الأسود كافةً. 
كما كانت تؤرقه فكرة: ماذا إن كان موسى حقًّا رسول من الله للأرض؟ فكانت الأفكار تتضارب إلى أن صرعته غفوة صغيرة ضربه على أثرها السامري، لينتفض من غفوته 
“أنتَ تعلم أنك كنتَ طفلًا مُشرَّدًا لولاي لكنتَ مُتَّ جوعًا.. لا نعلم حقًّا أين والداك!” 
غضب مراش من كلمات السامري التي يكررها دائمًا الأخير من حينٍ لآخر، يذَّكره السامري بمدى أفضاله عليه، حيثُ أنقذه من ظلمات الطرقات وأطعمه من طعامه واقتسم معه شَرابه، ثم شَبَّ واعتبره كابنه، ومضت الأيام، وتوسَّط له لدى الفرعون ليكون أحد الجنود، ثم علَّمه من سحره وطلاسمِه حتى صار يعجب الفرعون فانهالت عليه الترقيات رغم صغر سنه وخِلافه من الأمور التي لن يمل ذكرها السامري أبدًا.. 
“صدقني أعلمُ كل ما ستقوله يا سيدي.. دعنا نَنَمْ قليلًا..” 
“طالما داعبك سؤال كيف لي لا أشيب يومًا.. صحيح؟!” 
أجابه ابن بوران بكلماتٍ برز فيها الأملُ والرجاء.. 
“وطالما تهرّبتَ من الإجابة، وكنتَ تُغيِّرُ دَفَّةَ الحديثِ، فعلمتُ أنك تحتفظُ بإكسير الشباب لك وحدك.. أعلمُ أنك تملك سِرَّ الخلود، ولكنني أعلم أنك تريدُه لك وحدك.” 
ضحك السامري ساخرًا بعدها أجاب ابن بوران بكلماتٍ صدمته كثيرًا.. 
“أستصدقني أنني لا أعلم!؟ أبصرتُ على الدنيا والجميع يشيب ويفنى سواي، أظنُّ أن استطالة العمر بي جعلني أنسى ذكريات البداية عدا مشهد واحد لم أنسَهُ قط..” 
-”أنت لا تُدْرِكُ سببَ خُلودِك؟! وعن أيِّ مشهدٍ تتحدَّثُ؟!" 
-”المرة التي حاولت فيها مقابلة نوح في السفينة.. وتم منعني رجاله بقوةٍ، وبعدها قيَّدني أحدُ رِجاله في أحد الأعمدة، وهدَّدني بالقتل لو نطقتُ، وأخبرني أنني أشدُّ البشر لعنةً، أخبرني أنني ابن الشيطان!” 
 “وعلمتُ لماذا يفعل ذلك؟! وكيف امتدَّ شبابك لهذا الحدِّ؟” 
“امتداد شبابي جعلني أفهم وأتعلَّم أن المعجزات يمكن أن تحدث دون سببٍ وجعلتني لا أؤمن بكل المدعين بأنهم أصحاب نبوءات من الإله سواء الواحد أو الآلهة المتعددة.. كما يحفل تاريخ مصر بالتعدُّدية قبل انقلاب أخناتون على ذلك في محاولة بائسة للتوحيد، ولكن سرعان ما عادت الأمور لسابق عهدها. كنتُ أشعرُ أن كل مَنْ لديه قُدرة يحاول تغير التاريخ والانقلاب على السلطة الحاكمة وصُنع تاريخ حضاري وديني يتلاءم معه حتى ضاعت الحقيقة بأكملها.. أما عن سُؤالك الآخر: لماذا أخبرني بكوني ابن الشيطان؟ فأنا لا أعلم الإجابة، ولكنني اصطنعتُ الإجابة التي أسعدتني..قد أكون حقًّا ابن الشيطان، أو قد لا أكون ذلك! ولكنني أعلم جيدًا أن من تلك اللحظة وهاجس الانتقام لديَّ.. كان يجب عليهم إنقاذ أمي وأختي، ولكنهم لم يفعلوا..  أتعلم مراش دائمًا أتمنى لو كان بإمكاني صُنع فلك نجاةٍ أخرى، ولن يكون هناك راكب فيها سوى من أريده فقط.. من سيراني الإله بهذا العالم.. لن أدَّعي أنني رسوله أو حامل رسالة منه لأنني سأكون الأقوى في الأرض.. سأكون إلهًا على الأرض”. 
غير ابن بوران دَفَّةَ الحديث ليهدئ من حِدَّةِ غضب السامري.. 
“ماذا شاهدتَ حينما انشقَّ البحر؟!” 
نهض السامري في حماسةٍ شديدةٍ.. 
“تعالَ معي..” 
سأله ابن بوران بتكاسُلٍ.. 
“إلى أين؟!” 
انحنى السامري وجَذَبَ يَدَه بقوةٍ ليُجبره على النهوض.. 
“ستعلم قريبًا..” 
*** 
يومها كانت السماء بلا شمسٍ وتعانَقت الغيومُ معًا، فكانت كستارٍ يحجبُ عنهم صفاءها، طافت حولهم الطيور صارخة، باكية، ترجوهم أن يتوقفوا في الحال، ولكنهم لا يسمعونها، فقد تلاشت عصور سماع الطيور - عصر النبي سليمان- كان السامري يرتدي رداءه الرماديَّ المحبب كثيرًا له يذكر مراش أنه لم يأخذ غيره قبل العبور خلف موسى بين شقي البحر العظيم. كان الشيء الوحيد الذي بقيَ حاملًا ذكرى من بلاد الأهرامات قبل سقوطها. 
نظر السامري لمراش بن بوران وكأن عينيه جمرتان من الجحيم.. 
“ابن بوران.. الآن” 
مدَّ يده لأخذ الوعاء الذي يحمله ابن بوران بين يديه. الوعاء الذي أخبرَ أنه وجده مُسبقًا يسقط من فرس أحد أتباع موسى من العوالم الأخرى حسبما قال! مُشدِّدًا القول: إن ذاك الفارس ليس من البشر أو الجان، بل إنه من عالم آخر، ثم لقبهم بالمعلمين، وكان لأول مرة أن يُلقِّب السامري أحدَهم بالمعلم، فكان يرى نفسه أنه الأفضل دائمًا حتى من الفرعون ذاته. 
فتح الوعاء وابن بوران متحمسًا أن يرى ما بداخله، فقد كان يجبره على عدم التطلع لما بداخله منذ لليلة أخبره بوجوده. رأى قبضة يده تخرج من الوعاء لا تحمل سوى بعض الرمال السوداء فنطق مراش مُستنكرًا.. 
رمال! كل هذا من أجل رمال” 
تجاهل كلماته وأخذَ يُتمتم بكلماتٍ سومرية الأصل التي سبق أن علَّمه إياها، ولكن مراش ما زال يجهَلُ ما يحاول السامري فِعْلَه بتلك الرمال، وذلك الصَّنم الذَّهبي الذي مكث كلاهما طوال الليل على نحتِه. 
بعد أن أتمَّ كلمات عزيمته، سَمَحَ للرمال بالتطايُر نحو الصنم، ولم تمرّ لحظاتٌ حتى فتح الصنم عينيَّه، وشهقَ شهقةَ الحياة ساقطًا أرضًا عاجزًا عن الحركة، يُحاوِلُ الصَّنم الحيُّ النهوض فيعجزُ ويسقُطُ مُجددًا، كان لا يُجيدُ الحركة كطفلٍ رضيعٍ لم يتعلم التوزُان بعد..   
-”إنها ليست رمالًا..” 
وقف مراش صامتًا يُراقِبُ المشهد، يُراقِبُ صحيات الصَّنم الذي دبَّت فيه الحياةُ، ثم رَمَقَ السامري في ذُهولٍ وهَمْهَمَ دون أن يدري، وجسدُه ينتفضُ ذُعرًا..   
-”كيف؟!” 
ابتسمَ بفخرٍ وأجابهُ مشيرًا نحو الرمال..   
“إنه الخلود. موسى يدَّعي أن إلهه عظيمٌ؛ لأنه يُحييَ الموتى، فلا أجدُ فارقًا بيننا الآن، اليوم سأبدأ في تدوين المخطوطة الثامنة والأخيرة.. مخطوطة مُنتهى السحر” 
*** 
حدث الاصطدام، وضَلَّ اليهودُ، وسجدوا للعجل الذهبي، فغَضِبَ موسى وأمرهم بنحر رِقابهم، وطلب من السامري الرحيل! نَفَّذ الساحرُ الأمرَ ومساعده ابن بوران بغرور، يعلم السامري أن الأنبياء دائمًا لا يقتلونه، كل لحظة يترسَّخُ داخله أنه عدو منبوذ لسبب غير معلوم له، حاول مقاومة الأمر في البداية، ولكنه بعد ذلك قرر الاستسلام لذلك الشعور. 
بعد مرور يومين من ترحال بلا هدف، اختار السامري أحد الأماكن للتخييم فيها، وهناك سأله ابن بوران، وكان ما زال يتجسَّد أمامه مشهد الانتحار الجماعي لقوم موسى بعد صراع طويل للخروج من مصر، وينتهي بهم الحال بتلك الصورة المخيفة والمزرية.. 
-”لماذا تركونا؟!” 
-”لا أعلم، محتمل لكوني مميزًا! أو لكونهم عاجزين عن قتلي.. أخبرتك أنا خالد” 
-”أشكرك لأنك تمكنت من أخذي معك..” 
-”لا بد أن يكون هناك وريث..” 
سمع ابن بوران خطوات قادمة من بعيد، فحاول إخبار السامري بذلك، فوَجَدَه يضع يدَه على مقبض سيفِه، فقد سَبَقَه بالسَّماع، بل بدأ في الاستعداد لردِّ الاعتداء، فلم يمنع ابن بوران نفسه من السخرية.. 
-”حسبتك خالدًا..” 
لم يجيب السامري في البداية، وظلَّ يحاول التركيز في المكان القادم منه صوت الخطوات.. 
-”بعض رجال موسى كانوا يتبعون تحركاتنا، موسى لا يعلم بهم بكل تأكيد.. تراجع” 
فزع ابن بوران من الأمر وحاوَلَ التَّراجُعَ للاحتماء بين الصخور حسبما أمره السامري بذلك، منحه السامري سبع مخطوطات ليخبئها داخل ردائه خشية أن تسقط أثناء الصراع في أيدي رجال موسى، وتقدَّمَ أكثر ساحبًا سيفَه ومُشهرًا إيَّاه في الهواء، وفور تقدمه خطوات أخرى بدأ الالتحام، كانوا ستة جنود حاملين دروعًا وسيوفًا، وبدؤوا التناوُبَ بالهجوم على السامري، فطعنوه عِدةَ طعنات متتاليةٍ حتى انتهى به الحال ساقطًا أرضًا، وجسدُه يدمي. 
فأشار أحدهم للآخرين، بدا لابن بوران أنه قائد لهم .. 
-”احملوه..” 
تساءل أحد التابعين الحاضرين وهو يزيل عن جبهته بقايا دماء السامري.. 
-”إلى أين؟!” 
أجاب القائد.. 
-”ذلك الملعون لن يموت حتى لو طعناه إلى الأبد، سمح له موسى بالرحيل لأنه يعلم ذلك، كان الأولى أن يعدمه..” 
حمله أحدُ الجنود على كتفيه مُتسائلًا.. 
-"إلى أين سنذهب به؟” 
أجابهم.. 
-”على الجانب الآخر من الجبل ينتظرنا الكاهن حور، أخبرني أنه وَجَدَ لنا حَلًّا لتلك المعضلة، حلًّا سيخلصُنا من ذلك الساحر نهائيًّا..” 
ابتعد جميعُهم عن المشهد، ومعهم موسى السامري مغشيًّا عليه، وكانت تلك المرة الأخيرة التي يرى فيها ابن بوران الفارسي معلمه السامري.. لم يكن ابن بوران سعيدًا بأسر سيدِه بقدر شَغفِه المتطلع نحو المخطوطات التي منحها إيَّاه السامري، شغله منصبه الجديد وقوى السِّحر المدونة في تلك المخطوطات، تلك المخطوطات كانت إرث السامري الذي لا يُقدَّر بكنوز الدنيا.. 
كانت سحر الأبدية أول ما بحثَ عنه في المخطوطات، فوجده مدوَّنًا بالكامل في المخطوطة الرابعة، رغم إنكار السامري الخلود باستخدام السحر، فعلم أن السامري لم يكن صادقًا في كل أحاديثه.. لم يهتم كثيرًا وقرأ الشروط، وجدها شديدة الصُّعوبة عن تسليم الجان عددًا هائلًا من الأرواح البشرية، فعلم أن طريقه للخُلود غير ممهد وسيكلفه الكثير.. ولكنه نجح بعد ذلك في نيل الخلود. 
بعدها بعدة سنوات نفذ ابن بوران الفارسي نوعًا آخر من السحر أسماه السامري في مخطوطاته بسحر الكمال. وفور انتهاء ابن بوران من تنفيذ المدوّن في المخطوطات ظهر جسام أمامه مَذْعورًا أمامه، ورُويدًا توطَّدت العلاقة بينهما، فكان جسام كابن لمراش بن بوران ساعده في أمور عدة ومنحه ابن بوران أكثر ما أخذ، فكان كل منهم مُكمِّلًا للآخر، حتى انتهى بهم الحال في القرن الثالث قبل ميلاد السيد المسيح عليه السلام، وحَدَثَ الخِلاف الأعظم بينهم واستغلته الكاهنة لميس في الإيقاع بابن بوران بمساعدة الكهنة، وكتيبة العقارب بفرعيها البشري وغير البشري –الجان الأحمر- لينتهي بكليهما الحال أسيرين في قبر مصري مُحكم بأشد أنواع الحراسة إلى الأبد. 
حتى عادا من جديد في عام 1999 ميلاديًّا 
  
 (3) 
وَصَلَ جمال المستشفى، وأخذَ يُهروِلُ بسرعة في طرقاتها التي استطالت أمامه فصار يصعب عليه تميز طريقه نحو غرفة زوجته، كاد أن ينزلق عدة مرات في طريقه واصطدم بكل المارة في الطرقات، حاول استعمال المصعد الكهربي، فلم يتحمَّل وقت وصوله فأخذ الدرج للصعود، كان الأدرينالين في أعلى مُستوياته داخل دورته الدموية، وصل الطابق المنشود ودخل سريعًا غرفة ريم فوجدها مُحاطةً بأربعة أطباء من قسم الأورام واثنين من الممرضات، يحيطون بها كأنها أسيرُ حربٍ تحت الاستجواب. ما إن دخل جمال الغرفة يرمق بشرتها التي تفشَّى بها الدماءُ، فجأةً قد اختفت تجاعيدُها، وتلاشت أوردتها البارزة، واكتسبت حدقتاها بريقًا قد نَسِيَه منذ شهور عدة، رغم كل ذلك كانت تبدو في حالة من الذعر والخوف مما يحدث حولها وهي لا تستوعِبُ ما قد سَبَقَ وأبلغوها به عن تلاشي الخلايا السرطانية من جسدِها.. 
لم يكن أحد من الأطباء قادر على تفسير ما حدث سوى أن الجميع مُتأكِّد أن ريم حصلت على معجزة إلهية ما، وأن الخالق مَنَحَها فرصة جديدة للحياة.. 
رَمَقَت زوجها بشغفٍ ولهفةٍ نادته لينقذها مما يحدث حولها ولتجد عنده جوابًا لما هي فيه من صحة وإحساس بالراحة لم تعرفه منذ شهور طويلة.. 
-”جمال؟!” 
اقتربَ منها جمال وأمسكَ بيدها، والدموع تلمع في عينيه، فشرع في تقبيل يَدِها.. 
-”إنت كويسة؟!” 
لم ينتظر إجابة وغلبت الدموع كليهما، فانسحبَ الأطباء من الغرفة، وما زالت الحيرة تغلب عليهما وتبعهما الممرضاتُ، وألقت ريم بنفسِها على صَدْرِ جمال.. 
-”هو إيه الي حصل؟! بيقولوا إني انا خفيت!” 
مسح جمال بيده على شعرها مجيبًا.. 
-”خفيتي.. أه، إنتِ فعلًا خفيتي يا ريم.” 
قالت بصوت مبحوح من كثرة البكاء الممتزج بالفرحة وعدم الفهم.. 
-”بس إزاي.. هو أنا ميتة دلوقتي، وديه الجنة؟” 
ضَمَّها نحوه بقوةٍ، فلم تسأل مجددًا تاركة الأمر لكونه إعجازًا إلهيًّا مَنَحها الحياة من جديدٍ بعدما انقطعت بها السُّبلُ كافةً، أو كونها في حُلمٍ ما لا تريد الاستيقاظ منه أبدًا، أو كونها في عالم موازٍ آخر تحيي تلك الحياة التي طالما تمنَّت عيشَها، أو أنها في صورة ما من صور الجنة.. لا يهمُّ الآن التفسير المنطقي لوضعها.. ظلت تبكي بين ذراعيه وعَقْلُها غير مستوعِبٍ فكرةَ أن جسدَها قد تعافى أخيرًا، فصارت تهرب داخل عدة تفسيرات أخرى.. ولا تقوى على تصديق أن الشهور الماضية القاسية كانت كالكابوس الذي استيقظت منه للتوِّ ليبدأ زوجُها كابوسَه الخاصَّ لعلمه أن المقابل من جسام لن يكون بالأمر اليسير، ولكنه أطاح بالفكرة عن عقله عازمًا على تنفيذ ما يطلبه ذلك الشيطان مهما يكلفه الأمر المهم أنه استعاد ريم مجددًا.. 
حتى لو طلب منه السجود كما طلب من بلال فيعلم أن الله سيسامِحُه بكل تأكيد، وأن ذلك السجود مجرد أمر شكلي سيفعله لبقاء زوجته على قيد الحياة.. 
*** 
رَمَقَ ابن بوران حركة جسام.. 
-”التَّلاعُب بالبشر، مسكينة ريم..” 
جسام بثقة.. 
-”وجمال ألا تراه مسكينًا أيضًا؟!” 
رد ابن بوران.. 
-”لا أعلم ما الوصف الصحيح لجمال، لا أحد يُقدِّرُ الحكم على تصرفاته إلا من عاش المأساة نفسها.. لكل امرئ غاية لو اقتربت منها بالسوء سيحميها حتى لو تلوَّثت يده بالدماء!” 
جسام بثقة.. 
-”نعم! أنت مُحقٌّ كحارسك الذي قتلته حينما نظر لعاهرة المعبد.” 
صمت ابن بوران بعصبيةٍ وضحكَ جسام ساخرًا.. 
-”أكانت غايتُك كاذبةً؟! مُخادعةً؟! خائنةً؟!” 
أجابَه ابن بوران بعصيبةٍ.. 
-”تتحدث، كأنني فقط كنتُ الأسير..” 
ضحكَ جسام مجددًا.. 
-”أسخرُ منك ليس لكونك الأسير، بل لكونك العاشِقَ.." 
صمت كلاهما بعدها أردف جسام.. 
-”ابن بوران العاشق.. عاشق العاهرات..” 
بعصيبة.. 
-”ألن تكمل؟!..” 
جسام.. 
-”بلى..” 
*** 
بعد مرور عدة أسابيع من هُروب جيهان  
 فتحت جيهان عينيها فوجدت نفسها بفِراشٍ ناعِمٍ هادئٍ وقد اختفت كل الفوضى السابقة من تلقاء نفسها، فكانت تشعر بسلام داخليٍّ أن كل شيءٍ انتهى الآن، وكابوس انتظار الموت تخلَّصت منه بفضل ذلك المدعو مصطفى أو ابن بوران الفارسي، كما أن رغبته في مساعدتها لقتل جسام أمر لم يكن يغضبها، طالما أرادت ذلك الانتقام؛ لأنها تعلم أنه مُشترك بشكلٍ أو بآخر في انتحار يوسف زوجها ومقتل شريف أخيها. 
دخل الغرفة آدم مجددًا رَمَقَها، ابتسمَ لها ابتسامة اطمأنَّت على أثرها.. 
-”كله تمام.. لبنى..” 
تعجبتْ من الاسم الذي نداها به آدم.. 
-”لبنى؟!” 
ابتسم آدم و أجاب مُوضِّحًا الأمر.. 
-”جيهان بالنسبة للدنيا كلها اتنفذ فيها حكم الإعدام النهاردة.. إنما إنتي دلوقتي بقيتي لبنى” 
تفهمت الأمر واكتفت بالإيماء ردًّا عليه فأضاف هو.. 
-”ممكن تنامي النهاردة.. عشان بكرة هتقابلي السيد مراش؟” 
لم تسأله عن ذلك الشخص، لم تكن تريد الانخراط في الأفكار حتى لو ليلة واحدة أخيرة، فأومأت له، وأغمضت عينيها لتُنهي ذلك الحديث حتى لا يَذْكُر كلمات أخرى تدعوها للتفكير فيها طوال الليل، فانسحب آدم متعجبًا من موقفها المسالم، فودّ لو اعتذر عن الطريقة التي أحضرها بها إلى هنا، ولكنه تراجَعَ عن اعتذارِه ورَحَلَ في صمتٍ.. 
*** 
-”جسام قَبِلَ العهد..” 
ظَلَّ رنين الكلمات يتردَّدُ في أذني عمر طوال ساعات الليل، فرغم كل ما مَرَّ به ما زال عمر عاجزًا عن التغافُل لحظةً واحدةً، هول مشهد القرية يعود ليراوِغَه فينتفضُ جسدُه ويكتمل ذُعره كلما تذكَّر قَبولَ جسام العهد من جمال، فتشغله فكرة أن ذلك الشيطان لن يكف أبدًا عن إكمال ما بدأهُ، ولا سبيل سوى إيقافِه مهما يكلفهم الأمر، فحتى لو تجاهَلَ الأمرَ وادَّعى الصَّممَ، يعلم أن جسام لن يتركه لحاله. يحاول النوم من جديد، لكن هيهات أن يستجيب عقله لذلك الأمر كلما غَلَبَه النوم، يرى سارة وهي تصرخُ في أهل القرية لإحراقهم وهي تُلقِّبُهم بأبناء الشيطان، في هذه الأثناء كاد عمر أن يغفل من جديد، ولكن جرس هاتفه المحمول انتزعه مُجددًا، فسَحَبَ الهاتف من على الكامود، فكان المتصل النقيب طه الإبراشي، ضغط على مكان الاستجابة.. 
-”عمر باشا..” 
-”أيوه يا طه.. خير.” 
-”بلال اختفى.. ملهوش أي أثر في المستشفى، كأنه فص ملح وداب..” 
كان قلبه يسخر من كلمات النقيب طه، ثم يسخر من نفسه لأنه الوحيد الذي يعلم حقيقة هروب بلال من المستشفى وأيضًا لا يتمكن من البوح بتلك الحقيقة نهائيًّا حتى لا يكتب في تقرير فصله من العمل قد جُنَّ جُنونه! 
-”عمر باشا، حضرتك معايا..” 
-”آه.. معاك” 
عمر ما زال لا يجد كلمات يستطع قولها في تلك الظروف الداخلية بأكملِها ستنقلب لهذا الحديث، بلال ليس بالمجرم الهاوي، فهذا القاتل محترفٌ وتاجِرُ سلاح كبير، هَرَبَ مِنْ حُكم إعدام قُبيلَ تنفيذِه بسُويعاتٍ قليلة. 
-”معرفش!” 
أغلق عمر الهاتف دون انتظار ردٍّ آخر من طه متخليًا عنه ليتحمل المسئولية الكاملة وحدَه، بعدها فَصَلَ بطارية الهاتف عن باقي أجزائه وحاوَلَ الاسترخاء من جديد في محاولةٍ ناجحةٍ هذه المرة مُتمنيًا ألا تُوقِظُه سارة من جديد بصراختِها التي لا تنقطع في أحلامه. 
نام مقررًا الابتعاد عن تلك القصة نهائيًّا، وعدم الانخراط فيها مجددًا مهما يكن، حاول فضوله إجباره على عودته.. 
نام عازمًا على عودته للعمل مجددًا ناسيًا أو متناسيًا الأمر بأكمله.. 
نام متمنيًا ألا يرى جسام من جديد.. 
*** 
كان يجلس ابن بوران على ركبتيه محتضنًا كلتا يديه وسط بهو الفيلا الخاصة به، ينبح كلبه في الخارج بشراسةٍ يُغمضُ عينيه بتركيز شديد مُستغرقًا في عددٍ غير مُنتهٍ من الأفكار المتزاحمة داخل عقله من عقوده المختلفة التي عاصرها بداية من عصر النبي موسى وصراعه مع الفرعون مرورًا بانتقاله لبلاد فارس مُنتهية على أيدي العقارب في أرض مصر التي عاد لها من جديد ليُحمل أسيرًا داخل قبر مسحور لأكثر من ألفي عام. يمرُّ شريطُ حياتِه أمامه يلتقط منه ما يستطعُ ويمرُّ ما يمرُّ، يتباعَدُ صوتُ نُباحِ كلبه تدرجيًّا وتتباطأُ دقاتُ قلبه، يأخذ شهيقًا طويلًا ويكتُمُه داخل صدره لينقَطِعَ مع تنفُّسِه كل الأصوات حوله، عدا تلك الهمسات التي تقتربُ بالمحيط، يشعر بها، يشعر بحرارتهم وغَدرِهم، يشعر بالماضي. 
 دَخَلَ آدم وقال دون ملاحظة انشغال ابن بوران بالتأمُّل.. 
-”تفتكر الي عملناه مع جيهان هيفيد؟!” 
فَتَحَ ابن بوران عينيه على مِصراعيها بشكلٍ مُفزعٍ فانتفض آدم، نَظَرَ ابن بوران إلى يساره كأنه يرى شيئًا فتبعه آدم ونَظَرَ لنفس المكان، ولكنه لا يرى شيئًا. ما زال ابن بوران يتتبع الكيان الخفي بتركيزٍ، فشعر آدم بنوعٍ من الخوف والفضول. يعلم ابن بوران أنهم حوله، يعلم أن لديهم نيةً في إلحاق الأذى به أو بمن معه.. 
أغمض عينيه من جديد، وأخذ شهيقًا آخر فداعبت أنفَه رائحةٌ دفعتْهُ دفعًا ليوم الهجوم على القصر. فعلم أن تلك الرائحة تعود لأحد المنتمين لكتيبة العقارب أو الجان الأحمر بوجهٍ عامٍّ، لم يقوَ آدم على الصبر أكثر من ذلك، فسأله من جديد بقلق.. 
-”هو في إيه؟!..” 
شعر بضجر شديد لمحاولة آدم المتكررة في إخراجه من تركيزهِ فهَمَسَ.. 
-”هشش..” 
صمتَ آدم ونَهَضَ ابن بوران من مكانِه بهدوءٍ ورأسه تتحرَّك نحو اليسار مُتابعًا الكيان المتحرك أمامه، ورَفَعَ يدَه اليُمنى في الهواء ناحية أحد الحوائط المعلق عليها سيفه القديم الذي امتنَّ كثيرًا لتصرُّف المصريين القدماء حينما وضعوه معه في القبر ظنًّا منهم أن كل مقتنياته ملعونة مثله، فتحرَّك السيف بسرعة، فالتقطه ابن بروان وأمسكه بكلتا يديه، وما زال آدم يتابع الأمرَ، وخوفه أصبح يزداد رويدًا رويدًا وهو يستشعر الخطر الذي يُحاصِرُهم، فلم يتصرف ابن بوران بمثل هذا الشكل من قبل، فبدى مُتصلبًا يخشى الحركة. اتسعت عينا ابن بوران ورَمَقَ آدم بشكلٍ مُرعب وقد احمرَّت حدقتاه، فهرول مُسرعًا دافعًا الأخير نحو أحد الحوائط، فطار آدم مُرتطمًا بإحدى (الفاظات) الكلاسيكية لتسقط مُتهشمةً أرضًا، وأشهر سيفَه في الهواء، وهَبَطَ بيده كأنه يُبارِزُ العدمَ، فتعالت صيحة وتشكَّل جسدٌ أسود قصير كثيف الشعر مُرتديًا ملابس ذات هيئةٍ عسكريةٍ، وسَقَطَ أرضًا مُنفصلًا رأسه عن جسده، وسائل لَزِجٌ أسودُ يسيلُ من جسدِه. على الجهة الأخرى كان آدم أيضًا ينزف، فهرول ابن بوران ناحيتِه، ووضع يدَه اليُسرى على جُرح رأسِه، وأخذَ يُتمتم ببضعِ كلماتٍ ليوقِفَ بها النزيف وآدم عيناه متصلبتان على جثة الجان الساقط أرضًا، ولكن لسانه عاجز عن النُّطق.. 
-”جسام قريب..” 
قالها ابن بوران ونَزَعَ يدَه عن جرُح آدم الذي تلاشَى وتجلَّطت دماؤه، كان الأخير ما زالت عيناه متعلقتين بالجسد الأسود المُلقى على الأرض، فنَظَرَ لها ابن بوران، ثم أردفَ مُوضِّحًا الأمر أكثر.. 
-”مكنتش أتوقع إن القبيلة ديه لسه ليها وجود!” 
جذب انتباه آدم فنظر له ونظراته تطلب من ابن بوران مواصلة حديثه.. 
-”كانت من أضعف مملكات الجان حتى مكناش معتبرينها مملكة بالمعنى الحرفي، ضعفاء، خدَّام، وأعتقد ما زالوا خادمين طالما جسام سيطر عليهم، علمهم مش كبير عشان كان سهل جدًّا على الفرعون، والكهنة تجنيدهم، بس واضح إن مستواهم ضعف أكتر وأكتر إن خلاهم يقبلوا إنهم يكون خدم تحت أمر  جسام.. إزاي أقنع جندي منهم إنه قادر على قتلى! أظن جسام كان عاوز يوصلي رسالة وتقريبًا فهمتها.” 
تخلص آدم من بعض مخاوفه وخرج السؤال من فمه.. 
-”رسالة إيه؟!..” 
استند ابن بوران إلى لحائط القريب وأردف.. 
-”إنه بدأ في السيطرة على مملكات عالم الجان لمساعدته..” 
صمت آدم لحظات بعدها سأل.. 
-”طيب وإيه مصلحتهم؟!” 
أجاب ابن بوران.. 
-”السامري قبل ما يتعرض للأسر على أيدي مساعدين للنبي موسى كان على بعد خطوات قليلة أوي من تطوير العلاقات بين البشر المتصلين بالجان أو السحرة زي ما بتسموهم، تطوير العلاقات يعني مرحلة أعلى من السحر، مرحلة أعلى من الخدمات التي يقدمها عالم الجان للبشر مقابل أكيد قرابين أكبر. فكان السامري أول من يقدم القرابين البشرية لملوك الجان، في الفترة ديه كانت أغلب القرابين حيوانات. زئبق. دهب. فضة.. أما بشر! كان السامري أول واحد يعمل كده.. السامري اتصل بشخصية عظيمة من عالم الجان وطلب منها معرفة سر من أكتر الأسرار المخفية عن عالمنا مقابل ضحية بشرية فملك الجان عرفه عن قبيلة تعرضت للأسر قديمًا.. كانوا أقوياء.. قتلة.. سحرة.. ولكنهم محبوسين في مكان غير معلوم لكل البشر في الاتصال التاني بين السامري والملك طلب منه أن يعرف مكانهم وطريقه للسيطرة عليهم مقابل روح الإنسان الكامل، فرفض الملك العرض، ولكنه قدم شرط لو نفذه السامري هيقبل..” 
ردَّ آدم.. 
-”شرط إيه؟!..” 
تردد ابن بوران لحظات، ولكنه انتهى به الأمر للإفصاح عما كان يخبئه منذ سنوات عديدة.. 
-”حق الرجوع، ملك القبيلة طلب السامري مساحة تحت حكمة، الي كان هيعتبروه مجرد حكم ظاهري لأنهم بالتأكيد كانوا هينقبلوا عليه بعد فترة.. باختصار الجان عاوز يسترد الأرض الي البشر أخدها منهم” 
-”بس.." 
قطع الحديث صرخة قوية أطلقها ابن بوران الفارسي إثر ألمٍ شديدٍ شعر به بصورة مفاجئة في ظهره، فسقط على إثره على ركبتيه، ففَزِعَ آدم من منظره، كان لأول مرة يرى فيها آدم ابن بوران متألمًا بهذه الصورة.. 
-”في إيه؟!.. مالك” 
تعالت ضحكة بالمكان فسمعها آدم وابن بوران وحتى جيهان من طابقها العلوي بعدها نطق الصوت بلغةٍ غريبة.. 
-”انتهى عهدك حفيد أهل فارس..” 
قال آدم.. 
-”مين بيكلم..” 
أشار له في الحال ابن بوران الفارسي ليتوقف عن الحديث وبتألم شديد نهض وردَّ باللغة نفسها.. 
-”أبلغوا حكامكم أن ما يحدث هنا الآن خطأ جسيم..” 
ضَحِكَ الصوت من جديد بعدها نطق .. 
-”أتسمع صافرات الحرب؟! إنها تقترب، قيوده بدأت في التهشُّم، إنه عائد!" 
رد ابن بوران .. 
-”مستحيل يتم ذلك، جسام بلا فارس!” 
ضحك الصوت ولم يرد مجددًا، قال آدم: 
-”كان بيقول إيه..” 
متألمًا قال ابن بوران.. 
-”بيهددني إن السامري هيتحرر..” 
شعر آدم برعشة وانتصاب في كامل شعيرات جسدِه.. 
-”إزاي؟!” 
لم يحصل على إجابة قط، سقط ابن بوران من جديد أرضًا على وجهه، ففَزِعَ آدمُ حينما رأى ملابس مراش مُقطعةً من الخلف، بها جرح عظيم والدماء تتساقَطُ منه، فحاول إعادتُه لوعيه، ولكنه كان غائبًا عن الوعي تمامًا. 
*** 
استيقظت جيهان على إثر تحطُّم الفاظة حينما اصطدم بها آدم انتفضت فزعةً من مكانها، لأول مرة تفكر في المكان الذي تنام فيه، نهضت من مكانها محاولة التعرف إلى ذلك الصوت والحركة المريبة في الخارج، ومُحاولة مرة أخرى التعرف إلى المكان الموجودة فيه، فتحركت نحو النافذة الوحيدة بالمكان لتمرُق حديقة فسيحة تحيطُ بها وسط عَتَمة تُخفي ما خَلْفَ ذلك وترى في الكادر كلبًا لا يتوقف نُباحه أبدًا، كانت الغرفة كلاسيكية الطابع، بها فِراش بُنيُّ الأخشاب وخِزانة ملابس مزودة بمرآة كبيرة، وقطعتا كامود على جانبي السرير، نظرت جيهان لنفسها في المرآة فتأمَّلت جسدَها كيف فقدت العديد من وزنها في الفترة التي مكست بها في السجن مترقبةً تنفيذ حُكم الإعدام، رمقت تلك التجاعيد التي ظهرت مؤخرًا على جانبي عينيها وشعرها الذي شاب القليل منه، ليمنحها مزيدًا من السنوات الوهمية لعمرها، في تلك الأثناء سمعت همساتٍ وحركاتٍ غير مفهومة بالخارج، فترددت قليلًا قبل أن تفتح باب الغُرفة ولكنها فعلت في النهاية، فكانت أمام طرقة طويلة تنتهي بدرج لأسفل، فتحركت معها على أمل  ألا يراها أحد على الأقل حتى تدرس طبيعة هذا المكان، وعن ذلك الشخص الذي أنقذها من حبل المشنقة.. ذلك المدعو سيد بن بوران. 
هبطت جيهان الدرج فرمقت ابن بوران الجالس مستندًا للحائط وآدم الراقد بين الحطام، وجسدًا مقطوع الرأس لكائن قبيح الهيئة يُشبهُ كلبًا، فحاولت الصراخَ، ولكنها كتمت فمها بيدِها محاولةً عدم الانصياع في طبيعتها وغريزتها الأنثوية، والتقطت أذناها بعض الكلمات.. 
-”يعني إنت جيهان مجرد طابية تضحية بالنسبالك؟!..” 
-”جيهان ونور الدين جزءين مهمين جدًّا في اللعبة رغم كده مينفعش أتجاهل هدفي الأصلي.." 
-”ممكن تضحي بيهم؟!” 
“جسام لو حرر السامري الدنيا هتبقى بحور من الدم..” 
-”أفهم من كلامك إن إجابتك إنك ممكن تضحي بيهم..” 
صمتَ كلاهما لحظات.. 
بعدها قال ابن بوران.. 
-”جسام قريب..” 
وتم الحديث السابق ذكره ولكن جيهان لم تكمل الوقوف.. 
كان ما سمعته من آدم وابن بوران، ومنظر الكائن مقطوع الرأس سببين كافيين في أن يترسخ في علم جيهان أن آدم لم يهربها من إعدام سوى ليلحقها سيده بإعدام آخر، وبدأت في التفكير في هروبٍ جديدٍ، فعادت سريعًا لغرفتها، وادَّعت النوم في سريرها حتى لا يشعر أحدٌ بشيءٍ حتى تمنح نفسها فرصة سُويعات قليلة لتفكر في طريقة طيبة للهروب من هذا المكان والاختفاء نهائيًّا لأي مكانٍ بعيدٍ عن كل هذه الأمور الغريبة التي ما زالت لا تُفسِّرُها، كانت جيهان تعلم أن جسام كائن يستحقُّ الحرقَ، ولو كان الأمرُ بيدها لفعلت ذلك، ولكنها لن تقبل أن تكون حياتها ثمنًا لذلك بكل تأكيد.. 
سمعت صرخات ابن بوران، فلم تملك الجرأة لتبقى في الغرفة دون الرجوع ومتابعة ما يحدث بالخارج، وعندما خرجت تابعت مشهد سقوط ابن بوران مَغشيًّا عليه، وانشغال آدم في حَملهِ على كتفيه نحو الطابق الأعلى ليضعه في فِراشه، فعَلِمَت أنها فرصة إلهية قد لا تكرر أبدًا للهروب، فلم تُضيِّع مَزيدًا من الوقت في التفكير، وهرولت بهدوء نحو الخارج دون أن يشعر آدم بذلك، وفور خُروجها أخذت تجري بشكلٍ أسرع حتى اختفت داخل ظُلمات الليل.. 
*** 
أزاح جسام عسكريًّا من جيش ابن بوران بفارسه ليكون بعدها في موضع مواجهة مباشرة مع قطعة الملك الأخيرة.. 
-”مات العسكري.. وستهرب الطابية..  و أخيرًا كش ملك..” 
حرك ابن بوران الملك خطوة لليمين.. 
-”رويدًا رويدًا.. لا تكن مندفعًا كل الخطط لا بد لها من التضحيات، وهذا مجرد عسكري”. 
ضحك جسام ساخرًا.. 
-”أتذكر أول عسكري قتلتُه لك..” 
*** 
رمزي.. 
-”أنا لم أفعل شيئًا.. أنا فعلتُ كل ما أمرت به.." 
من كتاب الثالوث 
*** 
أردفَ جسام.. 
-”أتذكر رمزي، مَنْ تلاعبتَ أنتَ به لتجبره على تحريرك، ولكنك كنتَ ضعيفًا في تلك اللحظة، فكان سهل أن أسيطر أنا على جسدك وأجعلك تقطع جنودك إربًا إربًا.. كان أكثرهم ولاءً لك” 
سيطر ابن بوران على غضبه بينما أضاف جسام.. 
-”اندماجنا رغم أنه كان سيئًا فقد كان مُفيدًا في تلك اللحظة لأسقط أول أتباعك بيدك!” 
غَيَّرَ ابن بوران دَفَّةَ الحديث.. 
-”ماذا عن العسكري البشري في صفوفك؟! صاحب الولاء وذي الدماء الكافرة.. كنتَ بارعًا" 
بغرور ابتسم جسام.. 
-”تقصد بلال؟..” 
*** 
داخل مكان غير معلوم كان يجلس بلال ممارسًا نوعًا من الرياضة التي سبق أن عَلَّمَه جسام إياها بعد الفترة التي هربا فيها كلاهما من البيت قبل أن تشرع سارة في إحراقه، عَلَّمه جسام الصبر، وارتفع بغروره لأزهى مستوياته، أخبره عن امتلاك البشر عينًا ثالثة، أسماها جسام العين المطمورة للبصيرة، أخبره أن من خلالها يمكنك رؤية ما لم تكن تراه من قبل، أخبره عن أجر عظيم مُقابِلَ مُهمتِه الأخيرة التي يعدُّه لها، شرح له طلب السجود، لم يكن انتقامًا أو ردَّ اعتبار كما فهمه في البداية، بل كان إعلان خُضوعٍ وولاء لتنفيذ ما تبقَّى من مراحل أخيرة يسعى لها جسام. 
حينما فتح بلال عينيه شاهَدَ جسام يجلس الوضعية نفسها مُغمضًا عينيه، ولكنه قال.. 
-”أغمض عينك.. الرؤية أوضح بالعين المطمورة!” 
لم يُنفِّذْ بلال الأمر ولكنه سأله مُستفسرًا.. 
-”مرت أسابيع ولحد دلوقتي معرفش إيه المهمة أو إنت بتجهزني لإيه؟!” 
بنفس الثبات أجابه جسام.. 
-”طالما بتعصى الأوامر، تبقى لسه مش جاهز.. شرط المهمة الأخيرة الطاعة”. 
أغمض بلال عينيه هذه المرة مُستسلمًا لحديث جسام خامدًا فضوله لبعض الوقت لعل الساعة المناسبة تأتي قريبًا، وينفذ طلبات جسام الأخيرة، ويرحل عنه دون رجعةٍ وينتهي ذلك الأمر نهائيًّا، ولكنه طالما حَدَّثه هاجسٌ داخليٌّ أن كابوس جسام لن ينتهي أبدًا، وأنه كلما مَرَّ وقتٌ يشعر أن قُوى أكبر تَربِطُه بذلك الكيان الشيطاني. زاره هاجس عن طلب المزيد من جسام مقابل تنفيذ أوامر أكثر، فكر ببيع روحه بشكل كامل للشيطان مقابل إكسير الأبدية، كان يعلم أن هناك سعيًّا لتحرير السامري، وهذا ساحر أبديُّ الحياة، فعَلِمَ أن هناك طريقة للأبدية، ففكر بطلب مفتاح ذلك الأمر ولكنه تردَّد في تنفيذ هواجسِه.. 
-”كفاية تفكير..” 
بلعَ بلال لُعابه، وحاول إخماد أفكاره بصعوبةٍ بعدما أثبت جسام في عدة مواقف خلال الأسابيع الأخيرة أن لديه المقدرة بقراءة الأفكار أو استنتاجها مُستخدمًا العين المطمورة التي طالما تحدث عنها. 
*** 
قال جسام مخاطبًا ابن بوران.. 
-”بلال رغم ضعف إمكاناته فقد كان الأهم في جيشي! الفارق بيني وبينك أنني أحترمُ الجنود لأنني كنتُ منهم.. إعداد جنديٍّ مُخلصٍ يحتاج مجهودًا كبيرًا “. 
ردَّ ابن بوران الفارسي.. 
-”أخذت رحلتك مع بلال سنوات.. ولعبة زائفة عن الأمنيات التسع، صنعت تسعة مستويات لهدمه، ونجحت بذلك وجعلته عبدك!..” 
-”لا تحسب نفسك بريئًا مما حدث، فكل تقنية أستخدمها أنا أنتَ مَنْ علَّمتني إياها، حتى حينما عدت قتلت من جديد، أتذكَّر قُطَّاع الطرق الذين حاولوا الاعتداء على نور الدين.. ما زال التعطش لسفك الدماء يجري في أوردِتك.. حينما قتلتهم كنتُ أتمنى أن تنهض من غلفتِك، ونعود معًا لسابق عهدنا، لو كنتَ أطعتني لما كان هناك قوة لتقف أمامنا، فلم يعد هناك عاهرة معبد تأتي لتأسر قلبك قبل أن تنجَحَ في أسْرِ رُوحِك وجسدك.. لكنك أخفقت كثيرًا حينما قررت أن تلعب معي للمرة الأخيرة.. كلانا يعلم أنك الخاسر هذه المرة أيضًا". 
-”تُقلِّلُ من شأني كثيرًا، ونسيتَ أنني نجحتُ في تجنيد نور الدين ليكون أحدَ خُصومِك، ألم يكن هذا فارسَك؟!” 
-”لم تكن لتنجح في ذلك الأمر بدون إذني وسماحي بذلك.. كما أن ذلك الطموح لا يمكن أن يكون بفارسي، فارسي أعظم بكثير!” 
-”ولكن قبيلة الجان الأحمر.. كيف تعاونوا معك لتنفيذ هجومك غير المبرر لبيتي؟! دومًا اعتادوا العبودية، ولكني لا أذكُرُ أنهم اعتادوا الغباء!” 
ابتسمَ جسام بغرورٍ وبدأ سرد الأحداث بثقة.. 
*** 
من العدم ظهر جسام بهيئته الحقيقة أمام بوابات قبيلة الجان الأحمر المعدنية الضخمة، أمامها كان يقف حارسان لهيئة تشبه جسام قليلًا، موشوم على ذراع كل منهم وشم عقرب بلون ذهبي، كل منهم عاري النصف العلوي ولا يرتدي سوى تنورة قصيرة من السواد، كان جسداهما مشبعين بالشعر الأحمر القصير، ويحمل كل منهما سيفًا فضيًّا خلف ظهره. نظر كلاهما للآخر، وجسام يتشكل أمامهما فسحب أحدهما سيفه وهب بالانقضاض على جسام، فانحنى أمامهما في الحال رافعًا يده صارخًا.. 
-”جئت في سلام..” 
فقال الحارس.. 
-”انتظر سعدان!.. مَنْ أنتَ؟! وإلى أين تحسب نفسك ذاهبًا؟ وكيف لك أن تستخدم التنقل بهذه الصورة؟ فقد حُرِّم ذلك منذ أمدٍ بعيد”. 
اعتدل جسام قليلًا من انحناءة وقال.. 
-”أنا جسام، جئتُ لمقابلة الملك آشور، فقد أخبروني أنه الحاكم الآن.” 
قال سعدان برهبة قليلًا.. 
-”حسبتُ حكايتك مع البشري دربًا من الخيال، حسبما أنه لا وجود لك.” 
قال الحارس الآخر.. 
-”صدقني إن ذلك المكان هو الأخير الذي تودُّ الذهاب إليه، فأنت مُلقَّب هنا بالعدو الأكبر لانتهاكك الحدود كافة بين البشر والجان، كما سعيت لتحرير الساحر المتمرد السامري.” 
قال جسام.. 
-”أريدُ مُقابلة الملك آشور..” 
قال سعدان ساخرًا.. 
-”الملك آشور سيقوم بإعدامك فور عِلْمِه بهروبك.. ولا أظنُّ أن هناك سبيلًا للهرب الآن لأنك قيد الاعتقال.” 
ضحك جسام بهدوء بعدها، وقف بشكل معتدل تمامًا وبلهجة تحدٍّ أضاف.. 
-”أنا لا أهرب، أخبر الملك آشور أنيي أريدُ الحديث معه الآن”. 
نظهر سعدان للحارس الآخر منتظرًا مَشورته، فقال الأخير.. 
-”أخبر السيد رحيم أننا قبضنا على العدو الأكبر المارد جسام..” 
فور انتهائه من الحديث مدَّ يدَه، فخرج منها دخان أسود التف حول رقبة جسام، فكانت كاللجام، أجبره بها على الهبوط على ركبتيه كنوع من كسر شوكتِه، فضحك جسام من تلك المعاملة.. 
-”ستندم كثيرًا بنيَّ..” 
في الزنزانة مكث جسام منتظرًا قدوم الملك آشور الذي كان يعلم أنه لن يتأخر كثيرًا، كان يعلمُ أنه فُضولي، القرارات الحاسمة لا يأخذها بشكلٍ مُتسرِّعٍ دائم التطلع لأي أمرٍ مُقبْلٍ عليه  قبل تحديد مصيره، فكان لا يخشى كثيرًا خطر الإعدام بصورة مُباغتةٍ، بل كان أكثر ما يُقلقُه في تلك الأثناء هي قدرته على صياغة الكلمات المناسبة لإقناع آشور لمنحه ما يريد من مساعدات، لم يمر وقتٌ طويل حتى فُتحت بوابة الزنزانة الأمامية، وظهر الملك آشور وحوله أربعة من الحراس، كان يرتدي رداء واسعًا من اللون الأبيض، كان ضخم الجثة، ذا عضلاتٍ بارزة، وعينين حمراوين حادتي النظرة، كان خاليًا من الأسلحة عكس ما كان يتوقع جسام، الشُّعيرات التي تُغطّي بشرته لم تكن حمراء أو سوداء كالمعتاد، بل كان ذهبيًّا لامعًا لكونه من النسل الملكي لمملكات الجان، بثقة تقدَّم ووقف أمام جسام الذي كان مقيدًا، في أحد الحوائط بسلاسل صُنعت من النحاس والحديد فجعلته عاجزًا عن تحريك أيٍّ من أطرافه الأربعة. 
-”لم أتوقع قُدومك قط..” 
كان صوته أجش غليظًا، سمعه جسام فاقشعرَّ جسده خوفًا من فشله في إقناع آشور بالأمر فاصطنع الثقة، وأجابه بكلمات مختصرة محاولًا جذب اهتمامه والتَّلاعُب بفضوله، رغم أنه في تلك اللحظات شعر بشيء من الخوف خشية أن يكون الملك آشور لم يعد فضوليًّا كما كان في صِباه.. 
-”سيدي، جئتُ طامعًا، في الإنصات لي..” 
بنفس الصوت الأجش الحاد أجابه آشور.. 
-”نحن لا نسمع المتمردين والقتلة أبدًا..” 
ارتعش صوت جسام قليلًا وهو يقول.. 
-”سيدي، يُحزنُني كثيرًا المكانة الهزيلة التي صارت تحتلها مملكة الجان الأحمر في الآونة الأخيرة، كنتم دائمًا الأعظم والمفضلين لدى الفرعون، والأسر المصرية الحاكمة، كيف وصل الحال بكم إلى هذا الحد؟” 
احتدت ملامحه وصَرَخَ غاضبًا.. 
-”أتسخر منا أيها الوغد؟” 
تأهَّبَ حُراسه الأربعة، كل منهم ممسك مَقبض سَيفِه على أتم الاستعداد لتنفيذ حُكم الإعدام الفوري الذي توقعوا أن يُصدِرَه آشور في أي لحظة، لا شيء مما يحدث كان يَخْفَى على جسام، فقد كان يلاحظ كل شيء يحدث من حوله، فتراجَعَ في لهجته سريعًا، وقدَّم اعتذارَه بشكل ذليل بعدها قام بتوضيح الأمر بصورة أكثر تهذيبًا.. 
-”أعتذر، لم أقصد ذلك.. ولكني أقصد أنني قادِرٌ على إعادتكم للقيادة من جديد.” 
باختصار معتاد رد الملك آشور.. 
-”كفاك تلاعب بالحديث وقل ما لديك.” 
انتصبت شُعيرات جسد جسام، وبَلَعَ لُعابه بصعوبة محاولًا التفكير في الصياغة اللازمة لعرض ما أتى به إلى ذلك المكان المنبوذ البعيد. يعلم أنه لا يملك سبيلًا للخروج سوى بصفقة، إذا لم يحصل على اتفاق سيُعدمُ في الحال أو سيمكث في سجونهم مدى الحياة.. 
-”كلنا نعلم أن السامري كان يمتلك ما لم يمتلكه أحدٌ من قبله من عُلوم السحر، كان قادرًا على تسخير الجميع حتى الملوك له، وقد قام في الأيام الأخيرة بتدوين كل علومه في سبع لفائف. يوم القبض عليه من رجال موسى واختفائه منح اللفافات لتلميذه المخلص ابن بوران الفارسي، فتعلَّمها عن ظهر قلب، ومنحته القليل من القوة والحنكة والذكاء الكافي للتعامُل مع عالم الجان، ونال مرتبةً غير قليلة وكرَّس حياته في البحث عن المجد الذي سبق ووصل له معلمه.. وحينما يئس من ذلك قرر إعادة السامري وتحريره من أسْرِه مُقابل التعلُّم منه المزيد وشعر أن مجرد تعليم قوانين السحر ليس كافيًا.. ولكن الوقت كان قصيرًا، ونجحتم أنتم في أسرِنا بمساعدة لميس عاهرة المعبد.. وضاعت المخطوطات كافة بعدها، وأنا أعتقد أن لميس سَرَقَت مخطوطة ابن بوران الفارسي.. بعدها سقطت مصر في حرب ضد بلاد فارس، وتراجعت التعامُلات البشرية، وفقدتم قيادتكم حينما، تراجعت الامتيازات كافةً التي كانت يمنحها إياكم البشر وحتى وصلتم لتلك المكانة.. “ 
حديث جسام المنتظر جذب اهتمام آشور، حقًّا كانت مقدمته طويلة، ولكن آشور يعلم أن جسام على حقٍّ فيما قاله من حديث، فجذبه الفضول.. 
-”هذا كل ما تملك؟!” 
سريعًا نفى جسام ذلك وبدأ في استكمال حديثه.. 
-”أظنُّ أن ما تحتاجه الآن قبيلة الجان الأحمر هو إثبات أنها الأفضل، وإعادة التعامُلات البشرية مع الجان من جديد، لن يتم ذلك بدون ساحر عظيم.. وبدلًا من تعليم أحدهم تلك الأمور فهناك أسير يُمكنُنا تحريره من جديد، تحرير السامري سيعيد القرابين البشرية لأزهى عُصورها، سيقتل ابن بوران الفارسي لأتحرر أنا منه إلى الأبد.. بالتأكيد أنه غاضِبٌ منه الآن وهكذا يفوز الجميع!” 
مع كل كلمة ينطق بها جسام كان يخطف انتباه آشور أكثر وأكثر، فاكتسب جسام الثقة أكثر، وشعرَ أن الأمر تحت سيطرته أخيرًا، وأن آشور ما زال فضوليًّا كما كان في الماضي وبالتأكيد سيهتم كثيرًا بعرض قد يُعيدُه لقيادة الأمم كما كانوا في السابق والتحالُف مع السامري لم يكن بالأمر الهيِّن.. 
-”ولنفرض أن حديثك صحيح.. ما المطلوب منا؟” 
عَلِمَ جسام في تلك اللحظة أنه انتصرَ وحَصَلَ على ما يريدُ أخيرًا، فأجابه بثقةٍ.. 
-”شيء بسيط جدًّا..” 
*** 
رشف ابن بوران من كأس نبيذه واعتدل في جلسته وضحك ساخرًا.. 
-”وَلَعُ القيادة سَيْطَرَ على آشور لدرجة أجبرته على التحالُف مع مجنون مثلك.” 
ضحك جسام بغرور.. 
-”لا تنسَ أن التقليل من الخصم ليس صوابًا..” 
عاد ابن بوران بتركيزه نحو رقعة الشطرنج وشرعَ في تحريك إحدى قِطع جيشه.. 
-”لم أُقَلِّلْ  من شأنك قط.. فأنت قريني! وأنا أعْلمُ أن قريني ليس بالعدوِّ الهيِّن.” 
ابتسم جسام وظل لحظات مُحملقًا في ابن بوران قبل أن يرد.. 
-”حسبتك نسيت ذلك الأمر..” 
  
-”أنت مَنْ نَسيَ أنني من حوَّلتُك من صورتك الخفية إلى أخرى حرة، منحتك جزءًا كبيرًا من حُريتك، وحينما طلبت منك المساعدة يوم الهجوم على القصر، رفضت ببساطة، بل طمعت في كل شيء أنا رسمتُه.” 
لم ينظر جسام لابن بوران وحرَّك قطعة من جيشه، وسأله مُستنكرًا دون النظر إليه.. 
-”نصف ما تسعى إليه لقرينك، تُسميه طمعًا؟!” 
بأسًى أجاب ابن بوران.. 
-”ما كان يجب أن أنفِّذ تلك العزيمة أبدًا، كان يجب على موسى السامري أن يشرح في مخطوطاته الآثار السلبية كافةً من تحرير القرين..” 
بسخرية رد جسام.. 
-” عزيمة الكمال.. نَسِيَ تحديد مَنْ سينالُ الكمال، البشر أم الجان المنفصل؟!“ 
-”كيف لم أفكرْ حينها أنه لم يفعل ذلك لنفسه؟! السامري لم يتحرر قط من قرينه ومع ذلك دوَّنها في مخطوطاته، أظنُّه كان يخشاها.. كنت غبيًّا” 
أنهى ابن بوران عبارته، ودام صمت لبعض الوقت فاستأنف كُلٌّ منهم اللعب.. 
*** 
ابتعدت جيهان قدرًا كافيًّا عن المكان، وقفت في منتصف الطريق السريع وبدأت تُلوِّحُ بيدها لسيارة مارة فتجاهلها سائقها، فلم تيأس وظلت مكانها حتى بدت لها سيارة قادمة من بعيد تهدئ من سرعتها، تنفَّست الصعداء وهرولت نحوها، توقفت السيارة وفتح سائقها الباب وترجَّل منها.. 
-”ممكن توصلني معاك؟!” 
لم يجب السائق، واقتربَ منها، والظلام يُخيِّمُ على ملامح وجهه، بثَّ الخوف في قلبها بعض الشيء، لمحت في يده خِنجرًا صرخت بقوةٍ، حاولت الجري، ولكنه كان أسرعَ في الهجوم عليها، وطَعَنَها بنَصْلِه بين ضلوعها، لتشهق بقوة وجسدها بالكامل ينتفض، يجذب الخنجر من جسدها بقوة أكبر لتصرخ صرختها الأخيرة قبل أن تسقط جثةً هامدةً، فيعودُ للسيارة ويبعد عن المكان! 
*** 
  
(4)
   
 سكنت حياة جمال وريم بعضَ الوقت، حاول جمال فيها إقناع نفسه أن ما حدث لريم مجرد معجزة من الله، حاول نسيان أو تناسَى بتعبير أدق زيارته المشئومة لتلك القرية ومشاهدته لطقوس العصور الوسطى تُنفَّذُ أمام عينيه. كان يعلم أن أمره لم ينتهِ بعد، وأنه سيُقابلُ جسام مهما يطل الوقت، وأن شفاء ريم بتلك الطريقة سيكون له مقابل، ومقابل ليس باليسير دفعه، في تلك الليلة لم يتمكن جمال من النوم، فمَكَث في فِراشِهِ يرمق ريم ببشرتها التي بدأت تعود لنضارتها من جديد بعد عدة أسابيع من تلاشي مرضها الخبيث. 
حاول جمال مخاطبة الجميع ليحصل على جواب طبيٍّ يحمل تفسيرًا عن شفائها بهذه الصورة، فلم يحصل على إجابات قاطعة، فمنهم من أخبره أنها أُصيبت بفيروس مُطوَّر لمرض الحصبة، فصار يهاجم الخلايا السرطانية. ومنهم من أخبره أن مناعة زوجته صارت أضعاف أضعاف البشر الآخرين، وهاجمت ذلك الكم من الخلايا الخبيثة وثانوياتها. كان يعلم أن ما يقوله هؤلاء لا يمكن الحدوث مع سرطان في المرحلة الرابعة، وأن أغلب أدوية تلك المرحلة مجرد مُسكنات للآلام حتى يقضي الله أمرًا كان مفعولًا. 
-”حساك متغير من يومها، كأنك مش فرحان.” 
-”طبعًا فرحان!” 
رَمَقَت الألم في عينيه، ونظرات الحزن التي تسيطر عليه باستمرار، فحاولت الاقتراب منه، ومداعبة خديه بشكل حانٍ، فتراجَعَ قليلًا عنها، فاحمرَّ خدَّاها خجلًا، فحاولت التخفيف عنه مجددًا.. 
-”الكابوس انتهى خلاص.. عارفة إنك خايف تكون بتحلم.” 
-”فاكرة بلال؟!” 
تعجبت كثيرًا من ذكر ذلك الاسم في تلك اللحظة، فأومأت بالإيجاب فأضاف.. 
-”مكنش مجنون..” 
-”تقصد إيه؟!..” 
نَهَضَ من الفِراش، وجلس مخرجًا سيجارة وشرع في إشعالها، وسحب منها نفسًا طويلًا وأخرجه ببطءٍ يفكر في حماقة حديثِه، ولكنه لم يُقاوِم الصمت أكثر من ذلك، فطالما كان يعجز عن كتم الأسرار عنها، فترك زمام الأمور تنفلت من بين أصابعه، ونَطَقَ ما بداخله دون تفكير أكثر.. 
-”علاجك مكنش مجرد معجزة من ربنا!” 
ظلت صامتة غير فاهمة حديثه فأضاف.. 
-”كانت معجزة فعلًا.. بس من الشيطان!” 
صمت كلاهما لحظات بعدها أردف جمال.. 
-”ما هو الي اتخلى عني، خلاني أبيع نفسي له..” 
قالت ريم بعد صمت طويل.. 
-”جمال إنت عملت إيه عشان أخف؟!” 
-”هحكيلك عشان مش قادر أكتم السر ده جوايه أكتر من كدة، بتعذب وأنا عارف إنه هيجي يوم وهدفع التمن”. 
اقتربت ريم من زوجها وجذبته نحو صدرها، وداعبت شعره بأناملها، وطلبت منه الحديث فانصاع لها.. 
-”أسابيع وشهور بدور على أي علاج في أي مكان في العالم حتى لو مش متأكدين من آثاره الجانبية، قمة يأسي وصلتني إني أجرب فيكي علاج منعرفش ممكن يحصل إيه بعدها، يومها اتفتح فيديو لجيهان.. متهمة بقتل أخوها، حكت عن الشيطان .. جسام.. قالت إنه شفاها من العمى، وبعدها أخد روحها وبقت منتظرة حكم إعدام لجريمة عمرها ما عملتها، جسام مكنش المرة الأولى الي أسمع اسمه منها.. بلال.. قولتي إنه مخاوي جان اسمه حسام.. أظنك اتلغبطي يومها، اسمه جسام.. قريت في مذاكرت بلال عن بيته الملعون في قرية في المنوفية، روحت هناك وأنا كل هدفي إني أقابل الشيطان، أتوسل له إنه يديني العلاج.. مهما كان المقابل كنت مستعد أدفعه عشان مقدرش أتخيل الحياة لوحدي.. حاجات كتيرة كانت بدعم وجود جسام.. ومكنش ينفع أتجاهل الأمل حتى لو كان الأمل مصدره الشيطان نفسه!" 
*** 
حينما وصل جمال القرية، وجميع مكبرات الصوت تعلو بالقرآن خوفًا من كيد الشيطان الذي حرق بيوتهم والذين شرعوا في سحق ابنيه نور الدين وعمر، كما ظنوا، انتهى الأمر بكارثة كبرى، ومهمة غير مكتملة وخراب لحق بهم جميعًا. جمال يمر بين البيوت بعد أن طُليت بالسَّواد أثَرَ الحرق الذي اجتاح القرية بفعل خادم الجان همَّان الذي أحضرته سارة من عالمه معاونًا لها في أمور عدة، وكَّلها بها جسام تباعًا مُقابل شيءٍ لا يعلمُه غيرها الآن. جمال يمرُّ بين البيوت يحاول سؤال أحدهم عن البيت المقصود، ولكن المكان خالٍ من البشر، صارت الدقائق تمرُّ وهو يتحرَّكُ دون توقُّفٍ بخطواتٍ تزدادُ كلما اعتاد المكان وآلفه حتى رأى على مقربةٍ منه من ساقطٍ أرضًا في حالة ظنها في البداية إغماء، ولكنه بعدها علم أنه فارَقَ الحياة من شكل رقبته المهشمة، شَعَرَ برعشةٍ أسفل ظهر عُنقِه وهو يُمسك بمحفظتِه الساقطة بجانبه وفَتحَها، وكان بها بطاقةٍ تحدِّد شخصيتَها فكان اسمه صابر شكري. 
دَخَلَ جمال مدخل البيت لم يأخذ وقتًا حتى عَرَفه من تلقاء نفسه كان أكثرهم ثباتًا وحداثةً أقلَّهم حدة في آثار الحرق، رغم إضرام أهل القرية نيرانًا به صعد السلالم، وعقله شِبهُ خالٍ من الأفكار، فلم يُفكِّر حتى الآن بعد دُخول البيت، ماذا سيفعل إن لم يجد جسام، ولكنه أكمل على كل حال، وكانت الشقة الأولى مفتوحة فحين اقتحمها أهل القرية، وساقوا نور الدين وعمر لإعدامهما بقيادة سارة، تركوا الشقة مفتوحة، وبذلك تكون سهلة الاقتحام من جانب جمال. 
من غرفةٍ لأخرى يتحرك جمال وهو يسترجع كلمات مذكرات بلال عن إزهاق العديد من الأرواح بهذا البيت بداية من الشيخ حسن الذي راح ضحية مقابل كشفه الحقائق مُرورًا بسارة الفتاة التي اختل عقلُها تمامًا بالبيت وغيرهما. 
-"جسام.. أرجوك.. عارف إنك سامعني.. أرجوك أظهر.. جسام.." 
أخرجَ من جيبه ورقة قد سَبَقَ  أن اقتصها من المذكرات عن الكلمات التي منحها جسامُ بلالَ وهي إحدى الطرق السريعة لاستدعاء جسام، وبدأ في نطُقها كلمة خلف الأخرى مرتين متتاليتين بعدها توسَّل.. 
-"جسام.. أنا قادر أعمل الي بلال عجز عنه.. بس اشفيلي ريم.. لا ربنا ولا الطب نصفوني بس متأكد إنك هتنصفني.." 
صمت تام حوله، لا حركة، لا إشارة توحي باستقبال جسام الاستدعاء. وجمال لا يكل أو يمل مرت ساعتين في مناجاة الشيطان من بكاء لصراخ لزعيق لهدوء إلى أن أيقن أنه لا فائدة سوى ملازمة ريم في الساعات الباقية فالأمر انتهى وجسام شيطان دائمًا يترك من يحتاجه في أعتى لحظات الاحتياج، وجمال يصطحب عارًا كبيرًا في لحظةٍ فكر بها في الاحتماء من أقدار الله بمساعدة أحد أحفاد إبليس 
*** 
-”ما جايز صدفة يا جمال..” 
-”وكلام جيهان.. جسام شفاها من العمى قبل ما يضيعها، وساحرة القرية وهي بتحرق الظابط والشخص التاني الي كان معاه، والساموراي الي نزل من السما، وحريق القرية، وبلال نفسه!.. ريم أنا شوفت كل دا بعيني، إحنا هندفع تمن الي حصل ده غالي أوي يا ريم" 
قال ابن بوران لقرينه جسام.. 
-”لم تيأس قط، رغم أنني تسببتُ في إفشال خُطتِك عدة مرات!” 
جسام.. 
-”لا تمنح نفسك أكثر من قدرك..” 
ضحك ابن بوران.. 
-”جندي.. قلعة.. فيل.. فارس.. وزير.. تحتاج نقطة دماء من كل رمز حتى يكتمل طقسك في منح السامري حُريتَه، فدعنا ننظر فيما تملك، لديك بلال الجندي، لديك سارة هي القلعة، لا تملك الفيل حينما رفض عمر أن يقتل نور الدين فشذَّ عن الطقوس، ونجا بنفسِه من ذلك الأمر، كنت أحسبُ في البداية أن نور الدين هو فارسك، ولكنني عندما رأيتك تشرعُ في قتلِه علمتُ أنه رمز البراءة الواجب موته على أيدي الفيل.. إذن أنت بلا فارس! ولا فيل!”. 
أومأ جسام موافقًا على أغلب تحليلات ابن بوران الفارسي.. 
-”أخيرًا تعترف أنك لا تفهم! سأفسر لك القليل.. فعلًا عمر كان أذكى مما تخيلتُ ونجح في الهروب، ولكن كأن الأقدار تَدْفعني دفعًا لتنفيذ مُهمَّتي، فكان الفيل البديل بل الأفضل هو جمال.. أتذكره؟! الطبيب الناجي.. لا أعلم لماذا تركتُه أنت يومها يهرب؟" 
فسحبته ذكرى لواقعة خروج كليهما من المقبرة قبل بداية الألفية الثالثة ببضعة أيام.. 
** 
-”جيسى..” 
-”المقبرة ديه غريبة..” 
-”دايمًا حاسس بالخطر..” 
-”ماتت عشان شافت أكتر من اللازم..” 
-”سامحني أرجوك..” 
من كتاب الثالوث 
*** 
عاد ابن بوران لحاضره وحرَّك فارس جيشه وقال.. 
-”تعلم أنني لم أقصد قتلهم، أنت مَنْ كنتَ تُسيطر على جسدي يومها وشرعت في تقطيعهم إربًا.. أنت من ترك جمال على قيد الحياة” 
أومأ جسام وقال ساخرًا.. 
-”أنا لا أعلم لماذا تركته؟! مُحتمَل لأنني أردتُ من يسرد القصة، أردتُ مَنْ يحكي لهم عنك أو عني أو عن كلينا..” 
-”وكيف ستقنع جمال بقتل رمز البراءة؟!” 
فرد جسام.. 
-”جمال فعلها بالفعل!..” 
صُعق لسماعه لتلك الكلمات، وشعر أن هناك الكثير من أُحجيات اللُّعبة قد فاته في الأيام الأخيرة، ولكنه ما زال غير مصدق أن جسام قد أتم خُطوة جديدة في سرية تامة دون أن يُلاحظها هو رغم مراقبته التامة له.. 
-”متى؟!" 
ضحك جسام وأطاح بفارس ابن بوران الفارسي بوزيره.. 
-”الليلة نفسها التي تم الهجوم عليك فيها.. جيهان!" 
*** 
مر أسبوع آخر دون أي تغيير في حياة ريم وجمال، ساد السكون وعادت الحياة لسابق عهدها، لم تكن ريم تصدق الأمر بصورة حرفية، ولكنها على أي حال لم ترد جرح مشاعر جمال، فتعلم كم الضغوطات النفسية التي مر بها في الأشهر الأخيرة، وهو يحاول تَقبُّل فِراقها القريب، فقررَّت التحمُّل وأن تكون لها سندًا وعونًا كما كان هو سابقًا. 
لكن في تلك الليلة تبدَّل كل شيء، خرجَ جمال من غُرفته نحو دورة المياه وبدأ في الاغتسال صباحًا، فرَمَقَ تلك الكتابة الدموية على الحائط.. 
(روح تبقى.. وأخرى ترحل) 
كانت هيئتُه في تلك الأثناء يُرثى لها كثيرًا، فحاول نداء ريم لتشاهد ولإثبات لها صحة حديثه عن عهده مع الشيطان لبثِّ الحياة فيها من جديد بعدما تعانقت مع الموت ولكنها لم تسمع نداءه، وأخذت الكلمات الدموية تتلاشى من تلقاء نفسها. 
حينما خَرَجَ جمال من دورة المياه وجسده ينتفضُ أخذ يبحث عن ريم بالمكان فوجدها بالشُّرفة تنظر للسماء بعينين صافيتين، فما إن رَمَقَتْهُ قادمًا نحوها ابتسمت بوجه طفوليٍّ، ابتسامتها أجبرتْهُ على كتم كلماته داخله والعودة لإخفاء الأسرار عنها من جديد.. 
في يوم الخميس التالي لتلك الواقعة –بعد خمسة أيام- قررت ريم الذهاب لزيارة إحدى صديقاتها، بينما مكث جمال وحيدًا بالبيت ينتظر اللقاء مع الشيطان، فقد كان يعلم بصورة شبه يقينية أن الشيطان سيستغل وحدته بالمكان وسيظهر له ليطلب ثمن شفاء زوجته، ولكنه لم يظهر يومها قط، واكتفى بترك بقعة دموية أخرى على أحد الحوائط.. 
(هل أنت مُؤهَّل بدفع ثمن بقائها؟!) 
صرخ جمال في تلك اللحظة.. 
-”نعم..” 
تلاشت الكلمات وظهرت بديلة عنها.. 
(إذن لنا لقاء آخر قريب.. ) 
اللقاء التالي بين جسام وجمال لم يكن رمزي كاللقاءات السابقة بل تجسَّد له الشيطان في هيئة طفلة لم تكمل عقدها الأول بعد أن حاول مُداعبتَها من نافذة سيارته فرأى عينيها خالية من الحدقات وهمست بكلمات فصحى.. 
-”جيهان، اقتل جيهان!.. قصر ابن بوران” 
رفع جمال عينيه ليرمُقَ السيدة التي تمسك بيد الطفلة، فوجَدَ أبشعَ هيئةٍ ممكن أن يراها امرؤ، فقد كانت سيدة ذات بشرة شديدة البياض ممتلئة بالتجاعيد ذات عينين معتمين، شاهد الشيطان بالصورة نفسها التي سبق وحدثه أبوه عنها. لم ينتظر المزيد من الوقت، أدار محرك سيارته وانطلق مبتعدًا عن المكان بسرعة. 
*** 
  
  
قال جسام.. 
-”وحينما خرجت جيهان من بيتك لم تبعد عنه كثيرًا حتى كان سكين جمال مغروسًا في قلبها.. فكانت أول القرابين إلى للملك آشور.. كان سعيدًا بعودة القرابين البشرية من جديد”. 
ابن بوران.. 
-”أنت ملعون..” 
ضحك جسام.. 
-”طالما لم أفهم سبب لعنتي؟! حتى الآن ما زِلتُ لم أفهم لماذا أنتم الأفضل؟! طالما كنتَ الأذكى والأكثر دهاءً.. كان لا يجب عليه أن يطلب منا السجود لكم..” 
حاول ابن بوران اصطناع الثقة رغم هذا الكم من المفاجآت.. 
-”مهلًا، ما زال هناك الفارس، لن أدعك أبدًا تُتِمَّ ما بدأتَ فيه” 
ضحك جسام بصورة أكبر.. 
-”الفارس كان جاهزًا منذُ اللحظة الأولى..” 
اتسعت حدقتاه.. 
-”مستحيل، أن تكون فعلتَ هذا..” 
بغرور أضاف جسام.. 
-”الفارس هو المساعد الأكبر في تحرير السامري، فهل هناك مساعد أعظم من منحني الفكرة؟! هل هناك فارس أعظم من تلميذ السامري النبيل؟!” 
تذكَّرَ لماحات من الفترة الماضية، تذكَّر هجوم الجان الأحمر لأخذ دمائه لتنفيذ المرحلة الأخيرة من الطقوس.. 
-”الدماء!، يوم الهجوم لم يكن للتشتيت.. بل لتحصل على دمائي.. نعم.. هذا سبب مُقنعٌ وكافٍ للملك آشور..” 
ضحك بقوة جسام.. 
-”دائمًا تصل فكرتي متأخرة كثيرًا..” 
بصدمة قال ابن بوران.. 
-”أنت حررتَ السامري بالفعل!” 
أومأ جسام.. 
-”والمرحلة الجديدة بدأت الآن..” 
بأسًى ويأس أردف ابن بوران.. 
-”القتل! ستبدأ بتقديم القرابين ليستعيد السامري كامل قوته ومخطوطاته الضائعة وتقديم الولاء للجان الأحمر والوصول للجيش!” 
رد جسام موافقًا الحديث.. 
-”بالفعل، هذا ما أسعى إليه.. ولكن قبائل الجان أصروا على أن يكون الفارس أول القرابين.“ 
بتوسل قال ابن بوران.. 
-”جسام.. يجب أن تتوقف الآن، الأمر صار يخرج عن سيطرتك، أنت تبدأ أعظم حرب في التاريخ، السامري صار غير متزنٍ وحينما يمتلك الجيش لن يرى سوى الانتقام..” 
بجدية قال جسام... 
-”الحرب بدأت بالفعل مراش..” 
كانت الصورة أمام عيني ابن بوران الفارسي بدأت بالارتعاش، وتمايَلت الجُدرانُ من حوله، وشعر بالأرض غير متزنة، وحتى جسام نفسه بدا له يتراقص أمام عينيه، يعلم ذلك الإحساس سبق وشعر به قبل أن يتم أسره على أيدي الجان الأحمر، فهم في تلك اللحظة أن جسام وضع له السُّمَّ في مشروبه حتى يكون أول القرابين المُقدَّمة للملك آشور.. 
-”السُّمُّ بدأ يتحرك في دمائك..” 
نَهَصَ جسام من مكانه وتحرَّك مُبتعدًا نحو طريق الكباش وسقط ابن بوران أرضًا، ومعه رقعة الشطرنج والقِطع تتناثَرُ حوله، ورُوحه تبدأ في الانسحاب منه، وشعور بالشلل في أطرافه السُّفلية.. 
-”جسام أرجوك..” 
أشار جسام لحراس المكان.. 
-”اقتلوه..” 
تقدم اثنان من الحُراس مشهرين سيفيهما نحو ابن بوران الفارسي، بألمٍ قال ابن بوران.. 
-”الجان لا يقتل بشريًّا أبدًا..” 
دون أن ينظر جسام له أجاب.. 
-”لم تعد قبيلة الجان الأحمر تخشى انتهاك القوانين، إنه عصر جديد..” 
دسَّ الأول سيفه في كتف ابن بوران فكتَمَ صَرخته، فثبَّت الآخر سيفَه في قلب ابن بوران مباشرةً، وكلاهما يُتمتِمُ بالكلمات التي تساعد على فناء ابن بوران وإبطال أي سحر قد يستعين به في تلك اللحظة، علم ابن بوران أنها النهاية حتمًا فاستسلم لها وصار ينغمس داخل ثنايا الموت تدريجيًّا حتى غاب داخله، وما تبقى من ابن بوران في معبد كرنك مجرد جثة هامدة. 
   الجيش

(5)

انشقت السماء بالبرق، واقشعرت الأبدان من برودة الحرارة رغم ثقل ما يرتديه جميعهم من ملابس صوفية ثقيلة، كانت الأجواء حينها – منتصف يناير- مختلفة عن الأعوام الماضية، فشهدت البلاد موجة من الطقس العارم، وقاربت درجات الحرارة الصفر وصارت الثلوج تتساقط يوميًّا لتغطي الشوارع، في مظهر أوروبي نادر الحدوث، في شوارع الإسكندرية والقاهرة. رغم كل ذلك كان الدفء سيد الموقف، في (عوامة) حلمي عبد الوهاب، فيها تعانقت سحب الدخان فصارت شبورة تحجب أغلب الرؤية لجمع الحضور، تعالت الضحكات، في المكان وتلاشى وعي العُقول وصارت البلاهة والأحاديث غير المنطقية هي عنوان الحدث، تعالت صيحات الرعد وبدأت الأمطارُ في السقوط، وآدم يُتابع المشهد من خلف النوافذ الزجاجية التي تُغطي أغلب المناطق العلوية.. 
-"هاتلي دليل واحد على وجود ربنا.. حروب، مجاعات، أطفال بتتقتل كل يوم بلا ذنب، فتقدر تقولي فين ربنا؟! يقدر ينسف البشر كلها، في لحظة، ليه اتأخر أوي كده؟!” 
قالها آدم بعدم اهتمام وسط عدد من الأصحاب وهو يسحب نفسه الأخير من لفافة تبغه غير الشرعية التي تشارف على إحراق إصبعيه، وأخرجَ دُخانه ببطءٍ، فارتعشت الصورة أمامه لحظات، فلم يكن يملك القُدرة حينها على تمييز عدد الجالسين معه من خلف السُّحب البيضاء المحيطة بالمكان فلم يهتم أكثر، وسَحَبَ نَفسًا آخر وألقى بعدها السيجارة بعيدًا، ورَجَعَ بظهرِه نحو الخلف مُستلقيًا على الأرض مُتأمِّلًا السماء من النافذة الأمامية الكبيرة.. 
 -”فين السماء؟! هل كان المقصود بيها الغلاف الجوي؟! الفضاء؟! إزاي السماء مرفوعة والأرض أصلًا كرة مُعلقة في اللا شيء!“ 
أنهى بقية حديثه الإلحادي بعدها شرعَ في الضحك من تِلقاء نفسه فنَظَرَ له الجميع في صمتٍ بُرهةً مراقبين ردود أفعاله المتناقضة مع بعضها البعض من الجدية الحادة للضحك والسُّخرية من اللا شيء، فانطلقت من أفواههم ضحكاتٌ عاليةٌ بصوت هائل، وهَمَسَ أحدُهم مُحركًا رأسه في تناغُمٍ مع صوت أم كلثوم الخارج من السماعات المعلقة على أحد حوائط العوامة.. 
-"الواد آدم راح  هنااااك خالص... قولتلكم  الواد ده ضعيف والصنف ده هيضيعوا، ده أنكر كل حاجة بعد أول سيجارة، سيجارة تانية وهينكر وجودنا معاه..” 
ضحكوا جميعهم من جديد في صورة مبالغ فيها لا تليق مع الكلمات، فرَمَقَ آدم جميعهم بنظرة ساخرة واستنشق الدخان سلبيًّا من المُحيطين به وأردف بغُرور.. 
-”الصنف بتاع النهاردة مضروب، مستغرب إزاي محدش فيكم أخد باله من ده.. تعرفوا.. في أوقات بحس إنك ممكن توصل لإحساس الانتشاء بدون أي مُخدر.." 
رد أحدهم.. 
-”قصدك إن الكيف نفسي؟! جو القاعدة..” 
أجابه آدم بمللٍ كما لو كان مُتوقعًا تلك الكلمات.. 
-”لا، مقصدش كده بالظبط.. أقصد إنك تسيطر على نفسك لدرجة إنك تبدأ تتحكم في كل هرموناتك، حتى هرمون السعادة.. تتحكم في نفسك لدرجة إنك تتبسط لدرجة الهلوسة.. تتحكم أكتر، تعليه أكتر وأكتر توصل للموت.. منتهى السعادة والراحة.." 
لم يسمعه أحدٌ تقريبًا أو لم يفهم أحد كلماته الأخيرة، ولكن اهتمامهم الأكبر كان عن حديثه عن زيف ذلك المخدر المستخدم في تلك الليلة. 
تحولت له الانظار باندهاش، وقد استفاقوا جميعًا من جو الهذيان المُصطنع على هذه الكلمات، وشَرَعَ أحدهم في سحب النفس تلو الآخر للتأكُّد من حقيقة ذلك الأمر، وآخر وافقَ آدمَ على حديثه، بينما الأخير شَرَعَ في الضحك ساخرًا من نفسِه لكونه بدأ في الحديث عن هرمونات الجسد معهم. 
بينما قال حلمي وكان واضحًا عليه التقدُّم في العمر قليلًا عن الباقيين.. 
-”شوفتوا التعليم بيفرق إزاي، حتى في المخدرات قدر يطلع الأصلي من المضروب في لحظة.. مش مغفل شبهكم.. رغم إنها أول مرة تشرفنا، إلا إنك والشهادة لله دخلت قلبي..” 
أومأ آدم موافقًا الحديث في اعتزاز وثقة بالنفس فأضاف حلمي .. 
-”إنت إيه حكايتك؟!” 
اصطنع آدم عدم الفهم فأردف حلمي .. 
-”صحيح إنك مختلف، وواضح إنك ذكي، ممكن تكون صادق في كلامك.. بس إنت وراك حاجة، احكي.. طالما عاوز تكون واحد مننا قول الي جواك" 
سأله آدم مستنكرًا كلماته.. 
-”هتفرق؟!” 
تفهم حلمي رغبة آدم في الصمت، فلم يلح عليه وتركه متقينًا تراكم الأسى والحزن داخله. كان يعلم أن مقدار الغضب داخل ذلك الفتى وصلت لدرجة عدم احتماله مما سيدفعه حتمًا لسرد جميع أسراره بالمكان قريبًا.. 
ابتسم آدم بغرور وهبَّ واقفًا متجهًا بعيدًا عن المكان حاملًا سُترته بيده ووضع نظارته السوداء لتُخفي ملامح عينيه اللتين لم تسلما من آثار الإدمان وقذف ببعض الأموال أرضًا أمام أحد الجالسين ورَحَلَ دون النظر لهم مجددًا. 
خرج آدم من العوامة وعبر الطريق الخالي من البشر حتى وصل للطريق الممهد، وأخذ ينظر إلى الشارع والبيوت تتراقص أمامه لارتعاش حدقتيه، فأغلق عينيه بقوة وضغط على جفنيه بكلتا سبابتيه وصوت الصداع يتعالى داخل رأسه، فيحفز رغبة جامحة في أن يلقي بنفسه تحت أقرب سيارة قادمة، ولكنه يمنع نفسه لسبب لا يعلمه وكأن قوة تجبره على أن يبقى ويُحارِبُ للبقاء حتى إن كانت أيامه المتبقية ليست بالكثيرة، بعدما ظَلَّ شهورًا يتحرك بين الأطباء، في جميع المجالات دون أن يمنحه أحدهم إجابة وافية.. 
*** 
-”دايمًا بحس إني مُسافر.. مش مسافر بالمعنى الطبيعي، لأ.. عارف إحساس إن روحك برة جسمك، بحس إن أنا قادر أخرج من جوايا.. وقتها مفيش قانون فيزيائي بيحكمني، طاير في كل مكان.. وكل ده بينتهي في اللحظة إلى أن أقرر فيها الرجوع لجسمي تاني.. عارف إن كلامي ممكن يكون جنون، بس ديه حالتي .." 
-”متعتبرش كلامك غريب، ديه مجرد أحلام يقظة، تهيؤات.. هكتبلك على شوية أدوية هتتحسن عليها والحالة ديه هتروح منك قريب..” 
*** 
-”مفيش فايدة، وبدأت أحس أن خروجي من جسمي مش قيد تحكمي زي زمان..” 
-”آدم، مشكلتك من جواك.. إنت سليم!” 
*** 
-”من إمتى بدأت تظهر عليك الأعراض ديه؟! والبقع الي في جسمك ديه ظهرت إمتى؟!” 
-”قريب..” 
-”لازم تعمل الفحوصات ديه، بسرعة يا آدم”. 
*** 
-”إنت مريض بالإيدز!” 
*** 
الفحوصات الأخيرة تثبت بقوة أن رحيله عن العالم لن يستغرق الكثير، بل تخبره أيضًا أن رحيله لن يكون هادئًا، بل سيشاهد الكثير من الآلام، في الأسابيع التالية، كما ستجعله منبوذًا من الجميع ليرحل وحيدًا، شريدًا، متألمًا.. 
يمشي آدم في شوارع الإسكندرية غير ثابت الخطوات، غير مستقرٍّ، لم يترك أحدًا بجواره إلا واصطدم به دون وعيٍّ، النوم يضرب به بكل قوة وآدم يصر على البقاء متيقِّظًا أن ما بَقِيَ له ليس بالكثير يضيع منه في النوم يسبحُ مع أفكاره حتى تأخذه قدماه إلى أحد شواطئ الإسكندرية. 
يجلس على أحد أسوار الشاطئ، ويُخرج الساندوشات التي قد سبق وابتاعها صباح اليوم من أحد المطاعم شديدة الشهرة بالمدينة، والمعروف عنها في الوقت ذاته استخدام اللحوم الفاسدة في الطعام، ويبدأ في التهامه مغلقًا عينيه يُداعِبُ كل جزءٍ منه بفمه مُستطعمًا إياه بتركيز شديدٍ، وصوت اصطدام الأمواج، في الصخور يتعالى في أذنيه ورائحة اليود تتملك أنفه فيشعر بحالة انتشاء أعظم من انتشاء المخدرات، يضحك في غرور لأن العالم يثبت نظريته عن التحكم بالجسد التي سبق وقصَّها عليهم في العوامة ولم يفهمها أحد قط، بعدها يشعر بغضب عارم عن قُرب أجله، كأنه يلوم الموت على محاصرته من جميع الجوانب والمكوث عن قُربٍ مُستغلًّا أقرب فرصة للانقضاض عليه، فتتسرَّب لجسده رعشة ليس لبرودة الجو، ولكنها كانت رعشة خوف، الخوف من الرحيل، ولكنه تغلَّب على ذلك الإحساس سريعًا وعاد للانتشاء من جديد. 
يضرب البرق السماء ولم تمر لحظات حتى اشتدت أمواج البحر والمطر يسقط بقوة كالسيول، وآدم فاقد الإحساس، ولم يعكر مزاجه طعامُه المُبْتَلُّ، وحاوَلَ الاستمتاع به حتى النهاية، ولكن القدر أيضًا يرفض تركه لحاله، وسمع نُباح الكلب أمامه ناظرًا بنهمٍ تجاه طعامه، ويستعدُّ للانقضاض عليه إذا لم يفعل آدم ما يجب عليه فعله.. 
نظر للساندوش وابتسم للكلب وقال.. 
-”نفسك فيه؟!..” 
نبح الكلب كأنه على دراية بحديث آدم متمسِّحًا بجسده في قدميه.. 
-"تعرف زمان كنت فاكر الي بيعوز حاجة الفلوس تقدر تشتريها.. كنت فاكر إن الفلوس هي الحل لكل مشكلة في الدنيا، كنت فاكر إن بالفلوس هبقى قوي، هبقى عظيم، كنت فاكر الأمان في الثقة بالنفس.. كنت فاكر حاجات كتيرة،  قالولي أما تعوز حاجة اجري عليها وأما جريت على الدنيا حصلي كده!” 
رَكَلَ آدم الكلب بكل قُوته إلى منتصف طريق البحر لتصدمه إحدى السيارات الفاخرة، والتي سرعان ما تعالى صوت احتكاك إطارها بالأرض وتوقفت وخرج منها أربعة شباب يبحثون عن الكلب جاهلين أنه تحت سيارتهم، ولكنهم جميعًا ينظرون لدمائه المتساقطة على الأرض بأسى وحزن مبالغ فيه قليلًا قبل أن يهبوا مُسرعين ليرحلوا ويكملوا رحلتهم.. 
*** 
 “حاااسب!” 
“لا حول ولا قوة الا بالله شكلي خبطت كلب.” 
من كتاب لعنة جسام 
*** 
  
  
رفع آدم رأسه للسماء وقال.. 
- ”الكلب مات!.. أنا قتلته، مين المذنب أنا ولا هما ولا الكلب نفسه إنه اختارني؟!” 
ألقى ما تبقى من طعامه في صندوق المُهملات وتحرَّك محتضنًا نفسه وقد اشتدَّ الجوُّ برودةً ودخل أحد الأزقة الضيقة جالسًا على أحد الأرصفة مُختبئًا من المطر.. 
- ”خلاص يئست؟!” 
وجد آدم بجانبه رجلًا بلغ به العمر أقصاه جالسًا على كرسيٍّ خشبيٍّ مُخبِّئًا رأسه بين يديه مرتديًا قفطانًا أسود ذا أطراف ذهبية لامعة، متكئًا على عصا خشبية قديمة لا تُناسِبُ ملابسه الخلابة.. 
تجاهل السؤال في بداية الأمر ولكن العجوز أصرَّ بتكراره نفس السؤال ولكن بصيغة مختلفة.. 
-   "بس إحنا معرفناش اليأس غير لما كبرنا وحسينا أن الموت نسينا..” 
ابتسم آدم للكلمات بحسرة وأجاب وهو يتمدَّد بظهره على الرصيف وينظر للسماء.. 
-   "الظاهر إني أخدت مكانك في ليستة عزرائيل.." 
الصمت حل بالمكان بعد أن توقفت السماء عن إرسال أمطارها.. 
-   "لو علاجك معايا.. توافق تخدمني الي فاضل من عمري؟!.." 
ضحك آدم بصوت شديد الضخامة هذه المرة وهو يستند بيده على الرصيف ليحاول اتخاذ وضعية الجلوس غير مبالٍ بالمياه ولا الطين مُجيبًا.. 
-   “والله يا حج مش بعيد أبوسك لو تحب.." 
بلهجة كلها صرامة لم تثير سوى الضحك لآدم، ردَّ العجوز.. 
-”أفهم من كدة إنك موافق؟!” 
بصعوبة كتم آدم السخرية وعَقَدَ حاجبيه وأجاب.. 
-”أعتقد إن أنا موافق طبعًا.. حد يقدر يعترض”. 
نهض العجوز برشاقة وجَذَبَ يد الآخر بقوة ناحيته وهَمَسَ في أذنيه.. 
-”بتعرف تلعب شطرنج؟!” 
عُنف العجوز غير المتوقع آثار الغضبَ في نفس آدم، ولكنه سرعان ما تلاشى عندما سمع سؤاله عن الشطرنج، فقال بثقةٍ وغرور.. 
-”أنا واخد بطولة الجامعة فيها أربع سنين ورا بعض..” 
رد العجوز باسمًا 
-   “لو كسبتني.. هديك العلاج.. وتمشي ومش هنشوف بعض تاني ومتنازل عن خدمتك ليا” 
لوهلة لا يعلم لماذا انتابه شعور بالخوف والرهبة من الأمر وهو مُوقنٌ أنه هُراء، ولكن العجوز نجح بطريقة أو أخرى في جذب انتباه آدم لاستمرار تلك المحادثة الغريبة أو الفريدة من نوعها.. 
-   "أومال لو أنا خسرت؟!.. هتعمل إيه؟" 
صمت العجوز لحظات وبعدها أجاب.. 
-   "هديك الدوا  بردوا.. بس زي ما اتفقنا وانت وافقت، هتخدمي الفترة الي باقية." 
ابتسم آدم ساخرًا وأومأ قائلًا.. 
-   "تمام.. اتفقنا.." 
توكَّأ العجوز على عصاه بحركة صغيرة مُرتعش القدمين يتبعُه، يزحف آدم بملل يتأمل هذه الأزقة التي لم يزرها من قبل في الإسكندرية رغم تجوله بها من بحري لأبي قير ولكنه لم يرَ هذه الأماكن التي تمثل مدينة داخل المدينة من قبل إلى أن وصلا لعمارة متهالكةٍ غير جميلة المنظر، من طابقين فقط، وكانت مهجورة وهذا استنتجه آدم في لحظة عندما وجدها خالية من النوافذ، بالإضافة لعتمتها.. 
كان العجوز يعيش في الطابق الأرضي، وكانت شقته تتكون من غرفة وحيدة في غاية البساطة لا تحتوي على شيء سوى أريكة مُتهالكة وحصيرة وطاولة خشبية شاعَ السوس فيها، ومنتصب عليها رُقعة شطرنج في غاية الأناقة الكلاسيكية والقطع عليها متراصة بشكلها الصحيح المُعتاد.. 
-"ياه.. يا آدم بقالي أسابيع أو يمكن شهور مجتش شقتي.. كنت قربت أنساها.." 
ذُهِلَ آدم من منظر الشطرنج المرصوص الجاهز للمبارزة، كأن العجوز كان يستعدُّ لهذا اللقاء، أو كان ينتظرُه إن صَحَّ التعبير بعدها تغير تفكير آدم لمنحني آخر حينما لاحظ أن العجوز نَطَقَ باسمه دون أن يخبره به.. 
-   "إنت عرفت منين إن اسمي آدم؟!" 
ابتسم العجوز ببساطة وأجاب دون أن ينظر له متحركًا تجاه الطاولة وجلس على أحد الكرسيين وقال.. 
-   "وإزاي معرفش اسمك وانا سنين منتظرك.." 
تعتبر هذه أول صدمة ضربت آدم في قلبه ومن غير إرادة شَعَرَ بانقباضة تملكت من صدره وشعر لأول وهلة أنه يصدق الأمر.. أو يريد أن يصدق الأمر.. 
ذلك العجوز يَدَّعي أنه يملك علاج لمرضه الذي عجز جميع الأطباء عن إيجاد حَلٍّ له أو حتى كبح جماحه الفتاك داخل جسدِه وصارحوا بقُرب أجله.. 
جلس آدم أمام العجوز يرمُقُه تارة ويرمُقُ رقعة الشطرنج تارة أخرى، وقال للعجوز بلسان مُهتزٍّ كثيرًا عن السابق.. 
-   "إنت مين؟!" 
حرك العجوز أحد جنود الشطرنج إلى الأمام خطوتين وقال وعيناه مُتمركزتان على الرقعة.. 
-   "أوعدك هقولك كل حاجة بعد ما نخلص.." 
بسرعة حرَّك فارسه وردَّ على العجوز بتلهف.. 
-   "مين بعتك ليا؟!" 
سريعًا تقدَّم العجوز بجندي آخر.. 
-”محدش! محدش يعرف قيمتك غيري.. أنا وانت وبس” 
بصعوبة توتَّرَ آدم كثيرًا، وحرَّك فارسه الآخر بشكل عشوائي فقال العجوز.. 
-”حاول التركيز إنت بتلعب على مستقبلك.. ديه حياتك.” 
حرك العجوز جنديًّا ثالثًا من جنودِه ليبرز أن حركاته عشوائية تتمُّ بدون تفكير فأطاح آدم بأحد جنود العجوز بفارسه.. 
-”مش عارف أركز..” 
رغم تقدَّم سنه إلا وإنه يُحرِّك القطع بسرعة مطلقة وكأنه لا يفكر في خُطواته.. 
-   "صدقني يا آدم.. لازم تكسب علشان ترتاح.. متخفش أنا هتساهل معاك جدًّا.. العب وهتكسب.. اختار علاجك وحريتك.. ولا علاجك وخدمتي.. الموضوع اختيار أكتر ما هو مواجهة في لعبة.“ 
نظرات العجوز الحادة تجاه آدم أثارت الرعب، في قلبه ولأول مرة يشعر بمثل هذا الشعور، وهو يُمارِسُ لُعبته التي طالما تألَّق بها وخَدَعَه بصرُه، وهيأ له جميع القطع أمامه قد هبت بهم الحياه ينظرون له.. يتوسلون له أن ينتصر مهما يكلفه الأمر.. 
ولكن آدم وضع يديه على رأسه، ونفذت منه صرخة دون سبب، وأطاح بجميع جيشه وصرخ.. 
-   "أنا منسحب.. إنت الكسبان.. إنت الكسبان.." 
ظل العجوز قُرابة العشر ثوانٍ صامتًا ينظر لوجه آدم المتعجرف الذي يحاول جاهدًا في إخفاء ذُعره وإبداله بنوع من العصبية المصطنعة. أخرج العجوز من جيبه زجاجة رفيعة بها سائل أزرق اللَّون ووضعه أمام آدم وقال.. 
-          "اشربه.. ولما تتاكد إنك شفيت.. هجيلك والي هطلبوا منك هتنفذوا.." 
خرج العجوز من الغرفة وأغلق الباب خلفه، وأخذ آدم الزجاجة وهَرْوَلَ خلفه فهو أيضًا إلى الآن لم يشبع فضوله، ولكنه عندما خرج لم يجده كأنه اختفى.. وألقى نظرة أخرى إلى الداخل، ولكن المفاجأة أن الغرفة كانت خالية من أي مظهر من مظاهر الحياة، اختفى الشطرنج.. الأريكة.. الحصيرة.. كل شيء سوى زجاجة السائل الأزرق التي تمثل الدليل الوحيد على صِدق ما حدث ولكن السؤال الغريب الذي سيطر على آدم لحظات واختفى من عقلِه.. 
العجوز حتى لم يسألني عن مرضى؟! 
مر اليوم الأول. 
 وآدم يضع الزجاجة أمامه ينظر لها مرارًا وتكرارًا دون تَناوُلِها.. 
واليوم الثاني.. 
استمر الحال نفسه وآدم يُفكِّر في الأمر، يعلم أن تناوُلَ مثل ذلك الشيء يعتبر تصريحًا غير مباشر عن تصديقِه لحديث العجوز، وهذا الأمر بكل تأكيد يعلم أنه سيكون محض هُراء ولن يتغير شيء سوى خسارته لنفسه ولمعتقداته، وبذلك سيكون خسر آخر ما يملكه قبل وفاته.. 
اليوم الثالث.. 
آدم يتمدَّدُ بفراشِه ينظر لسقف الغرفة ووهنٌ يتفشى بجسدهٍ يومًا بيومٍ.. ساعة بساعةٍ.. دقيقة بدقيقةٍ، يحاول الاجتهاد لمقاومة ضعفه فينجح تارة ويفشل أخرى ولكنه يقاوم فكرة الموت بذلك الفراش متألمًا وحيدًا.. 
ثم أخذته ذكرى عائدة فقد كان أحب إلى قلبه أن ينسى هذه اللحظة التي قلبت حياته رأسًا على عقب.. 
ما معنى أن تصرفًا لم يستغرق لحظاتٍ يتسبب في دفع حياته ثمنًا له؟! 
و كان ذلك قبل ثلاثة أعوام عندما انتصف الليل وعلت أصوات نباح الكلاب، وآدم الهائم الغائب داخل سكره وغياب عقله اليومي الدائم ينظر إلى أصدقائه وهم يُمرِّرون الحقن المخدرة من يد ليد، ومن وريد لوريد.. 
يتأملهم بشغف وفضول.. 
-          "دماغها أحلى من الحشيش؟!" 
نظر إليه أحدهم وكان كبير السِّنِّ، في عقده الخامس تقريبًا وأجاب.. 
-          "مفيش مقارنة نهائي.." 
صمت آدم وصمت الجميع، وبدأت علامات الراحة تبرُزُ على وجههم قبل أن تنقلب الجلسة لساحة من الضحك الذي تفشَّى فجأة لسبب غير معلوم، كما هو معتاد دائمًا.. 
واستمرَّ آدم في مقاومة رغبته الجارفة في خوض التجربة ليقينه أنه لن يكفَّ عن هذا النوع الجديد من المخدرات، ولكن على كل حال طلب الحقنة.. 
أمسك الحقنة المليئة بسائلٍ أبيض يميل قليلًا للصفرة ملطخة بقطرات دموية طفيفة 
-          "مفيش واحدة أنضف من ديه شوية؟!" 
أجاب صاحب العقد الخامس مجددًا بسخريةٍ وهو يلقي ناحيته بحبل جلدي أزرق اللون لربط زراعه .. 
-          "ما تسترجل بقى واضرب.. محنا بقالنا شهور بنضرب مكان بعض". 
نفذ الأمر.. 
وتلوَّثت دماؤه بالإيدز.. 
ومن هنا تغير كل شيء حين شاهد جسده تُهاجِمُه بعنف بعضُ البقع الحمراء التي تفشت في جسده بعدها بعدة شهور، وعرض عليه أحد الأطباء بسرعة إجراء بعض الفحوصات التي اصطدم بنتيجتها الأطباء.. 
-          "متلازمة الجهاز المناعي!" 
ردَّ بفزع غير مصدقٍ ما يسمعه: 
-” إيه .." 
رد الطبيب بشكل صادم مؤكدًا.. 
-          "إنت عندك إيدز.." 
انتفضَ جسدُ آدم وانقطع حبل أفكاره المؤلم عن زيارتِه اليومية المعتادة بصوت هاتفه المزعج، جذب هاتفه وبرز أمامه اسم الطبيب، تجاهَلَ الاتصال وأغلقَ الهاتف وحاول النوم، ولكن حالته التي سبق ولقَّبها الطبيب بأحلام اليقظة عادت له من جديد.. 
فرأى نفسه يطير فوق حمم بركانيةٍ، شعر بالخوف في اللحظات الأولى خشية السقوط فيها، ولكنه بعد ذلك لاحظ أن حرارتها لا تحرقه، بل كانت تبثُّ به شيئًا من القوة، ثم تحرك بسرعةٍ غير متحكمٍ بحركته، كأن قوة ما تدفعه في طريق طويل، انتهى بنفقٍ مظلمٍ ينتهي بضوء خافتٍ في نهايتِه، حينما وصَلَ وَجَدَ نفسه يقف أمام فتاة مقيدةٍ تصرُخُ.. 
-"سيدي فكني..” 
يجد العجوز نفسه الذي سبق وقد شاهده يتحرك ناحيتها مُخبِّئًا خِنجرًا خلف ظهره.. 
-"سيدي..” 
يرفع العجوز يده في الهواء ليهبط بها مهشمًا قفصها الصدري.. 
استيقظ آدم شاهقًا شاعرًا بالاختناق ودقات قلبه تتسارع، يزداد الاختناق فيصبح عاجزًا كليًّا عن التنفس فيحاول النهوض فزعًا فيسقط أرضًا، فيزحف بصعوبة نحو الزجاجة التي منحها إيَّاه العجوز.. لا سبيل أمامه سواها الآن، يزحف نحوها وكله أمل ورجاء أنها تحمل شيئًا داخلها تمنحه بعض القوة أو تُخلِّصُه من موته المُحدِق الحدوث.. يزحف نحوها ضاربًا عرض الحائط بكل فكرة آمن بها، يعلم أن إيمانه بالشيطان والسحر هو اعتراف ضمني بوجود الخالق يمسك الزجاجة في يده، ويزيل عنها غطاءها ينظر لها لحظاتٍ يشعرُ بشللٍ في أطرافه السُّفلية في عُجالةٍ يبدأ في تناول ما فيها حتى آخر قَطْرةٍ.. ولكن الشلل يستمرُّ وتلتفُّ قدمه اليسرى حول اليمنى شاعرًا باضطراب في دقات قلبه وهي تتباطأ تدريجيًّا.. 
يعلم حينها أن العجوز خَدَعَه وأن السائل مجرد هراء.. 
 يستسلم ليسقط أرضًا يحاول الصراخ، ولكنه يعجز عن ذلك.. 
 يُحاولُ مجددًا لينجح في إطلاق صرخة ذات صوت هزيل لتتوقف دقات قلبُه.. 
*** 
حينما فَتَحَ آدم عينيه بعدها، لم يعد في شقته بل وجد نفسه بالمستشفى.. 
-          "حمد الله ع السلامة.. يا.. آدم صح!؟" 
تجاهَلَ آدم السؤال ونَظَرَ للسيدة الواقفة بجانب الطبيب، كانت جارته الأربعينية شهد غير المتزوجة وعشيقته السابقة قبل امتناعه عنها منذ إصابته بمرضه دون عِلمها بالسبب.. 
-          "أنا فين؟" 
شرع الطبيب في  إجابته فقطعت شهد الحديث.. 
-          "لما سمعتك بتصرخ في شقتك طلبتلك الإسعاف.” 
حاول التعديل من وضعيته وفي جسده بقايا ألم متلاشٍ وحيوية منبعثة بداخله لم يعتدها منذ مدة طويلة، كان يستشعر قوى الشفاء في دمائه، كان يشعر بشفاء كبده ودمائه من فيروسه الأبدي.. 
-          "أنا الدكتور أسامة الشاذلي.." 
رَمَقَه آدم بسرعةٍ قبل أن يقول لشهد بصرامة.. 
-          "أنا عاوز أتكلم مع الدكتور لوحدينا يا شهد لو سمحتي.." 
انسحبت شهد بخجل من المشهد بينما سأل آدم الطبيب بتلهف.. 
-          "أنا كويس؟!" 
نظر أسامة للباب الذي خرجت منه شهد وابتسم.. 
-          "في مشاكل مع المدام ولا إيه.." 
اقترب آدم من الطبيب أكثر وبتلهف أكثر.. 
-          "لأ، إنت فهمت غلط.. مش قصدي كده.. قصدي صحتي كويسة؟!" 
ابتعد أسامة قليلًا عن آدم برهبة طفيفة.. 
-          "في إيه يا أستاذ آدم.. كل الي عندك شوية هبوط من قلة الأكل.. وجابلك زي غيبوبة بسيطة والمدام لحقتك" 
بدون أن يشعر انطلقت منه.. 
-          "طب والمتلازمة؟!" 
لم يفهم الطبيب ما يرمي إليه آدم.. 
-          "مش فاهم تقصد إيه..؟!" 
تحوَّل آدم بنظره إلى الأرض قليلًا غير مصدق احتمالية أن يكون قد شُفيَ ثم نظر للطبيب بسرعة مرة أخرى.. 
-          "الإيدز.. أنا كان عندي الإيدز، عاوز أفحص دمي.” 
لم يرد الطبيب وطالب سريعًا إحدى الممرضات بتحضير غرفة معزولة لآدم، مطالبًا إياها بعمل حظيرة لأخذ بعض العينات الدموية منه، وإرسالها للفحص.. لكنه لم يبالِ كثيرًا بالأمر واهتمَّ بأحد الأطباء الشباب الذي دخل ونَظَر لآدم بتجاهُلٍ وتوجَّه لأسامة بالحديث.. 
-          "مدام ريم مصابة بالوكيميا!.." 
مرت بضع ساعات أخرى وآدم ملازمٌ فِراشه لا يُفارقه أبدًا كوضع أفكاره الحائرة المحتلة كل خلية بعقله، ولكنه قَرَّرَ التهرُّب منها بعض الوقت في رحلةٍ قصيرةٍ داخل المستشفى لتفقدها مُتجاهلا ًشهد خارج الغرفة التي سرعان من تطفلت عليه كالعادة.. 
-          "سلامتك.." 
ابتسم لها بنظرة بسعادة تلحُّ عليه بتقبيلها بشهوة كاد أن ينساها في سنواته الفائتة، ولكنه ما زال يتملك ما بداخله من بقايا شك أنه ما زال يحمل ذلك المرض اللعين، فمنع نفسه عنها، وتلاشت ابتسامتُه وبنفس طريقته السَّمجة معها.. 
-          "شكرًا.. يا عالم لو مكنتيش.." 
اقتربتْ منه بسرعةٍ ووضعت يدها على فمه لتمنعه من استكمال كلماته وتعمدت حَكَّ صدرَها في جسدِه، وزفيرُها الساخن يلفح وجهَه بقوة شديدةٍ يتأمل حركه شفتيها الحمراوين وهي تعتصرهما بهدف إثارته لوهلة، وارتفعت يده ليداعب خصلات شعرِها، وأمسكت هي بالأخرى ووضعتها فوق دقات قلبها المُتسارعة، وأغمض كلٌّ منهما عينيه لثوانٍ قبل أن يقطع أذنه.. 
-          "متخافيش.. اكيد هنلاقي علاج يا حبيبتي.." 
حاولَ إبعاد تداخل الأصوات، وشيءٌ ما أجبره التركيز على ذلك الصوت القادم من الغرفة المجاورة.. 
-          "ديه لوكيميا.." 
فتح عينيه وتوقفت التَّلامُسات بينه وبين شهد، وتركها مسرعًا إلى غرفة ريم وجمال، ووقف أمام بابها يراهما من حيث لا يريانه.. 
-          "متخفيش.." 
أمسكت يده بذُعر وتلألأت الدموع في عينيها، وهي تهمس بنبرات متقطعة.. 
  
  
  
-          "مـ.. مشـ.. عاو.. زة.. أمـووت" 
  
ضمها إلى صدره حابسًا دموعه بقلبه، وشعر آدم بيد شهد على كتفيه وهي تقول.. 
-          "شكلها تعبانة.." 
نظر لها صامتًا وهو يتمنى أن يكون لها نفس حظِّه بأن ترى ذلك العجوز مجددًا.. 
-          "تفتكر هي مريضة بإيه؟" 
رغم علمه بالإجابة وإيمانه الذي تحوَّل من الشَّكِّ إلى اليقين في علاجه وشفائه من الإيدز، لم يجب عليها بسوى.. 
-          "مش عارف" 
*** 
بعدما تأكَّدَ آدم أن دماءه وكبده قد خلوا تمامًا من الفيروس المُسبب لمرض الإيدز رَحَلَ نحو المكان نفسِه الذي تقابَلَ فيه مع العجوز، فلم يجده فاجتهدَ كثيرًا حتى وصل للبيت نفسهِ، فكان خاليًا تمامًا من الحياة. 
اختفى العجوز صُهيب مدة ثلاثة أشهر.. 
حتى عاد من جديد!.. 
  
 (6)
  
بعد مرور ثلاث ليالٍ من محاولة سارة لحرق نور الدين وعمر في القرية، كانت سعدية التي تعيش في البيت المقابل لسارة، حيث كان بيتها أول البيوت المُحترقة بعدما حاوَلَ أحد الشباب تصوير سارة عارية، فانتقمَ منه همَّان تنفيذًا لرغبة سيدتِه، وأحرق البيت عن بكرة أبيه، كانت سعدية تتحرَّك وسط أطلال بيتها وأثاثها المحترق، فكان اللون الأسود الغالب على المكان والرماد منتشرًا في كلِّ ركنٍ من أركان الغرف. ولكن لاحظت قُرب الشرفة هاتف ابنها محمود ساقطًا أرضًا، كان سليمًا بشكل جزئي، فقد كان مكسورًا كسرًا بسيطًا في شاشته، حاولت تشغيلَه، فأضاء معها، فعلمت أنه توقَّف عن العمل إثر سقوطه من ابنها قبل رحيله الأليم.. ارتعشت إضاءته لحظات، فعلمت أن بطاريته توشك على الانتهاء.. 
دمعت عيناها حينما فتحت سجل الصور وأخذت تنتقل بينها وترمُقُ ابنها في الصور المتعددة التي تجمعه مع زملاء دراسته وأخرى لأصدقائه من القرية، وصور أخرى كانت تجمعه مع فتاة أحلامه، كانت تنتقل بعينين باكيتين عما جرى للقرية في أيامها الأخيرة من أمور لم تخطر على بال أحد قط.. حتى وصلت لفيديو مصور فتحته على أمل أن ترى ابنها في صورة متحركة أخيرة.. ولكنها صُعقت حينما رأت سارة تتعرى، فلم يكلف الأم مجهودًا أن تستنتج أن ابنها كان يُصوِّرُها ليلًا من الشُّرفة فاقشعرَّت من الخِزي لتصرفاته الصبيانية، وقرَّرت مسح ذلك التسجيل إلى الأبد، فلا تريد خطأ مراهق يشوب سمعته بعد وفاتِه، ولكنها صرخت حينما رأت نظرة سارة المرعبة نحو الهاتف وإشارتها لأحد الكيانات الغريبة واهتزاز الهاتف في يدي ابنها وصرخته ذُعرًا.. سقط الهاتف أرضًا ولكن الصوت كان ما زال يسجلُ، فسمعت محمود يعتذرُ بقوة.. قبل أن تسمعَ صوتَ تَهشُّم عِظام عُنقِه.. 
فقالت في نفسها متوعدة الساحرة.. 
-”سارة!” 
أخذت سعدية تُهرول نحو الخارج، حيث كان سيد يقف مع بعض الرجال يتناقشون في راتبهم اليومي لأجل إعمار البيت من جديد، كان سيد يعلم أنه يتحمَّل ما لا يمكن لغيره تحمُّله، موت ابنه الصادم لم يكن بالأمر الهيِّن.. فطالما كان يعتمد عليه ويؤهله ليحلَّ محلَّه في رعاية الأرض، ليس هذا وحسب بل أيضًا صار مطلوبًا منه الآن إعمار ما أفسدته اللَّعناتُ والشياطين، كما انتشر في القرية أسلوبُ إطلاق اللَّعناتِ والسُّباب على بلال ليل نهار عما سبَّبه للقرية من تجمُّعٍ شيطاني. 
حينما وصلت سعدية إلى زوجها لم تبالِ بوقوف الرجال، وصرخت وهي تمنح زوجها الهاتف.. 
-”سارة.. سارة مخاوية!" 
سحب سيد الهاتف ونَظَرَ نحو شاشته وباقي الرجال أجبرهم فضولهم على التطلُّع للتسجيل المصور، فشاهدوا الواقعة بالكامل.. 
-”بنت الكلب..” 
*** 
تناسخت، صورة طبق الأصل من سارة، وجلست أمامها كان كلاهما يريد ملابس قصيرة زرقاء عدا أن النسخة التي تجسد فيها جسام كانت تملك شعرًا أشقر مُخالفًا للون شعر سارة الأسود.. 
-”شعري أسود مش أصفر..” 
ابتسم جسام للحظات وصمت متأملًا قسمات وجهها المتجعدة رغم سنها الصغير بعدها قال.. 
-”فشلتي في حرقهم.. وخلتيهم يهربوا” 
أومأت في اصطناع الحزن بعدها نظرت لصورتها المنسوخة الأكثر شبابًا منها بعين ساخطة على شبابها الذي تلاشى منها خلسة وردت بعنف.. 
-”أنا كنت خطتك البديلة، يعني إنت فشلت قبلي.. وكمان فشلت تاني أما محاولتش إبعاد الساحر عن المشهد، ابن بوران الفارسي.. إزاي عرف كل ده؟!  إزاي سبته يتدخل؟!” 
أزالت عن كتفها ما يغطيه من ملابس لتبرز آثار جُرحها وأردفت.. 
-”مكنش المفروض ده يحصل.. إنت السبب، غبي!” 
أومأ جسام في تفهُّمٍ عاجزًا عن الردِّ مُتعجبًا من نظراتها الجامدة القاسية.. 
-”إنتِ صح..” 
تحركت سارة نحو الشرفة تنظر للقرية المحترقة من حولها بينما جلس جسام على فِراشها بعدها قال.. 
-”محتاجك في مهمة أخيرة” 
حركت رأسها نافية الأمر سريعًا.. 
-”مفيش مهام قبل ما تنفذ الجزء بتاعك.. اتفقنا، حاجة أدام حاجة” 
ردَّ جسام متوقعًا تلك الكلمات منها.. 
-”الصبح هتلاقيهم مربوطين هنا.. وبالليل هاجي أخد جثثهم ونتفق على المهمة الجديدة". 
أومأت سارة دون ردِّ منتظرةً ما كانت تحلم به منذ أعوام، مُقابلةً المغتصبين بعدما نجحت في قتل أحدهم وهربت قبل أن تظفر بالاثنين الباقيين، تشعر بانتشاء وسعادة وهي تعلم أنه بعد سويعات ستشرب من دمائهم حرفيًّا كما وَعَدَها جسام..
 
(7)
  
بعد عدة شهور.. 
في المرة الثانية التي تقابَلَ فيها آدم مع صُهيب اتخذت المقابلة نمطًا مختلفًا أكثر عن سابقتِها، تعانقت شهد معه وتبادلا القُبلات واللَّمسات، لعق نهديها في نَهِمٍ فصارت تزأر بشغف. سنوات مرت وآدم يحيا حياة الرُّهبان لا لقاءات حميمية، لا مشاعر متبادلة، كان كثير الاشتياق لشهد رغم تقدُّم عُمرِها عنه إلا أنه كان يشعر معها بدفء لم يجده مع الفتيات صغيرات السنِّ. بعدما انتفضا كلاهما وسقط كل منهما على جانبي الفراش مُتعرقي الأجساد، مُضطربي الأنفاس.. 
-”ليه كنت بتهرب مني؟!.. كنت قربت أنساك، كان لازم أنقذك يعني عشان تفتكرني!.. بعدت كتير عني من غير سبب، رغم إن أنا عمري ما طلبت منك حاجة.“ 
اقترب منها آدم وطبع قبلة على جبهتها، ثم وضع رأسه على صدرها وشرع في بكاء هيستيري، فضمته إليها أكثر، ودمعت عيناها لدموعه التي لا تفهم سببها، شعرت أنه كان يحمل الكثير داخله، ويعجز عن الشرح أو التوضيح، فعزمت على عدم طلب المزيد من الفهم عن اختفائه، وأن تكتفي بالاحتفال بعودتِه ولكنها لم تمنع نفسها من التفكير في رحيله المفاجئ إن تكرر في المستقبل القريب كما سبق أن فعل. 
سَكَنَ كلاهما على نفس الوضعية، وغاصا في نومٍ عميق، كان أكثر راحة لشهد منذ وقتٍ طويل بينما آدم كان كذلك في السويعات الأولى من منامه قبل أن يرى ذلك الوجه المُجعَّد الذي يعرفه من جديد يضحك له، فتبرُز له صفُّ أسنانه الممتلئة بالفجوات المعتمة.. 
-”حمد الله على السلامة..” 
سأله آدم.. 
-”اختفيت فين؟! سألت عليك في منطقتك قالولي إن محدش عايش في البيت.. أنا حتى معرفش اسمك” 
أومأ العجوز وأجاب.. 
-”صُهيب.. اسمي صُهيب” 
سأله آدم من جديد لإشباع فضوله.. 
-”منين كنت تعرف مرضي؟!” 
أجابه صُهيب في تعجُّبٍ قليل.. 
-”إنت قولتلي..” 
لم يفهم آدم كلامه جيدًا.. 
-”يعني إيه قولتلك؟! أنا قبل اليوم إياه عمري ما شوفتك.” 
ضحك بهدوء.. 
-”حصل صدقني! إنت بس مش فاكر..” 
رد آدم.. 
-”مش بس مش فاكر.. أنا كمان مش فاهم.” 
أخرج صُهيب من جيب قفطانه مخطوطة صغيرة ومنحه إياها.. 
-”قابلني في العنوان ده، نُص الليل.." 
أخذ آدم الورقة، وأردف صُهيب.. 
-”روح دلوقتي..” 
استيقظ آدم بهدوء في فِراشه، فوجَدَ شهد قد رحلت عن شقته، فنظر للساعة وجدها الواحدة ظهرًا، فعلم أن نومه تخطَّى العشر ساعات، كان في بداية الأمر لا يتذكَّر الحُلم ورؤيته للعجوز صُهيب، ولكنه فور نُهوضِه من فِراشه وَجَدَ المخطوطة نفسَها بجانبه، فخطفها وتذكَّر مُقتطفات من المنام، فتح الورقة وقرأ ما فيها.. 
مقابر المنارة – مدفن أحمد رمزي 
كان يستحيل على آدم إيجاد مدفن بعينه في ظُلمة منتصف الليل، حينما ذهب ونجح في التسلُّلِ لداخل المقابر في ظُلمات الليل حيثُ السكون والهدوء المُرعِب، أخذ يتحرك بين المدافن باحثًا الاسم المُراد وهو يعلم أن بحثه ذلك من الحُمق كأنه يبحث عن إبرة في كوم من القش، فاستمرَّ الحال قرابة الثلاث ساعات بلا جدوى حتى وَجَدَ دخانًا يخرج من بعيدٍ تحرَّك ناحيتَه بخُطوات خفيفةٍ، فكان العجوز بجانب أحد المقابر. 
اقترب منه آدم ورَمَقَ اسم المقبرة الواقف أمامها صُهيب فكانت هي المَنشودة.. 
-”اتأخرت!” 
أجابه آدم.. 
-”إزاي كنت هلاقي مقبرة، وبعدين اشمعنى هنا؟!” 
ألقى صُهيب لفافة تبغه وأمسك بعصاه وتوكَّأ عليها ليجلس مُسندًا ظهره لصخرة المقبرة، مجيبًا على سؤال آدم.. 
-”أهله قالوا إن الدفنة تمت تبع الحكومة، عشان محدش يحضرها، لأن مكنش فيه جثة أصلًا.. كل الجثث إلى رجعت من الموقع كانت ناقصة إيد أو رجل.. أما رمزي الوحيد الي مكنش موجود!“ 
عقل آدم يتساءل: مَنْ رمزي؟! أيُّ جثة؟! عن أي شيء يتحدث ذلك المُخرِّفُ؟! 
ينتقد آدم عقله في اللحظة نفسها: مُخرِّف حامل علاجًا لمرض الإيدز! 
-”أنا مش فاهم حاجة..” 
-”هفهمك..” 
جلس آدم بجانب العجوز محاولًا إيجاد معلومة واحدة تفيدُه لفهم ما يحدث من حوله، أخرج العجوز سيجارةً أخرى وأشعلها عارضًا بأخرى على آدم فرفَضَ بمللٍ.. 
-”لازم تعرف إنك أنت السبب في كل حاجة يا آدم، أول مرة شوفتك فيها  كانت.. يجي من ستين سنة مثلًا، يمكن أكتر شوية أو أقل شوية معدتش فاكر..” 
أحس آدم أن العجوز يستخفُّ بعقله، فكاد أن يلكمه على وجه ليجبره على قول ما لديه، ولكنه تعلَّمَ ألا يستبق الأحداث، فلم ينسَ أن ذلك العجوز هو من منحه علاجًا لفيروس كاد أن يُنهيَ حياتَه.. 
-”عارف إن الكلام غريب عليك، ومش مفهوم..” 
أومأ آدم.. 
-”وأما شوفتنى إيه الي حصل، إزاي بدأت كل حاجة؟! وقصدك إيه بكل حاجة؟” 
** 
عام 1940 
وجهت السيدة كلامها لصُهيب في حُزنٍ بالغٍ.. 
-”نفسي أعرف مين الي بيسرقني يا شيخنا.. الشيخ واصف قالي إن الحل عندك، وإنك يامه قدمت المساعدة للغلابة الي زيي، أنا تحت أمرك! وتحت أمر الأسياد في كل حاجة يطلبوها.. بس أعرف مين! أعرف مين حتى لو مش هعرف أرجعهم، الشك وحش أوي يا شيخنا.” 
ألقى صُهيب بالبخور في المبخرة التي أمامه، فتصاعد دخانها ليخيم على المكان وسألها.. 
-”وإيه المسروق منك؟!” 
أجابته بلهفة.. 
-”السيغة كلها.. دهب.... فلوسي كمان كلها، شكيت في كل الناس حتى جوزي، شكيت في عيالي.. بس، أنا عارفة إن عمرهم ما يعملوا كده.. بس هيكون مين غيرهم!، لازم تقولي يا شيخنا.” 
أدرك صُهيب الحالة التي تعيشها السيدة فأشفق على حالها، وعزم على منحها الإجابة في أسرع وقت ممكن.. 
-”متخافيش كل حاجة هتتحل والمسروق هيرجع، اسم أمك إيه بالكامل؟” 
** 
قطع آدم حديث صُهيب .. 
-”وإيه علاقة ده بكلامنا؟!..” 
أجابه صُهيب.. 
-”اصبر.. كل حاجة مرتبطة ببعضها، مفيش حاجة صدفة، كل حاجة حصلت وبتحصل حلقة في سلسلة كبيرة، لو عاوز تفهم إديني فرصة أفهمك كل حاجة.” 
*** 
بعدما رحلت السيدة المتجاوز عمرها نصف العقد السابع ، جلس مكانه وشرع في تلاوة بعض العزائم الخاصة بتحضير خادم الجان الخاص به، يومها كان الوضع مختلفًا كثيرًا مع صُهيب حتى أبى الخادم الحضور، أخذ صُهيب يُعيدُ العزيمة مرةً تلو مرة.. لا انتصاب في الشمع المحيط به، لا علامة على حضور أي كيانٍ حوله، استمرَّ الحال على نفس الوضع حتى اهتزت الأرض بقوة من تحته، فارتعش معها جسدُه وصرخ مَذعورًا.. 
 أحسَّ أنه أخطأ في إلقاء العزيمة، وأنهم جاؤوا للانتقام منه، ولكن شكه لم يكن على حق.. 
 إن ما حدث كان مختلفًا كثيرًا.. 
*** 
صمت صُهيب ليرى إن كان آدم متفاعلًا مع الحديث الذي حرص بشدة على أن يسرده بشكل مُثيرٍ ليجذب انتباه الفتى لسماعه وتصدقيه فيما بعد.. 
آدم.. 
-”كمِّل، وبعدين.." 
بلع صُهيب لُعابه وأومأ كأنه يُخاطِبُ كيانًا ما وقال.. 
-”شوفتك!" 
*** 
في الفراغ تشكلت فجوة أمام صُهيب شاهد من خلالها آدم مُلوِّحًا بيده، كان لا يفهم صُهيب مَنْ ذلك الشاب ومِن أين جاء؟! وما الذي يحدث؟!.. 
-”إنت مين؟!” 
-”دور عليا ولاقيني.. آدم.. اسمي آدم شاهين، إسكندرية.. وابقى إديني ديه.” 
ألقى آدم له بزجاجة ذات سائل أزرق، متطابقة مع نفس الزجاجة التي سبق ومنحها إيَّاه العجوز في اللقاء الذي جمع بينهما قبل أيامٍ من تلك الواقعة.. 
*** 
آدم.. 
-”يعني أنا كان معايا علاجي؟! وأنا الي جبتهولك؟!..” 
صُهيب.. 
-”استنى، صدقني ديه مش أغرب حاجة هحكيها النهاردة.” 
*** 
بعد عامين من الواقعة تكرَّر السيناريو نفسُه، وظهرت الفجوة من جديدٍ، وبَرَزَ آدم خلالها أمام صُهيب فتذكَّره في الحال، وألقى صُهيب سؤاله سريعًا هذه المرة قبل أن يرحل ذلك الشاب غريب الأطوار.. 
-”إنت بتيجي منين؟!” 
تجاهَلَ آدم الإجابة وردَّ السؤال بآخر.. 
-”عارف إنك شغوف بالحياة الأبدية، نفسك تستعيد شبابك..” 
بلهفةٍ ردَّ صُهيب.. 
-”نفسى..” 
ردَّ آدم.. 
-”حاول تساعد أحمد رمزي.. لو أنا حاسب صح هتقابله بعد أربعين سنة تقربيًا.” 
بسخرية.. 
-”وتفتكر يا ابني أنا هعيش أربعين سنة كمان..” 
أجابه آدم بثقةٍ.. 
-” هتعيش متخفش..” 
*** 
قَطَعَ آدم حديث صُهيب عن ذكريات غريبة سبق أن عاشها مع آدم الذي لا يتذكَّر أي شيء يقوله ذلك العجوزُ.. 
-”مين أحمد رمزي؟” 
ردَّ صُهيب.. 
-”ده السؤال نفسه الي سألته لنفسي وقتها.. وإيه علاقة مساعدتي للشخص ده بالحياة الأبدية، وإيه الضمان إني أعيش أربعين سنة كمان؟ وقتها كنت قربت من الستين”. 
-”وبعدين؟!” 
-”مقدرتش استنى الأربعين سنة.. وأعيَّش نفسى على أمل كداب في الخلود، فقررت إن أنا الي أتحرك نحو الهدف، طالما الخلود مرتبط بأحمد رمزي ده.. ليه أستناه يجيلي أما ممكن أجبره أنا على كده.. أما طلبت من الخادم يعرف مكان الشخص المقصود كان المقابل غالي جدًّا المرة ديه.” 
-”إيه كان مقابلهم؟..” 
-”قربان بشري.. جثة.. فقتلت بنت جت عشان تتجوز، وللأسف مكنتش المرة الأخيرة الي أضطر أقتل فيها.” 
*** 
بدأ صُهيب عهدًا جديدًا مع الجان بعدما سمح لنفسه بتقديم القرابين البشرية، كانوا يعلمون في تلك الأثناء خطورة بقائه في المكان والقرية، فكان إخفاؤه وتهريبُه من المكان أمرًا لا بد منه خصوصًا بعد منحهم جثة الفتاة العذراء. حينما تقابَلَ صُهيب مع إحدى الشخصيات ذات السلطة في عالم الجان كان يُدْعَى الملك صارفش سأله عن سبب بحثه عن تلك الشخصية التي تُدعى أحمد رمزي خاصة بعدما وجد الملك أنه مجرد طفل لا يتعدَّى العشر سنوات.. 
-”معرفش، بس متأكد إن بمُساعدتي ليه هكون خالد.” 
ظل الملك صارفش صامت ناظرًا لصُهيب متأملًا تجاعيد وجهه وحلمه نحو البقاء أبد الدهر، فشعر بالغرور في نفسه لامتداد أعمارهم عن أبناء آدم، فاعتدل في جلسته وسأله.. 
-”لم ينجح أيُّ إنسانٍ في نيل الخلود سوى اثنين، وكان مصيرهما شديد الأسى، الأول الساحر موسى السامري ونهايته أسير بجزيرة نائية، وأما الآخر تلميذه مراش بن بوران الفارسي، وانتهى به المطاف أسيرًا داخل قبر مراقب بأشد حراس عالمنا.. وسر الخلود مدوَّن في مخطوطات السامري المفقودة.. ولكن ما علاقة كل هذا بذاك الطفل؟!” 
كان صُهيب لا يعلم أي شيء عن علاقة ذاك الطفل بتلك الأقاويل التي تحدَّثَ بها الملك، حتى لم يكن يعلم أن هناك سحرة قبله امتلكوا الهاجس نفسه نحو الخلود بل نجح منه معلم وتلميذه في نَيْلِه، فتحمَّس للفكرة أكثر وشعر أن الأمر ليس مُستحيلًا.. 
-”معرفش..” 
سأله صارفش مجددًا محاولًا جمع معلومات أكثر.. 
-”مَنْ أخبرك أن هناك رابطًا بين أحمد رمزي والخلود؟!” 
قال صُهيب.. 
-”وأنا بحاول استدعاء خادمكم الكريم، ظهر ليا شاب.. مننا وبلغني أدور عليه، وأديله سائل..  وفي زيارته التانية بلغني إني لازم ألاقي الطفل ده وأساعده، وبلغني إن سر الخلود مرتبط بالمساعدة ديه!” 
كان الحديث غريبًا وغير مفهوم، فكيف لإنسان يقطع اتصال بين بشري وجانٍّ ويتدخل لتغيير بعد الأحداث المستقبلية.. 
-”ما اسم هذا الفتى؟..” 
-”آدم.. آدم شاهين”. 
-”ارحل الآن، اختفِ نهائيًّا عن قريتك، وغدًا سنخبرك بمكان الطفل المُراد.” 
*** 
آدم.. 
-"وهربت؟..” 
صُهيب.. 
-”هربت..” 
آدم.. 
-”وبعدها بلغوك بمكان الطفل؟!” 
صُهيب.. 
-”تاني يوم الخادم قالي على المكان، فضلت أتتبع الطفل ده ليل نهار.. طفل طبيعي عادي مش قادر أفهم إيه الي ممكن يمتلكه يوصلني للخلود.. تقريبًا تمن سنين وأنا مش قادر ألاقي سبب إن الطفل ده أو الشاب الصغير ده ممكن يجيلي في يوم من الأيام.. لحد يوم مهم جدًّا" 
*** 
كان صُهيب ينفِّذُ طقسَه اليومي في مُراقبة الشاب أحمد رمزي في كل خطواته حتى يكون على مَقربةٍ منه لزيادة فرصة لقائهم وطلب الشاب المساعدة منه، سنوات من عدم اليأس، سنوات بلا أي حدث وحيدٍ في حياة الطفل ينبئ بكونه مختلفًا أو مُتميزًا.. 
يومها اقتحم صُهيب بيت الفتى خلسة، حاول البحث داخله عن شيءٍ يُخبرُه فيها عن طريق الخلود! كان يعلم أنه كلما استمرَّ في ذلك الأمر ازدادت نظرته لنفسِه بكونه صار أحمق عجوزًا متعلقًا بأحلام لن تحقق أبدًا.. يُسيطرُ عليه اليأس لحظاتٍ ينبذها بقصة السامري وابن بوران الفارسي فيقنع نفسه بكونه ليس أقل منهم شأنًا، ولكنه لم يدرك أبدًا بكونه قطعة شطرنج في أيديهم طوال الوقت.. 
  
دخل عليه رمزي وكان رجلًا خمسيني العُمر، صُعِقَ من منظره، فكان ردة فعل صُهيب غير منطقية وغريبة.. حينما سَحَبَ خِنجره ناحرًا رقبته وهبَّ مُبتعدًا عن المكان بالكامل.. 
*** 
صرخ آدم مصعوقًا من كم الرِّقاب التي أطاح بها ذلك العجوز.. 
-”دبحته؟!” 
أومأ بعدم اهتمام.. 
-”الغريب أن جد أحمد رمزي كمان اتعرض للسطو في بيته، واما رفض دبحوه هو كمان والصدفة إن رمزي وقتها كان تمنتاشر سنة، نفس عمر أحمد لما أنا قتلت ابوه!” 
لم يفهم آدم إلامَ يُشير صُهيب، فحاول الاستفسار.. 
-"وإيه علاقة كل ده ببعضه؟ وإيه علاقة كل ده بيا؟” 
اجابه صُهيب.. 
-”العلاقة أما قابلت الملك صارفش وبلغني عشان أجيب أحمد عندي، لازم أقنعه إن موت جده وموت أبوه مرتبطين بلعنة.. وإن حياته في خطر!” 
تساءل آدم.. 
-”وليه يساعدك في حاجة زي ديه؟!” 
فردَّ صُهيب.. 
-”في البداية مكنتش أعرف، كان مهتم جدًّا بتنفيذ كلامك.. كان عارف إنك عاوز تحيي السامري وابن بوران، أنا الوحيد الي كان بيتحرك على عماه وسطكم.” 
فقال آدم مستنكرًا الحديث.. 
-”سامري مين؟ وابن بوران إيه؟..” 
استمرَّ الحديث ثلاث ساعات أخرى، تارة كان آدم مُندهشًا، وتارة مُتأمِّلًا، لحظة يصدق وأخرى يستنكر، صُهيب يكمل حكاية بلال، بعدها جيهان وعلاقتها بجسام، يمرُّ الوقت ويأتي ذِكْرُ نور الدين وعمر، آدم ينصت لكل هذا دون تعقيب ملحوظ، فقد كان الصمت هو أبلغ ردٍّ حتى يأخذ الفرصة الكافية للتأكُّد من صحة المعلومات، خاصة أن صُهيب ذكر الكثير من الأسماء التي ليس من الصعب التحرك خلفها.. 
ولكن في لحظة خطر سؤال لم يُقاوِم آدم رغبته الجامحة في قوله.. 
-”كلامك متسلسل بصورة كويسة! صحيح أحداثك غريبة، ولكن تسلسلها طبيعي، بس مش فاهم بردو ليه الملك صارفش عاوز يساعد في إحياء السامري أو ابن بوران، إيه الفايدة؟!” 
تنهد صُهيب بعدها قال.. 
-”زمان قبيلة الجان الأحمر كان ليها مكان مميز جدًّا، امتلكت القوة والنفوذ كانوا من أقوى القبائل أو المملكات في العالم.. عالمهم أقصد.. كانوا ظلمة، غزو مملكات كتيرة، جيوشهم كانت قوية وفي كل مكان.. بس مع سقوط مصر و هزيمتها في حربها ضد بلاد فارس، وكمان ضياع المخطوطات الخاصة بموسى السامري وأسر ابن بوران.. تراجعت المملكة وسقطت بشكل كبير أوي، وبدأ عصر الحروب.. دامت الفوضى قرون طويلة، حتى بدأ عصر جديد في عالم الجان،  وبدأ القانون يبقى حاسم أكثر في التعاملات مع البشر.. حتى السحر الأسود بقى في حدود أوي وله شروط كبيرة.. مش زي الأول.. لأنهم اتهموا أن البشر هم السبب الرئيسي في اقتتال الجان وبعضهم،  أما ظهرت إنت زمان و بدأت تتحرك في طريق تحرير ابن بوارن الفارسي من مدفنه، الملك صارفش تابع الموضوع عن قُرب، فعرف إن الجان الأحمر هو المستفيد الوحيد من حركة زي ديه، فرجوع الساحر موسى السامري والساحر ابن بوران الفارسي وعقد معاهدة بسيطة معاهم ممكن يضمنلهم مكانة أفضل من مكانتهم..  الملك صارفش كان عارف إن الجان الأحمر لسه عندهم نفس التمرد وحلمهم في الرجوع للقيادة قائم، كان عاوز يوقعهم في الفخ ده، يمشوا في مشوار طويل ويحرروا فعلًا موسى السامري وابن بوران الفارسي، وبعدها ينجح هو بالاتفاق مع كذا قبيلة تانية من عالم الجان لقتلهم وبكدا يبقى كسر شوكة الجان الأحمر للأبد.. ده غير كم القيود والعواقب الي هتقع عليهم بعد ما يتكشف اتصالهم بعالم البشر تاني ومحاولة إيحاء السحرة.” 
سأله آدم.. 
-”بس قبيلة الجان الأحمر هي الي أسرت ابن بوران، إزاي ممكن يتحالفوا معاه؟!" 
إجابة صُهيب.. 
-”عشان النقطة ديه، قرروا يخلصوا من ابن بوران الفارسي والتعاون يكون مع جسام مش ابن بوران.. بالمناسبة جسام يبقى قرين ابن بوران الفارسي." 
آدم.. 
-”بس حسب كلامك إن جسام كمان اتعرض للأسر..” 
صُهيب.. 
-”جسام مصلحته بالتصالح معاهم عشان يوصل لحريته الكاملة.. الموضوع بينهم يعتبر شغل.. مصلحة أدام مصلحة، حتى جسام عارف قرار الهجوم عليهم في القصر زمان مكنش غير مقابل الزئبق والقرابين، عارف إن القبيلة ديه تبيع نفسها مقابل أي حاجة” 
حينما انتهى آدم من مقابلته مع صُهيب كان الشمس قد بدأت في الشروق، فيسرت كثيرًا من عملية خروجه من المقابر شارد الذهن، لا يجيد التفكير في أفضل التصرفات الآن، حكايات غريبة قصَّها عليه ذلك العجوزُ، حكايات كان آدم بطلها، وقصص عن لعنات كان آدم جزءًا من بدايتها! ماضي غريب لا يتذكر آدم عنه شيئًا، لا تفسير سوى سفره عبر الزمن للماضي لمقابلة ذلك العجوز! 
 ولكنه ما زال لا يفهم ما الذي سيجبره على فعل تصرف مثل هذا؟! 
كان ذلك السؤال يشغله أكثر عن كيفية قيامة بتلك الرحلة التي لم يسمع عنها سوى في الحكايات و الأفلام!.. 
ابن بوران الفارسي 
 جسام 
 لميس عاهرة المعبد.. 
عاد لذهنه في لحظة سماعه لصوت احتكاك إطارات سيارة كادت أن تصدمه، نظر لسائقها ببرود والأخير تتعالى صيحاته بالسباب، ابتعد عن المكان غير مبالٍ بالأمر واستمرَّ تفكيره في تلك الحكايات الغريبة.. 
سأل نفسه عن تلك الرحلة العائدة للماضي، فهو يعلم بل متأكدٌ أنه لم يقم بها بعد! إذن بإمكانه تجاهل الأمر بأكمله، وعدم الانخراط فيه، فهو لا يعلم ما الذي سيجبره على ذلك؟ بالتأكيد هناك سبب قوي سيدفعُه لنصيحة العجوز بضرورة مساعدة أحمد رمزي، حيث البداية لتحرير ابن بوران وشيطانه جسام تمهيدًا لكسر قيود موسى السامري!. 
ولكنه تذكر فجأة أن ذلك العجوز هو من منحه علاج الإيدز، فلولا تلك الزيارات القديمة ما كان حصل على علاجه أبدًا وكان تحت التراب الآن.. 
ولكنه عاد بالتفكير من جديد: لماذا لم ينصح العجوز بمنحه العلاج فقط بدون الانخراط في أمر اللعنات وتحرير مخلوقات يعلم الله وحده شرها على الجميع لو امتلكت الحرية من جديد؟ 
في بيته مَكَثَ سُويعات محاولًا جمع شتات الأمر بأكمله داخل رأسه، فالأمر متشعب كثيرًا ومتشابك مع شخصيات كثر وأزمنة مختلفة، فجلب ورقة وبدأ في كتابة الأمر في نقاط محددة محاولًا فهم المزيد.. 
أ: نشأ خلاف حاد بين موسى السامري وموسى بن عمران بسبب عبادة قوم موسى الصنم الذهبي الذي سحره السامري. 
ب: قام بعد ذلك رجال موسى بن عمران بتتبُّع موسى السامري، وقاموا بضربه حتى سقط مغشيًّا عليه، وبعدها استعانوا ببعض السحرة لأسره في جزيرةٍ مهجورة. 
ج: هرب مراش بن بوران الفارسي ومعه مخطوطات السامري وبدأ في التعلُّم منها كل شيء دوَّنها معلمه. 
د: تحرر مراش بن بوران الفارسي من قرينه جسام. 
ه: قامت لميس بخيانة ابن بوران الفارسي وجسام وأسر كليهما داخل أحد القبور المسحورة. 
و: قام آدم بزيارة للعجوز صُهيب لمساعدة رمزي! 
ز: تعاون العجوز مع إحدى مملكات الجان في مساعدة رمزي وتوجيهه لتحرير ابن بوران من جديد 
ح: قام جسام بتجنيد رموز بشرية، بهدف إعادة موسى السامري من أسره. 
بعدما أتم كتابة تلك النقاط أعاد قراءتها مُجددًا بتركيز أكثر، فلاحظ اختفاء المخطوطات من حكاية العجوز بعد أسر ابن بوران الفارسي، ففكر في كيفية عدم مسائلة لميس أو عاهرة المعبد في حيازة تلك المخطوطات، فلو تمتلك تلك المخطوطات بالتأكيد ستحاول أن تعلمَ ما بداخلها وقد تحصلُ على الخلود! 
إذن هناك احتمال لا بأس به أن عاهرة المعبد ما زالت على قيد الحياة، هي الوحيدة التي تمكَّنت في الماضي من إسقاط ابن بوران وجسام. 
 أخرج آدم من جيبه العنوان المدوَّن فيه عنوان جمال وأسرع لمراقبته، وكان لأول مرة يقرر مخالفة أوامر صُهيب، فكان عازمًا على نصح ذلك الطبيب بالابتعاد عن جسام. فعلم أنه الطبيب نفسه الذي سبق أن رآه في المستشفى مع زوجته التي تعاني مرضًا خبيثًا بدمائها، فاستنتج سريعًا لماذا جمال سيكون اختيارًا جيدًا للشيطان؟.. 
تمت المقابلة الأولى بينه وبين جمال بعد عدة أسابيع والتي تم ذكرها بالكامل في كتاب الثالوث، وانتهت بمنح آدم جمال مذكرات بلال ليرى فيها أثر التعامل مع جسام، إنه مهما يكن وعد جسام سينتهي الأمر بالسُّقوط في الوحل.. 
قام آدم بعد ذلك بزيارة للبحث عن عمر، فهو يعلم أنه ضابط وصديق شخصي لبلال، فكان إيجاده ليس بالأمر الصعب عليه، فالتقى به مرة داخل مكتبه والذي قابله عمر بمللٍ .. 
-”أفندم!” 
داعب آدم شعره لحظات مفكِّرًا في الكلمات، بعدها قال.. 
-”كلامي ممكن يكون غريب أو جنون..” 
ابتسم عمر بسخرية.. 
-”شوفت من الجنون كتير.. إتكلم.” 
اندفع آدم دون تفكير.. 
-”فيك حاجة كويسة تخلي قبيلة بني القماقم أو الملك صارفش يرفضوا تحالفك مع جسام، أكيد لمسوا فيك التمرد وعدم الخضوع زي بلال!” 
صُدم عمر من حديث آدم ورَمقَه في شيء من الرهبة، فكان ذلك الغريب بالنسبة له يعلم معلومات عن جسام أكثر منه شخصيًّا.. 
-”إنت مين؟! وعرفت الكلام ده منين؟!” 
أمسك آدم بكوب الماء الموضوع أمام عمر، وألقى به داخل جوفه بعدها أجابَهُ.. 
-”أنا.. الكلام صعب يتحكي ومليان تفاصيل كتيرة متداخلة ومتشابكة، وأنا لحد دلوقتي مش مستوعب أوي الموضوع بشكل كامل”. 
أومأ عمر في تفهُّمٍ بعدها قال.. 
-”حاول تحكي جايز معلوماتنا تكمل بعضها..” 
مضى نصف ساعة من سرد آدم تفاصيل لقائه مع صُهيب، وتفاصيل أخرى عن علاجه من أحد الأمراض المُزمنة القاتلة وتفاصيل أخرى عن السفر عبر الأزمنة، كانت مستوى حديث آدم غير مقنع بالمرة لعمر فشعر بكذب كل كلامه وتراجُع تلك الأحاسيس  لعدم تصديق آدم نفسه فيما يقول.. 
-”حسوا إننا قربنا من قتل الشيطان فبعتوك تحكي الحكايات ديه؟!” 
-”تقتل مين؟!” 
-”جسام..” 
-”قولت إن كل واحد يقول الي عنده، أنا قولت لازم أحكي”. 
-”مهما كان مين الي بعتك، بلغه إننا هنقتل الشيطان النهاردة!" 
-”مش غريبة إنك بتقولي الكلام ده؟! مش خايف أكون تبع جسام.” 
-”لو جسام يعرف، أو إنت  تبعه مكنش شكل النقاش هيبقى خالص، إنت تبع تاني مصلحته إن جسام يعيش” 
-”ما أنا ممكن أبلغه؟!” 
-”لأ، مصلحتك إنه ميعرفش إنك موجود..” 
-”ليه؟!” 
-”في حد بيستغلك يا آدم، لو كلامك صحيح.. يبقى ليه متأكد أن صُهيب بيقول الحق! ليه إنت مش قطعة شطرنج في إيده بيحركك بيها، لا سافرت عبر الزمن  ولا غيره.” 
-”طيب وهتقتل جسام إزاي؟!” 
-”الراهبة مريم، هي الي إدتني طريقة.. أتمنى تنفع ونحرقه.” 
-”مين مريم؟!” 
  
انتهت المقابلة بين عمر وآدم وفور خروج الأخير من المكتب اهتز هاتفه فأخرجه ونظر لشاشته، لم يظهر له رقمٌ، فلمَسَ شاشتَه لاستقبال المكالمة، وقرَّب الهاتف من أذنه فسمع صوتًا عَلِمَ سريعًا أنه صوت صُهيب.. 
-”عظيم..” 
-”صُهيب؟!” 
انقبض قلبه لأنه ظن أن العجوز يعلم ما يسعى إليه آدم من إفساد الخطة، وأنه يتحرك بشكل عكسي عم تم تحديده، فلم ينصح جمال بالذهاب، بل نصحه بالابتعاد، ولكن صهيب قطع قلق آدم للحظات.. 
-”كل المؤشرات بتقول إن جمال ناوي يروح القرية لاستعطاف جسام!” 
الغبي! 
صمت آدم لا يستوعب صدمة حديث العجوز.. 
-”إنت متأكد؟!” 
-”أظن..” 
-”طيب..” 
-”ممتاز يا آدم.." 
صمت كلاهما لحظات بعدها تساءل صُهيب في حيرة.. 
-”ليه روحت لعمر؟” 
تردد آدم و بدأ في النظر حوله ظنًّا أن العجوز يراه الآن.. 
-”كنت.. كنت بحاول افهم هو ناوي على إيه؟!" 
-”وبعدين؟" 
-”كان عندك حق عمر مينفعش..” 
ضحك صُهيب.. 
-”جمال مفيد أكتر.. جمال هو القادر على القتل مش عمر". 
صدمه سوءُ الظَّنِّ بجمال في كل موقف بدا له جمال إنسانًا حسن السمعة والخلق لا يملك القدرة على إيذاء حشرة زاحفة.. 
-”قتل؟!” 
-”آه.. نسيت أقولك عشان يتم اكتمال تجنيد الفيل، لازم يقتل روح بريئة.” 
-”قصدك جسام ممكن يعالج ريم، مقابل روح تانية؟!" 
-”بالظبط روح مقابل روح!” 
انتهت المكالمة وآدم يفكر في الخطوة الصحيحة الواجب اتخاذها في تلك اللحظة، التحرك ناحية تلك الراهبة لمحاولة فهم المزيد منها، أم العودة لجمال لمخاطبته مجددًا لضرورة التوقف عن تلك الرحلة التي لا يعلم مدى خطورتها، نوى للحظات الذهاب لجمال ولكنه تراجَعَ في اللحظة نفسها حينما تذكَّر أن صُهيب قد عيَّن مراقبًا له قد يكون غير بشري لمراقبة تلك تحركاته ونقلها. فكان الذهاب للراهبة أقل خطرًا فيمكنه إبداء الأسباب وشرحها، أما رُجوعه لجمال في تلك اللحظة فلن يمثل سوى التردد والتمرد والغضب.. 
ولا حاجة في ذكر إن حديث عمر في شان احتمالية كذب صُهيب تشغل حيز لا بأس به في عقل آدم، وفي تلك الأثناء سيكون من منحه العلاج صُهيب نفسه، وسيكون هناك احتمال ضخم أنه كما منحه العلاج، يمكنه إعادة المرض له. 
وقف آدم أمام البناية الخاصة بالداخلية مُتسائلًا نفسه عن الخطوة الواجب اتخاذها الآن.. 
فقرر الذهاب للراهبة مريم.. 
   
 (8)
حينما بدأت الشمس في الغروب، كان آدم يقف أمام دير الراهبات لمقابلة مريم، يأمل ألا يكون هناك مُتتبِّعٌ له في ذلك المكان حتى لا يضطر لاختلاق الأعذار عن وجوده، لا يعلم بالضبط ما المفترض قوله، في نهاية حديثه مع عمر أخبره عن ضيق صبرها ولهجتها العربية الفصحى التي وصفها عمر بالمملَّة! طرق آدم الباب ففتحت له إحدى الراهبات.. 
-”كنت.. كنت عاوز أقابل السيدة مريم.” 
سألته في رِيبةٍ وغضب، فهي لم تنسَ بعد زيارة عمر المتوتر دائمًا بالنسبة لها وارتعاش حديثه وعدم ثقته بنفسه وتهديده في غير محله بكونه ضابطًا، وإجبارها على مقابلة مريم.. 
-”إنت مين؟!” 
أجابها.. 
-”بلغيها آدم.. آدم من طرف عمر.. المفروض إنه كان هنا من قريب.” 
تفهَّمت الأمر وصدق ظنُّها بكون هؤلاء المجانين لن يكفُّوا عن تلك الزيارات، وفكرت في ضرورة تغيير مكان الدير في أقرب فترة ممكنة، لا تعلم مَنْ مَنَحَ كل هؤلاء العنوان وتاريخ مريم السابق عن مُمارستها للسحر الأسود قبل توبتِها وعودتِها لنور المسيح.. 
-”هبلغها..” 
في الداخل كانت ملامح الغضب واضحة على السيدة مريم كثيرًا، فخرجت شديدة الانفعال وصرخت فيه.. 
-”أبلغت صديقك، أنني لم أعد كما كنتُ في الماضي..” 
لم يكن يتوقع عصبيتها، وصفها آدم بضيق صبرها، ولكنه لم يصفها بانعدام أدنى مستويات الذوق من أخلاقها.. 
-”أنا مقصدش أقطع خلوتكم، بس عمر بلغني إنك الوحيدة الي عندك الحل لكل ده.. قالي إنك أدتيله سلاح أو خطة أو طريقة لقتل الشيطان!” 
سخرت من قوله.. 
-”بل أنا أبلغته أنني لن أشارك في قتل أحد.. أنا فقط منحته مُخدِّرًا، صديقك يكذب أو لم يُحسِن إيضاح الفكرة، منحته ذلك لأنني رأيتُ في عينيه الضَّعف وفي كونه فريسة سهلة للشيطان.. احتمال تساعده واحتمال لا.. “ 
أومأ آدم متفهمًا الحديث، بعدها حاول شرح سبب زيارته.. 
-”ممكن آخد من وقتك شوية..” 
أجابته.. 
-”باختصار قل ما لديك..” 
تردد آدم للحظات وشرع في السَّرد، ولكنه تراجَعَ عن الفكرة سريعًا وأخذ يلتفت حوله.. 
-”تعرفي توفري مكان محدش يسمعنا فيه؟!” 
حسبته يقصد الراهبات.. 
-”الراهبات لا تهتم بحديثك..” 
فقال موضحًا أكثر.. 
-”مش شرط الي يسمعنا بشر!..” 
أومأت مريم بعدما فهمت ماذا يقصد بحديثه فأجابته مُطمئنة إياه.. 
-”لا تقلق.. ذلك المكان غير قابل للاختراق، إننا في حماية الرب هنا.” 
فبدأ آدم السرد.. 
-”أنا كنت مريض بالإيدز!.. وفي يوم قابلت عجوز وإداني أكسير الحياة وخفيت!..” 
توقف آدم عن الحديث مُتابعًا رد الفعل على ملامح مريم الجامدة.. 
-"أهذا كل شيء؟!” 
اندفع.. 
-"لا لا.. بس.. صُهيب بيقول إن أنا الي إديته العلاج ده في الماضي، وطلبت منه إنه يساعد عالم آثار عشان يوصل لقبر ما، اعتقد شخصية ساحر من بلاد فارس.. أظن اسمه مراش بن بوران الفارسي، ومعاه اتحرر شيطان أو كائن ما اسمه جسام.. صُهيب قالي إنهم كانوا صحاب بعدها اختلفوا.. كلام كتير مش فاكره كله، بس فاكر إنهم بيحاولوا ينفذوا طقوس ما لتحرير ساحر أعظم منهم بكتير.. اسمه موسى السامري، نفس الشخصية الي خلت اليهود تعبد العجل الذهبي..” 
لم تعقِّب طوال حديث آدم فتوقف الأخير عن الاستئناف مُنتظرًا أي كلمة مؤيدة أو حتى معارضة ليتفهم موقف حديثه، فباغتته بسؤالها.. 
-”أين صديقك عمر الآن؟!” 
أجابها آدم.. 
-”ناويين يقتلوا جسام.. بمساعدة بلال، نسيت بلال ده كان من أقرب أصدقاء جسام لحد ما وصله الشيطان للإعدام، معرفش إيه الي حصل بس عارف إنه ليه دور كبير في الخطة ديه.” 
نهضت مريم من مكانها وقالت دون النظر لآدم.. 
-”يتم خِداع صديقك الآن.. يجب أن تمنعه من إتمام خطته، لأنه يتحرَّك نحو الفخ الذي نصبه له بلال والشيطان، وبعدها أحضره معك إلى هنا!”. 
-”أنا مش فاهم..” 
-”ليس هناك وقت.. نفذ ما أقوله لك.” 
-”ولو صُهيب سألني كنت هنا بعمل إيه، أقوله إيه؟!” 
-”لن يسأل ولن يعلم شيئًا..” 
-”بس هو.." 
-”أخبرتك ألا تقلق..” 
أومأ آدم وانسحب من المكان سريعًا، في الخارج استقلَّ دراجته البخارية وعاد لمكتب عمر، فوجده قد رحل، وحينما تساءل عن مكان ذهابه لم يمنحه أحد إجابة، فأخذت الأمور تترجم وتترتب داخل عقله أكثر، جسام وبلال يخدعان عمر، إذن بالتأكيد الطقوس ستنفذ في أرضهم، وما أروع من البيت الملعون بالقرية! طالما كانت أرضًا خصبة لممارسة تلك الأمور. 
حاولَ قَطْعَ الطريق عليهم لإيقافهم ولكنه تفاجأ من وابل طلقات النيران التي حاول بلال إسقاطه بها، بخفة وبرشاقة تفادها، وباستخدام سلاحه الذي سبق واشتراه من إحدى تجار المخدرات منذ كان يعيش معهم وتتبع خُطاهم في كل مكان.. واستمرت المطاردة حتى شعر آدم بحرارة درجاته، فعَلِمَ أن هناك طقسًا سحريًّا يُمارَسُ عليه فهبَّ قافزًا من درجاته نحو من أعلى الكوبري.. 
ذكرت تلك الواقعة في كتاب الثالوث 
  
وصل آدم للشاطئ سابحًا وألقى بجسدِه على إحدى الصخور في ألمٍ وصَرَخَ بقوة لإخفاقاته المُتعدة والمستمرة، يعلم أنه كلما فشل في خطوة سيؤول به إما لمعرفة صُهيب تمرده وينتهي به الحال ملازمًا الإيدز من جديد أو في أحسن التقديرات سيعود من جديد لخطة صُهيب، وسيكتمل التحالف مع قبائل الجان وتلك الأمور الغريبة وغير المنطقية والتي لا يعلم هل كونه جزءًا من تلك الخطة وقد يقدمه أحدهم قُربانًا لأحد ملوك الجان في أي لحظة، فكر في العودة لمريم من جديد لعلها تملك حلًّا مؤقتًا لما يحدث له، فاهتدى به الحال لذلك الأمر فهو أفضل الخيارات له الآن.. 
** 
-”أين عمر؟! ألم أخبرك أنه لا بد أن توقفه..” 
-”حاولوا يقتلوني..” 
-”أغبياء..” 
-”هو إيه الي هيحصل..” 
-”يريدون الإيقاع بصديقك..” 
-”قصدك هيقتلوه؟!” 
-”لو نجح جسام في خطته، عمر سيكون قربانًا لملوك الجان، أما الآن نور الدين هو من يسعى جسام لقتله، نور الدين رمز البراءة.” 
-”المفروض أعمل إيه دلوقتي..” 
-”يجب أن تذهب لابن بوران الفارسي، وتسرد القصة له بأكملها.” 
-”وبعدين؟!” 
-”أخبره أنك لا تفهم شيئًا، وأنت كذلك حقًا.. لا تقلق ابن بوران سيحتويك ولو تأكَّد من ولائك له ستكون تحت ظلاله وحمايته.. هو الوحيد القادر على حمايتِك الآن.” 
  
-”وصُهيب؟!” 
-”أخبره أنك ذاهب لابن بوران الفارسي.. أخبره أنك اكتشفت أنه فارس جسام، وأنه ستظل معه بشكل دائم حتى تتمكن من الإيقاع به في لحظات تقديم القرابين حتى لا يهرب، أخبره أنك ستكون عينهم مع الساحر الفارسي.” 
-”يعني أفهم صُهيب إني بعمل لصالحهم ووجودي مع ابن بوران هيكون عشان ميهربش أبدًا، وهفهم ابن بوران إني بعمل لصالحه عشان يفهمني أكتر إزاي كنت بتحرك بين الأزمنة وليه كان هدفي إني أحرره من القبر رغم إن أنا معرفش موضوع القبر ولا مكانه ولا حكايته إيه أصلًا..” 
-”بالضبط” 
-”وبعد كده؟!” 
-”تعود لي مجددًا..” 
-”طيب تفتكري هقدر أقنعهم كلهم بكده..” 
-”لا أعلم، يجب عليك ذلك.” 
-”طيب صُهيب لو سألني إزاي عرفت..” 
-”أبلغه أنك علمت مني..” 
-”وابن بوران كيف اكتسب ثقته..” 
-”حدثه عن استغلال جسام وبلال لعمر ونور الدين.. هو الوحيد القادر الآن على ردع جسام لبعض الوقت ومنح الجميع فترة سلام وهدنة.."
  
نَجَحَ آدم في تنفيذ كل ما أمرته به الراهبة مريم، واكتسب ثقة ابن بوران وذهب الأخير للقرية لإيقاف حرق سارة لنور الدين وعمر كما سبق وذكر تلك الواقعة بالكامل في كتاب الثالوث.. 
لم يشك صُهيب في صدق حديث آدم، وحينما سأله عن سبب ذهابه لدير الراهبات أبلغه بما حفظه من حديث الراهبة مريم، فلم يكذب الحديث، لأنه لم يجد سببًا لكذب حديث آدم، فهو مَنْ بدأ الأمر بأكمله.. 
تم تهريب جيهان من سجنها وحُكم الإعدام.. 
تم قتل جيهان وأخذ دماء ابن بوران.. 
تم تحرير السامري.. وتقديم ابن بوران الفارسي كأول قربان.. 
شرع جسام في رسم باقي الخطة لتقديم باقي رموزه للملك آشور.. 
رسم الخطة لتقديم سارة وجمال وبلال قرابين.. تمهيدًا لعودة كامل قوة السامري ومعرفة مكان المخطوطات، وتحرير الجيش ومنح صلاحيات كبرى لمملكة الجان.. 
 
السُّقوط
   (9)
 
في خشوع كبير انحنى جسام احترامًا لموسى السامري، واستمرَّ على تلك الحالة لحظات حتى أذِنَ له الأخير بالنهوض، فببطء جَلَسَ جسام على ركبتيه، وظلت عيناه لا ترتقيان إلا سوى قدمي أعظم ساحر في التاريخ، تقدَّم موسى نحو الشيطان الذليل وبيد حانيةٍ ضَغَطَ على كتفه، وأجبره على الوقوف أمامه، فوقف جسام دون أن تتلاقى الحدقات بعضها ببعض.. 
-”كان غبيًّا حينما قرر الانفصال عنك!" 
لم يرد جسام واكتفى بالإيماء إجابةً على الحديث، فأكمل السامري.. 
-”كنت الجانب الذي أحببته في ابن بوران الفارسي، أنت تلميذي المُطيع، جانبك الآخر كان المتمرد ويستحق ما ناله..” 
 أجابه جسام بخشوع.. 
-”بالتأكيد سيدي..” 
تراجَعَ السامري خطوتين نحو الخلف، وتحرَّك ناحية كرسي في نهاية الغرفة الخالية من كل شيء عدا بعض الشموع المنتصبة نيرانها في ثباتٍ وصمود غير طبيعي، كانت موجودة في أركان الغرفة الأربعة، جلس السامري على كرسيه المُطعَّم باللَّون الذهبي والذي اتخذ هيئة ملكية قديمة نحته السامري مؤخرًا ليقدمه هديةً لسيدهِ، رفع السامري قدمًا فوق الأخرى، هَبَطَ جسام في بطءٍ على ركبتيه مجددًا بينما قال موسى السامري.. 
-”قطعتَ شوطًا كبيرًا على مدار سنواتك الأخيرة لتكسر قيودي، ما الذي دعاك لفعل كل هذا؟! بحسب ما رأيتُ منك أنك تمقُت البَشَرَ، بينما أنا كنتُ دائمًا أستعبدكم وأسخِّرُكم لخدمتي..” 
رَفَعَ جسام رأسه لحظاتٍ ناحية السامري وبعدها هَبَطَ ببصره نحو الأرض مجددًا، وأجاب بلسانٍ مُرتعش.. 
-”شرفٌ لنا سيدي خدمتك، عالمي كله تحت إمرتك.. فماذا سنريدُ أفضل من حاكم عادل سيعطينا جزءًا من أرضنا المسلوبة على أيدي بني قومه؟! كنتَ دائمًا عادلًا، منبوذًا لكونك الحكيم.. أخذت لقب ابن الشيطان لكونك أردت فقط منح الجان حقَّهم.” 
ضحك السامري ساخرًا.. 
-”لا تُعظِّم الأمور، أنا أنوي ذلك حقًّا لكنني أريد مِنكم الكثير..” 
قال جسام.. 
-”لا يهم سيدي.. المهم أننا سنعود مجددًا” 
قال السامري غير مصدقٍ حديث جسام.. 
-”جسام، أعلم أن أمر عودة قبيلة الجان الأحمر للأرض ليس ما يهمك.. لماذا منحتني الحرية؟!” 
اندفع جسام في احترام.. 
-”عفوًا سيدي.. ما لي أن أمنحك الحرية أبدًا..” 
ابتسم السامري.. 
-”دعنا من المسميات.. فقط أخبرني الحقيقة” 
صمت جسام فأردف السامري.. 
-”كنتَ تريد قتل ابن بوران الفارسي، كنتَ تريد الخلاص!” 
توتر جسام ولم يرد ولكن السامري أضاف.. 
-”أنا لست غاضبًا.. أنا أحترم رغبتك، ابن بوران الفارسي كان يجب أن يموت!” 
أومأ جسام في هدوء ولم يُضِفْ أي كلمةٍ.. 
-”حدثني عن القرابين، نريد العودة للميدان في أسرع وقت ممكن! جيش العمالقة متحمس كثيرًا لدهس جبابرة الأرض، أتعلم حقًّا قبيلة الجان الأحمر مكان المخطوطات؟!” 
أجاب جسام.. 
-”يقول الملك آشور، إنهم في مكان شديد الحصانة!” 
-"والقرابين؟!” 
-”الفارس قُتل وقدمت جثته للملك آشور كأول قربان.” 
-”والفيل؟!” 
ابتسم جسام في خُبثٍ.. 
-”جمال كان مصيره شديد الأسى، ونهايته كانت سريعة، فلم نحتَجْ لخطط، كل شيء تم بشكل غير مُتوقَّع.” 
*** 
عاد جمال لبيته قرابة منتصف الليل بعد يوم طويل وشاقٍّ من العمل في المستشفى الخاص به، كانت الحياة استتبت بعض الشيء بعدما قام بقتل جيهان كما طلب منه جسام، ولم يسمع قط عن ظهور أي جُثثٍ بالمكان، فصدق أن الأمر انتهى بالفعل وتناسَى ما حدث، وحاول التعايُش مع الأمر، وكلما آلمه ضميرُه ذكَّرَ نفسَه أنه كان العاجز الضعيف، فيهدأ ألمُه قليلًا. كان يحمل صندوقًا صغيرًا به عقد ذهبي ابتاعَهُ لزوجته منذ قليل.. 
-”ريم..” 
لا رد، يعلم أنها لا تنام أبدًا قبل قُدومِه.. 
فشك أن تأخره زاد عن الحد لدرجة دفعتها لتغفل دون إرادتها.. 
-"ريم..” 
لا إجابة، تحرك نحو غرفة نومه، فكانت زوجته بالفِراش كما توقَّع، اقترب منها مبتسمًا من جمال هدوئها وهيئتها الملائكية. لمسَ قدميها.. 
-"ريم..” 
صُعق من برودة وتخشُّب جسدِها، فدفعها بقوةٍ مذعورًا.. 
-"ريم.. ريم..” 
لا إجابة، لا يصدق ما يراه أمام عينيه.. 
-”ريم.. ريم.. أرجوكِ” 
لا نبض، لا دقات قلب.. 
 كل شيء ساكن.. 
غادرت رُوحُها في سكون.. 
-”ريم.. لا يا ريم..” 
تغلبت عليه الدموع وصارت تنهمر منه بقوةٍ.. 
-”أنا قتلت جيهان عشانك.. قالي روح مقابل روح.. مقاليش إنه هياخد الروحين.. أرجوكِ متسبنيش..” 
استمر الحال واستمرت كلماته ولم يحصل على إجابة فنهض صارخًا.. 
-”جسااام..” 
لا جسام.. 
 لا ريم.. 
لا شيء.. 
بغضب سقط داخل حالة هيستيرية وبدأ في تهشيم كل شيء حوله، وصراخاته لا تنقطع أبدًا، بعدها هُيِّئَ له أنه سمع صوت ريم تناديه، فعاد إليها، وجدها على نفس حالتها جثة هامدة.. 
-”ريم؟!..” 
لم يشعر بنفسه وتحرَّك نحو شُرفته كالمغيَّب وضغط بيده على السور الخاص بها واعتلاه، نظر للأعلى، وصار يتمايلُ ببطءٍ نحو الخلف، بدأ اتزانه بالاختلال، فأغمض عينيه، واستسلم لتيار الهواء.. 
أومأ موسى السامري في رضا.. 
-"عظيم!..” 
ابتسم جسام.. 
-”نعم سيدي.. خدمنا الحظ..” 
تساءل السامري.. 
-”وماذا عن القلعة؟!” 
صمت لحظات جسام يفكر، فاندفع السامري.. 
-”أفشلت؟!” 
أجابه جسام في الحال.. 
-”لالا سيدي، لم أقصد هذا.. ولكن أمر سارة كان أكثر تعقيدًا من جمال." 
*** 
تجسد جسام في هيئته الحقيقية تلك المرة لمقابلة سارة، كان كلاهما يعلمُ أنها المرة الأخيرة، يومها ظلت تنظر إليه بهيئته المقززة وبعدها انفجرت ضاحكة.. 
-”حسبت شكلك مخيفًا أكتر، ده همَّان مرعب عنك” 
شعر جسام بالإهانة ولكنه تجاوز الأمر.. 
-”أكيد عارفة إن ديه المرة الأخيرة الي هنتقابل فيها..” 
أومأت ضاحكة.. 
-”عارفة..” 
صمت كلاهما لحظات ولكن سارة قطعت الهدوء.. 
-”قولت طلب مقابل طلب.. رغم إنك أخدت دمي بدون مقابل!” 
أومأ جسام وظَلَّ صامتًا، فأردفت سارة.. 
-”تسمع مني ولا أسمع منك؟!” 
قال جسام.. 
-”قولي طلبك..” 
ردت.. 
-”القرية..” 
لم يفهم جسام.. 
-”يعني إيه؟!” 
قالت بصرامة.. 
-”طلبي الأخير، إن محدش لا يخرج ولا يدخل للقرية ديه تاني.” 
تعجب جسام.. 
-”وأنا هقدر أعمل كده إزاي؟!” 
أجابته.. 
-”حراس من الجان الأحمر..” 
اندهش أكثر.. 
-”إزاي بتعرفي؟!” 
ضحكت ساخرة.. 
-”صحيح همَّان مُتعب في طلباته، لكن مفيد بردو.” 
أومأ جسام موافقًا على طلبها فأضافت.. 
-"ها وإنت؟!” 
أجابها.. 
-”الشاذ حفيد ابن بوران.. آدم.“ 
نظر جسام لساعة الحائط المعلقة على الحائط وبعدها أردف.. 
-”هو موجود في القرية حاليًا..” 
قاطعت الحديث.. 
-”اعتبره انتهى..” 
اندفع جسام معدلًا الأمر.. 
-”لا، مقصدش إنه يموت..” 
فتساءلت.. 
-”أمال؟!” 
أجابها.. 
-”تجبريه على رحلة.. لازم يسافر خلال الزمن ويبلغ صُهيب إنه يساعد أحمد رمزي على تحريري وابن بوران من المقبرة!" 
أومأت سارة في تفهُّمٍ.. 
-”اتفقنا!” 
قال جسام قبل أن يغادر.. 
-”لازم تنجحي، لولا خروجي عمرك ما كنتِ هتاخدي حقك.” 
** 
قال السامري.. 
-”مثير.. وذكي..” 
أجابه جسام.. 
-”هذا ما تعلَّمناه منك سيدي..” 
ابتسم السامري في غرور.. 
-”أكمل..” 
** 
حاول أهل القرية الهجوم المباغت على بيت سارة للإمساك بها بعدما شاع بالمكان كله عن كونها حليفة الشيطان الحقيقية، وأنها مَنْ كانت تُشعلُ النيران في بيوتهم، وأنها المتسببة الرئيسية في قتل محمود بعدما قام بتصويرها وهي تقوم ببعض طقوسها الشيطانية. فلما حاول أهل القرية التجمهر أمام بيتها في الليلة نفسها التي غادر فيها جسام المكان للمرة الأخيرة خرجت لهم من النافذة ترتدي السَّواد، نَظَرَت إليهم بغضبٍ، فصاح أحدُ الفتيان.. 
-”كشفنا كل حاجة..” 
ابتسمت في البداية وهي تنظر لنفس الفتى بتركيز شديد مُتجاهلةً جَمْعَ البشر فبثت الخوف في قلبه، وتراجَعَ للخلف قليلًا، فضحكت بقوةٍ ساخرةً، قطع ضحكتها صوت آخر قادِمٌ من الجهة اليسرى للتجمْهُر.. 
-”هنحرقك يا سارة..” 
شرد ذهنها لحظاتٍ والابتسامة نفسها لا تغادر ملامحها وقالت.. 
-”نار!..” 
صمت الجميع يراقبها بعدها أردفت.. 
-”بحب النار..” 
بدأت رائحة شواء تخيم على المكان مع اندلاع صرخات الفتى الأول، أخذ يجرى في المكان متألمًا والجميع يبتعد عنهُ، والرعبُ يُسيطر على الجميع، ينظرون تارةً لسارة وتارةً للفتى الذي بدأت أوردته في الاحتراق، بدأت بقع حمراء تظهر على جسده بالكامل، وتساقَطَ عن وجهِه غِطاؤه الجلدي حتى سَقَطَ على ركبتيه وقد صار كتلةً دمويةً حمراء قبل أن يشهَقَ للمرة الأخيرة ويسقطَ بين الجميع جثةً هامدة.. 
-”من النهاردة كل حاجة هتبقى بحساب.. مفيش حد هيدخل ولا هيخرج من القرية ديه، مفيش غير قانوني أنا، أي محاولة للتمرد عقابها النار،أي محاولة.. أي محاولة من أي شخص مش هتعجبني مصيرها الموت.. مفيش شرطة، مفيش حكومة، إنتم معزولين عن الدنيا، وصدقوني ده لمصحتكم إنتم.. برة العالم كله شر، انما هنا هيسود العدل وأي محاولة لكسر العدل ده، عقابه النار.. النار بس.” 
ملامحهم هائمة لا تصدِّقُ ما يحدث حولهم، أخذ كل منهم يُغادِرُ الموقعَ نحو بيته مهرولًا، جميعهم تقريبًا فكروا في الهروب ليلًا، ولكنهم خائفون من الفكرة نفسِها، فلا أحد يعلم مَنْ يعاون سارة، مَنْ يمنحُها تلك القوة وتلك النظرة القاتلة، أهو جانٌّ أم قبيلة كاملة؟ الكل غادر المكان، ولكن سارة صاحت من جديد منادية لخمسة رجال في الأربعينيات من أعمارهم عدا واحد كان في العشرينيات.. 
-”إنت..وإنت.. وإنتم.. تعالوا.” 
توقف الخمسة في الحال ونظروا إليها في خوفٍ.. 
-”هتيجوا معايا مشوار مهم..” 
أومأ جميعهم في ذُلٍّ تجنبًا لبطشها الذي ما زال لا يعرف أحدٌ ما مِقدارَه، فقد تعددت حالات الحرق والقتل في الأيام الأخيرة، بيوت محترقة وأسهم تخترق الصدور، كل شيء تحوَّلَ في القرية الهادئة لكابوسٍ مُرعبٍ لا تفسير له ولا أحدَ يعلمُ نهايتَه أبدًا. 
*** 
موسى السامري.. 
-”كيف حولتها لتلك الشخصية؟!” 
أجابه جسام.. 
-”صدقني ذلك الأمر الوحيد الذي لا أفهمه حتى الآن، هي مَنْ تحولت بإرادتها” 
السامري.. 
-”وأين كان آدم في تلك اللحظات؟” 
ترجَّلَ آدمُ عن درجاته البخارية، وأخذ يُتابِعُ مشهد تجمْهُر سكان القرية أمام بيت سارة وصيحاتها وحَرْق الفتى وغيرها من الأمور السابق سَردُها، أخذ يتابع في صمتٍ وفي ذهولٍ أيضًا، فقط سمع كثيرًا عن سارة، ولكنه لم يكن يتخيل أن الأمر بهذه الصورة المرعبة، فلم يجد فيها جانبًا إنسانيًّا مُضيئًا، يجب إنقاذ حياتها بسببه، برزت أمامه مجرد مسخ تتلذذُ بتعذيب البشر. 
تراجَعَ كثيرًا عن فكرة تدخله لإنقاذ سارة من تقديمها قربانًا للملك آشور، فبدى أمامه أنه الحل الوحيد لإنقاذ هؤلاء من تلك المرآة الساحرة، للمرة الأولى الذي يؤيد فيها آدم تقديم أحدهم قربانًا،  استلقى درجاته من جديد، وحاول الخُروجَ من القرية، ولكنه حينما شارفَ على الابتعاد شعر باختلال توازنِه كأنه يسبحُ عكس تيار البحر، أو بتعبير أدق كأنه يحاولُ اختراقَ موجة تسوماني، شعر بألم شديد في وجهه كأن أحدًا وجَّه له لكمةً قويةً فسقطَ على إثرها أرضًا، شعر بأن عظام إحدى قدميه تهشمت وأخذت الدماء تنسال من رأسه، فمَسَحَ دماءه وحاول النُّهوضَ، لم يستطع وارتعشت الصورة أمامه، فعَلِمَ أنه على وشك الانغماس داخل حالة إغماء، ولكنه رَمَقَ من بعيدٍ سارة وحولها خمسةٌ من رجال القرية قادمين نحوه، فتمنى لو مات الآن، فمصيرُه مع تلك المرآة يعلم أنه لن يكون بالأمر اليسير. 
السامري.. 
-”مِنْ أين علمتَ بوجود صُهيب؟!..” 
جسام.. 
-”تتبعت الماضي، طالما حاول ابن بوران داخل القبر التواصُلَ مع أي إنسان أو جان لمنحه الحرية، فكان لا بد من سببٍ في نجاحه المرة الأخيرة، وحينما نظرتُ للأمر عن كثبٍ وجدتُ أن صُهيب لعب دورًا مهمًّا في ذلك الأمر.. وباستمرار البحث وجدتُ أنه أتمَّ ذلك بفعل زيارة آدم له، تلك التي تمت عبر الزمن، والتي لا أعلمُ كيف فعلها حتى الآن!” 
السامري.. 
-”ولماذا يرغب آدم في تحريركم؟!” 
جسام.. 
-”أعتقد أن آدم هو آخر نسل ابن بوران الفارسي، أراد إرث جَدِّه الأكبر." 
السامري.. 
-”حسنًا، أليس المفترض بقتل المترابط أن تُقتلَ أنتَ؟!” 
ضحك جسام.. 
-”سيدي، هذا لو تم قبل أن يعود آدم للماضي ويخبر صُهيب بضرورة إنقاذنا، أما لو فعلها بعد ذلك فلا أهمية للأمر.” 
السامري.. 
-”أنتَ عبقريٌّ..” 
قال جسام باحترام.. 
-”أنتَ المُعلم..” 
حينما استيقظ آدم وَجَدَ نفسه على كرسيٍّ مُقيدًا، حوله الرجال الخمسة وسارة تتوسَّطُهم بوجهِها الممسوخ وجسدها النحيل وشعرها غير المُنسَّق وملامحها المخيفة، ابتسمت فبرزت فجوات بين أسنانها.. 
-”كلب ابن بوران الفارسي.. التابع” 
 بخوفٍ قال آدم.. 
-”إنتِ عاوزة إيه؟” 
أومأت ونظرت للرجال مِنْ حولها، بعدها ردت على السؤال بآخر.. 
-”إيه الي جابك هنا؟!، تقتلني زي ما سيدك كان عاوز؟” 
-”جيت عشان أنقذك، جسام هو الي هيقتلك عشان تبقي قربان لجيشه.” 
-”جسام الوحيد الي قدر يساعدني، تعرف.. جميل أوي إحساس القوة، كنت مستغربة زمان ليه اغتصبوني؟! ليه بلال استغلني في بيته؟ وليه نور حاول يحقق نجاحه على حسابي؟ لأنهم كانوا يقدروا! إحساس القوة وإنك تقدر تعمل أي حاجة في أي حد مُمتع..” 
-”سارة..” 
قطعت حديثه بصفعةٍ قويةٍ على وجهِه.. 
-”دلوقتي لازم تزور صُهيب، وتبلغه إنه يحرر جسام وابن بوران.. لازم تبلغه إنه يساعد أحمد رمزي، لازم كل شيء يحصل زي ما حصل، لولا ده مكنتش إنت هتبقى ساحر ولا أنا هبقى قوية.. لازم كل حاجة تحصل زي ما حصلت بالظبط..” 
-”بس معرفش هقدر أعمل كده إزاي..” 
-”طالما ظهرت في الماضي، يبقى قدرت فعلًا إنك قادر تعمل كده.. لازم تعملها دلوقتي قبل ما أخليك تعملها بطرق كتيرة تانية.. مش هتخرج من هنا غير ما تنفذ ده، حتى لو فكرت تهرب بالموت مش هسيبك تموت.. أظن إنت المترابط الي بيقولوا عليه، إنت الوحيد الي لو انتحرت دلوقتي مش هيكون ليك وجود في الماضي، وبكده جسام يختفي من الوجود! إنت حفيد ابن بوران الفارسي”. 
كانت تلك الليلة الأسوأ في حياة آدم، فقد شَهِدَ فيها اللَّكمات تهبط عليه من جميع النواحي، تعرَّض لأشد أنوع التعذيب لإرغامه على السفر عبر الزمن! صار يصرخ بكونه لا يستطع فعل هذا، ولكن سارة لا ترى سوى هدفها، فيسبها تارةً، ويلعنُ نفسَه تارةً أخرى، يتمنى الموت في لحظةٍ وفي أخرى يتمنى تنفيذ رغبتها وإنهاء ذلك التعذيب. كلما اقترب من حالة الإغماء تهدأ اللَّكماتُ ويتركونه قليلًا ليستعيد جزءًا بسيطًا من عافيتَه، فتسألُه مجددًا الرحيلَ وتنفيذ أوامرها، فيكرر عجزه، فيعود التعذيب أشد وأقوى. وحينما يئست سارة في تلك الليلة قررت منحه وقتًا حتى ساعات الصباح لتفكِّرَ في طريقة أخرى لإجباره على تنفيذ ما تريد. 
في فجر اليوم ذاته ساد سكون ظاهري القرية، الكل مختبئ داخل بيته في تلك القرية المنعزلة، كلما حاول أحدٌ الخُروجَ لم يتمكَّنْ، كأن الرياح تدفعُه نحو الداخل، كلما حاول أحدٌ الاتصال بالشرطة لا استجابة يتلقَّاها، الجميع في القرية يعلم الآن أن لا مُخلص من سارة سوى الخالق وحدَه. يومها تشكل همَّان لسارة متعجبًا من كمِّ التعذيب الذي هبطت به على جسد الفتى.. 
-”ميعرفش..” 
رفعت حاجبها بإصرار.. 
-”هفضل أضرب فيه لحد ما يعرف..” 
استنكر همَّان تصرفها وعُنفها غير المبرر ومجهودها المبذول هباء.. 
-”إزاي؟!، كلامك مش منطقي” 
صمتت لحظات، بعدها ابتسمت وتهلَّل وجهُها.. 
-”أظن عرفت هعمل إيه..” 
صباح اليوم التالي أمرت همَّان بإحضار أحد أربعة اطفال من القرية، وحينما حاول الاستفسار نهرته بشدةٍ، فانحنى لها احترامًا وتحرَّك منفذًا الأمر. 
وقفت سارة أمام آدم.. 
-”لازم تبلغ صُهيب دلوقتي..” 
أجابها صارخًا.. 
-”معرفش.. ليه مش مصدقاني، لسه مجاش الوقت الي أكتسب فيه المهارة ديه.” 
أومأت في يأسٍ وأشارت لأحد المساعدين لها من رجال القرية، فتحرَّك وأحضر لها أحد الأطفال الذين سبق وخَطَفَهم همَّان، كانت طفلةً في الثالثة من عمرها، مذعورة مما يحدث حولها، تصرخُ مُناديةً أمها.. 
وضعت سارة يدها على رأس الطفلة ونظرت لآدم وقالت بصوت بحاد.. 
-”روح لصُهيب..” 
نظر آدم للفتاة الصغيرة وهو يعلم داخله أن سارة يستحيل أن تُؤذيَ تلك الفتاة، فقد سبق وقرأ قصة حياة سارة وكمَّ الظلمات التي تعرضت لها، فعَلِمَ - رغم كل ما حدث منها -  أن داخلها نقطة مضيئة نحو الفتيات أمثالها.. 
-”معرفش..” 
ابتسمت له، وبحركة سريعة خاطفة هشَّمت عُنُقَ الفتاة، فسقطت في لحظتها جثة هامدة وسط ذهول مُساعديها الذين لم يتوقعوا تصرفًا مثل هذا، فصاح فيها أحدهم.. 
-”ليه كده..” 
وشَرَعَ آخر في الانقضاض عليها فصرخت.. 
-”همَّان..” 
فتثبتهم جميعهم في مكانهم، كانوا مقيدين عاجزين عن الحركة، ونظرت لآدم من جديد.. 
-”روح لصُهيب..” 
أخذ يصيح فيها.. 
-”معرفش.. معرفش، أقسم بالله ما أعرف...” 
أومأت وطلبت من همَّان جلب الطفل التالي، لحظات ودخل طفل صغير كان في الرابعة من عمره يبكي بحُرقة.. 
-”عمو، اسمع كلامها..” 
وضعت سارة يدها على رأسه وشرعت في تكرار التصرُّفِ نفسِه، فصاح آدم ليوقف ذلك.. 
-”استني، استني يا سارة..” 
تركت الفتى مكانه واقتربت من آدم.. 
-”هتروح؟” 
أومأ بالإيجاب، فانتظرت لحظات أي طقوس له فلم يفعل، فعلمت أنه ما زال مُتردِّدًا فلكمته بقوةٍ.. 
-”يلا.." 
لم تمنحه فرصة للحديث، وهبطت بلكمةٍ أخرى أطاحت بأحد ضروسه فانسال خَطٌّ دمويٌّ رفيعٌ من جانب فمه .. 
-”يلا..” 
ركلت الكرسي ليهبط على جانبه، وتوالت ركلاتُها وسط صرخات جميع مساعديها وبكاء الطفل وتألُّم آدم، وصيحات سارة بعصيبةٍ، كانت المرة الأولى التي يشعر فيها آدم باهتزاز الأرض وتراقُص الحوائط من حوله، شعر في البداية أنه قريبٌ من وفاته أو غياب الوعي على أقل تقدير وهو لا يمانع في كلتا الحالتين، صار لا يشعر بالركلات، اختفى كل الألم، وفجأة وجد نفسه طائرًا فوق جسدِه، فعلم أنه في الحالة نفسِها التي طالما وصفَها الأطباء جهلًا بأحلام اليقظة، ولكن شعوره فيها كان مختلفًا حيث شعر أنه ليس مُتحكمًا فيها بالكامل هذه المرة، صار يتحرَّكُ بسرعة مُبتعدًا عن المكان، حتى خرج من القرية بأكملها، وصار يطيرُ في كل مكانٍ دون تحكُّمٍ بسرعةٍ أسرع من البرق، حتى وجد نفسه أمام صُهيبٍ في زمن غير الزمن، سمع في باطن أذنه صيحاتٍ قادمة من زمنه.. 
-”هقتله.. زي ما قتلتها..” 
فصرخ آدم في صُهيب الواقف أمامه.. 
-”رمزي.. لازم تساعد رمزي..” 
كانت كلتا يدي سارة على عُنق الفتى، شهق ليعود لواقعه صارخًا.. 
-”خلاص.. خلاص أنا نفذت..” 
ابتسمت.. 
-”ميمنعش أن أنا هقتله بردو.” 
في تلك اللحظة شعر جميع المساعدين أن قيودهم قد زالت، فلم يفكر أحدهم مرتين، وهَجَمَ على سارة بقوةٍ، وصاروا جميعًا يضربونها بقوة فحاولت طلب النجدة من همَّان، ولكنه لم ينفذ الأمر، وبقي على جانب الغُرفة يُتابعُ المشهد، فصرخت فيه مجددًا فردَّ.. 
-”أوامر جسام..” 
فعلمت أنها قربان!.. 
علمت أن جسام كان يعدُّها لتصبح فريسةً لأهل القرية خاصة بعدما نفذت طلبه الأخير.. 
لم تمر لحظات قبل أن تنتهي حياتُها.. وتصبحُ جثةً هامدة..  
  
  (10)
 ضحك السامري بقوة.. 
-”رائع! سقطت كل العصافير بحجرٍ وحيد..” 
ابتسم جسام في ثقةٍ دون ردٍّ، فأضافَ السامري.. 
-”ينقصنا أحدٌ.. آه.. الجندي.. بلال، كيف قدمته قربانًا؟!” 
اتسعت ابتسامة جسام أكثر، وصار أكثر إشراقًا، وتهلَّلَ وجهُه لوصوله لتلك المرحلة التي تطلع إليها من أول وهلة، وهم على أعتاب تحرير أعظم جيش توارى أسفل ردمٍ في ظروف غامضة.. 
-”بلال كان الأكثر ولاء بين جميع القطع، فسمحتُ لنفسي لأمنحه وسامَ شَرَفِ الخدمة، قمتُ بتدريبه طوال الفترة الماضية على السمع والطاعة ومحو إرادته، فصار كالحاضر الغائب، آلةً تنفِّذُ ما تُؤْمَرُ به..” 
سأله السامري.. 
-”يمكنك أن تقول إنك تُسيطرُ على عقلِه وتختصرُ تلك المقدمة الطويلة.” 
شعر بالحرج فقال باختصار.. 
-”كل ما أريد قوله إنني أريد تقديمه قربانًا للملك آشور عن طريق سيادتك سيدي..” 
أخرجَ جسام من ردائه خِنجرًا صغيرًا، وتقدَّم ناحية موسى السامري، وانحنى له باحترام مُقدمًا الخنجر له، فأخذه السامري باسمًا، فتراجَعَ جسام بخطواتٍ بطيئةٍ بعدها قام بالنداء... 
-"بلال..” 
حينما دخل بلال كان في حالة شُرودٍ، كان جامد الملامح، يتحرك بخطواتٍ ثابتةٍ، كان يخطو خطواته الأخيرة نحو فِراق روحه، كان مشتتًا، غائب الذِّهن، بنفس الطقس الذي طالما مارسه على يوسف زوج جيهان وأجبره على الانتحار. 
من كتاب لعنة جسام 
وعندما اقترب السامري لذبح بلال، فتح بلال عينيه وضاقت حدقتاه، وأخرج من خلفه خِنجرًا صغيرًا، وبشكلٍ سريع طعن السامري في رقبته ثلاث مراتٍ متتالية ليتحشرج الأخير في ذهولٍ، ويصرخُ جسام غير مُستوعبٍ ما رآه للتوِّ، يعلمُ جسام لأول مرة أنه لا يفهم ما يدور من حوله، يسقط السامري، وشلَّالُ الدِّماء لا يتوقَّفُ من رقبته، ينتفض جسدُه للمرة الأخيرة قبل أن يتخشَّب، وتُفارِقه رُوحُه الخالدة. 
-”كيف؟!” 
صرخ بها جسام وانطلق ناحية بلال، فلكمه لكمةً عنيفةً أطاح بها مُقلة إحدى عينيه قبل أن يظهر من عدمٍ كياناتٌ عسكريةٌ تابِعةٌ للجانِّ الأحمر، يحاول جسام التوسُّل إليهم، ولكنهم لم يسمعوه، وبدؤوا في إلقاء العزائم عليهم حتى سقط مُتخشِّبَ الحركة، فشرعوا في تقييدِه.. 
-”أرجوكم.. كل شيء قابل للإصلاح." 
قال سعدان وكان قائدهم.. 
-”أخبرتُهم، أن نهايتك الإعدام! أو الأسر.. أنتَ أخفقتَ، تَلاعَبَ بك البَشَرُ، وبفعلتِك وسماحِك بقتْلِ السامري سندفعُ ثمنًا غاليًا جدًّا أمام جميع الممالك” 
صَرَخَ جسام لمرة أخيرة قبل أن يختفي مع الكيانات داخل ظلمات لا نهائية. 
** 
 الخاتمة
  
استيقظتُ بألمٍ شديدٍ في رأسي، رمقتُ المكان من حولي فبدا غريبًا بالنسبة لي، علمتُ بعدها أني سقطتُ داخل غيبوبة منذ اللحظة التي تعرَّض فيها لحادثٍ خطير! أخبرهم الأطباء أنني قد لا أعود للوعي مُجدَّدًا، ولكن المقربين أصرُّوا على بقائي موصلًا بالأجهزة حتى حدثت المعجزةُ ونَشَطَ الخامِلُ من خلايا مخِّي في لحظةٍ ما من تلقاء نفسها، بعدما أقرَّ الجميع أنها شِبْهُ ميتةً بالفعل. 
تلاشى من دماغي جسام وابن بوران ولميس، فعلمتُ أن كل ما مررتُ به كان مجرد حلم! أو كابوس بتعبيرٍ أدق، قصة طويلة عُرِضَتْ أمامي بحبكة مُحكمةٍ وانتقالات بين أزمنة مختلفة، شاهدها كفيلمٍ يُعرض أمام عيني، كأنني كنتُ في عالمٍ مُوازٍ، كان الأمر صعب الاستيعاب في البداية، ولكنني مع الوقت تجاوزتُه، ولم أعد أفكِّرُ فيهم مُنشغلًا بقدمي التي تأبى تنفيذ أوامري، وأسناني التي فقدتُ بعضها نتيجةً للحادث، كانت ذاكرتي ليست على ما يُرامُ بشكلٍ كاملٍ، وليس معنى هذا أنني كنتُ فقدتها بالكامل، بل كان وَضْعُها بين هذا وذاك. 
بعد أسبوعٍ أخبرني الطبيب عن قدوم زائر يودُّ مُقابلتي فأومأتُ بالموافقة، فدخل عليَّ شابٌّ حاملًا باقة من الورود في يده، ابتسم لي فلم أتعرفه في البداية، رجَّحت أن سبب هذا مُتعلِّقٌ بذاكرتي التي لم تتعافَ بشكلٍ كاملٍ، ولكن فجأة تذكرته! فسألته.. 
-”آدم؟!" 
أومأ بابتسامٍ شاعرًا بالراحة لكون تلك الرحلة الطويلة لم تكن هَدَرًا، وأن الكاتب مُتذكِّرٌ بالفعل ما شاهَدَهُ في غِيابِ وَعيهِ.. 
كنتُ في وقتها أحملُ عشرات بل مئات الأسئلة غير المفهومة! 
سألته مجددًا.. 
-”بس إزاي؟!” 
تحرك دون أن أطلب منه ناحية الكرسي المجاور لفراشي، حاولت النهوض، أمسك يدي وطلب مني ألا أفعل ذلك، جلس على المقعد وأجابني.. 
-”هفهمك كل حاجة.. بس لازم نرجع للأول شوية.” 
*** 
نور الدين 
-”من ساعة حادثة أخويا وأبويا معيشنا في سجن مش قادر يفهم إن الموت عارف عنوان سريري برضه..” 
من كتاب لعنة جسام 
*** 
تذكرت الإشارة الوحيدة تقريبًا لي في الأحداث كانت بكوني ميتًا!.. 
 ولكنني لستُ كذلك.. 
 أظن!.. 
-”ليه أنا كنت ميت في الحلم؟!” 
هَزَّ رأسه مُتوقعًا سؤالي، فردَّ بدون تفكير.. 
-”مكنش ينفع تكون حي، لو شوفت نفسك كان كل حاجة باظت.. ده كان التغيير الوحيد الي عملته أنا” 
لم أفهم مقصده! 
-"الوحيد؟! يعني الباقي كان حقيقة” 
صمت لحظات يفكر في أفضل صياغة يمنحني بها إجابة لا تسبب في طرده: 
-”آه، بالنسبالك تعتبر مستقبل. أما بالنسبالي فكل ده حصل بالفعل.” 
كالعادة لم أفهم، ولكنني متذكر جيدًا أن آدم كان بارعًا في التنقل بين الأزمنة، ولكنني لم أغفل أن جميع انتقالاته كانت بوعيه فقط، وليس بجسده كما هو واضح أمامي الآن. 
-”مش فاهم.” 
-”أنا مش من زمنك.. حاولت تغيير الماضي كذا مرة، حاولت إني أمتنع عن السفر لصُهيب، ومطلبش منه المساعدة لرمزي بس سارة أجبرتني، حاولت أمنع جمال من الوصول لجسام ولكني فشلت، حاولت أوقف خطة بلال وجسام يوم الحرق، ولكني بردو فشلت.. حتى أما قررت أنتحر كان الوقت عدا ومعدش بقى ينفع، معرفتش إن أنا المترابط إلا بعد فوات الآوان..كنت دايمًا بفشل، ففكرت ألعب بطريقة تانية خالص، قولت لنفسي: ليه دايمًا بحاول أقلد نفس خطط الشطرنج القديمة؟ ليه مصنعش خطتي بنفسي؟” 
مغرور!.. 
لم أشعر في تلك اللحظة إلا بكونه مغرورًا، ولا أفهم سببًا لذلك، رأيته يفشل دائمًا.. 
-”خطة جسام فشلت على أي حال، وبقي أسيرًا عند الجان الأحمر.. إزاي ده حصل؟! المفروض بلال كان مغيب! “ 
شردَ ذِهْنُه لحظاتٍ يتأمل الماضي الذي يُعَدُّ المستقبل بالنسبة لي! بعدها أجابني.. 
-”لميس، هي صاحبة الفكرة ديه، هي الي كانت تعرف الطقوس اللازمة عشان الخنجر يقدر يقتل السامري، وعدنا بلال بالترقية، زي الشطرنج بالظبط، بلال كان العسكري والعسكري في أي لعبة شطرنج مصيره يا الموت يا الترقية، حاولنا نفهمه المصير بتاعه وإنه آجلًا أم عاجلًا هيكون قربان للملك آشور، أما لو سمع كلامنا هنرقيه لمكانة أحسن كتير،  فمقدرش يقاوم إنه يبقى الملك! كانت عبقرية حتى هي الي منحتني علاجي!" 
ابتسمت بشكل أحمق جدًّا، لم أفهم أغلب ما قاله .. 
-”ترقية إزاي؟! ولميس مين؟! تقصد عاهرة المعبد! مفتكرش إني شوفتها تاني من بعد يوم الهجوم على القصر في الماضي.” 
تراجع سريعًا عن حديثه، شعر أنه تجاوز ذكائي.. 
-”آه، حسبتك عرفت أن الراهبة مريم هي نفسها الكاهنة لميس!” 
تذكرتُ اختفاء مخطوطات موسى السامري بعد أسر مراش بن بوران الفارسي في القصر، فبدا الحديث منطقيًّا جدًّا الآن، سرقت المخطوطات بواسطة لميس ولم تخبر أحدًا بذلك قط، وقامت بتنفيذ طقوس الخلود كما سبق وفعلها ابن بوران.. 
-”طيب يعني إيه هيبقى الملك؟! أعلى ترقية ممكن يحصل عليها العسكري إنه يبقى وزير!" 
ضحك آدم.. 
-”قولتلك لازم نصنع خطتنا بنفسنا! قوانين الماضي انتهت.” 
أومأت، فأردف.. 
-”بلال بعد أما قتل السامري، اختفى واتحبس في نفس الجزيرة الي كان فيها موسى السامري قبل ما يحرره جسام، بلال طمع بدون ما يفهم.. حب يحل محل الساحر العظيم ولكنه مكنش يعرف إنه هيحل محله في الأسر.. مش في الحياة” 
نهاية عادلة حقًّا لذلك الحقير! 
-”نور راح  فين؟! من يوم الحرق مظهرش تاني.” 
-”باكره أمط في الأحداث!، كنت خايفك تصحي في أي وقت.. فكان لازم أحذف كل حاجة ملهاش لزمة.” 
أومأ، ففهم أنني ما زالت بحاجة للإجابة.. 
-”بعد يوم الحرق، ابن بوران بعد نور عن اللعبة خالص.. وجسام محاولش إنه يتبع نور تاني، كان كل هدفه الوصول للسامري والجيش، فمكنش حد مهتم بيه، عارف إنك قلقان على أخوك، بس اطمن كان أقل الناس ضررًا في الحكاية كلها.” 
أومأت وصمت كلانا لحظات، بعدها قلتُ.. 
-”طيب! حسب ما فهمت إنك جاي من المستقبل.. حاولت توريني إيه الي هيحصل.” 
هز رأسه نافيًا حديثي، وحاول التعديل على كلامي كالعادة.. 
-”عشان أكون دقيق، كل حاجة بدأت فعلًا.. بكرة أخوك هيقابل جسام للمرة الأولى، وهيبدأ رحلتهم مع بعض زي ما شوفتها إنت بالظبط..” 
نور الدين سيقابل جسام ويبدأ مشوار طويل في الإيقاع ببلال قاتل شريف وحسن وبعدها سيتعرض أخي لمأزق كبير داخل بيت القرية الملعون، وسيكون على حافة أن يلقى حتفه. 
-”أنا ممكن أوقف كل ده، هفهم نور كل حاجة.” 
-”يبقى مفهمتش حاجة! طالما أنا هنا أدامك.. لازم تفهم إن كل حاجة هتحصل زي ما حصلت، كلنا جزء من اللعبة، كلنا قطع شطرنج..” 
-”طيب، بردو إيه دوري في كل الي بيحصل ده!..” 
-”عاوزك تكتب.. اكتب كل حاجة..” 
-”وده هيفيدك في إيه..” 
-”مش مهم تفهم دلوقتي، أو مش مهم تفهم خالص!” 
أومأت ولم أحاول طلب المزيد من الفهم عن تلك النقطة، فإن كان كل دوري في تلك اللعبة هو الكتابة فهو أمر ليس بالصعب على ما أظن، خصوصًا أنني رأيتُ كل شيء، فكل ما سأكتبه هو إعادة سرد للأحداث فقط. 
-”بس أنا بردو عندي سؤال مهم..” 
-”باعتبار أن الكتابة هتفيد بشكل أو بآخر، جسام كده كده هيفشل.. والسامري هيتقتل، ليه مهتم بتغيير كل حاجة حصلت، كده كده إنت انتصرت في النهاية.” 
-”الضحايا كانوا كتير، وغير كده موت السامري مكنش النهاية، بعدها حصل موقف غريب جدًّا، وكانت ديه المرة الأولى الي أحس فيها فعلًا إني مش فاهم أي حاجة!..” 
-”تقصد إيه؟..” 
-”لأ، فاضلها مشهد واحد.. كنت متردد أوريهولك عشان أنا أصلًا مش فاهمة!" 
-”احكي، أنا عاوز أعرف..” 
*** 
توقف آدم بدراجته البخارية أمام دير الراهبات، وترجَّلَ عنها، وَصَلَ للدير طارقًا الباب فاستجاب له، وانفتح من تلقاء نفسه. دخل آدم مندهشًا أنهم تاركين باب ديرهم مفتوح بهذه الصورة. ولكن المشهد بالداخل كان مرعبًا، أشلاء الراهبات في كل مكان، جميعهم قتلى، الدماء تلطخ الحوائط، فَزِعَ آدم من المنظر الدموي البشع، وشعر بالخوف الشديد من كون أمر اللعنة لم ينتهِ بعد! سمع صرخة مكتومة قادمة من الطابق العلوي فتحرك ناحيتها بخطوات غير ثابتة وجسده بالكامل ينتفض ذُعرًا وخوفًا. 
صَعَدَ الدرج نحو الأعلى فسمع حركات شَدٍّ وجذبٍ وصرخة أخرى واضحة المعالم أكثر من سابقتها وعَلِمَ في لحظتها أنها تخص لميس، حينما وصل لغرفتها وجد أحد الملثمين يُلقي بخِنجره في الهواء ثم يُعيدُ التقاطه من ناحية النصل الحادِّ، وضَرَبَ لميس بالمقبض، كان هدفه أن يدخلها في حالة إغماء، وليس القتل كما فَعَلَ ما باقي الراهبات، سقطت لميس أرضًا مغشيًّا عليها، وتحرَّك الملثم ناحية إحدى الخزائن، وأخرج منها ثماني مخطوطات عَلِمَ آدم أنها مخطوطات موسى السامري المفقودة. 
لم ينتظر المزيد، وهَربَ آدم لخارج الدير واستقلَّ دراجته وغادر المكان.. 
*** 
سألت آدم.. 
-”ده الملثم نفسه، الي ظهر مع ابن بوران الفارسي يوم الحرق؟!” 
أجابني آدم.. 
-”أظن.. معرفش!" 
-”تفتكر إن القادم أسوأ؟! ممكن يكون أخطر من جسام وابن بوران؟!” 
-”ممكن!" 
-”بس إنت كده تعتبر نفذت خطة صُهيب وبني القماقم.. يعني إنت ولميس كنتم قطع شطرنج.” 
-”نسيت أقولك إن لميس تكفلت ببني القماقم.. وأنا قتلت صُهيب!، عاش أكتر من عمره بكتير أوي.” 
-”إزاي عاش لحد الوقت ده، طالما أصلًا سر الخلود مكتوب بس في مخطوطات موسى السامري بس!" 
صَعَقَه السؤال، لم يتوقعه.. 
-”عندك حق!” 
شعرت لأن آدم لم يفكر في هذا الأمر مطلقًا من قبل.. 
-”يعني؟!” 
ضحك ساخرًا من نفسه.. 
-”واضح إن كان فيه جوانب كتيرة فاتت عليا، جايز لو كنت ركزت أكتر في التفاصيل ديه.. كنت عرفت مين الملثم.” 
سألته.. 
-”يعني ممكن يكون صُهيب كان شغال مع حد تاني غير بني القماقم والحد ده هو الي منحه سر الخلود؟! المليم مثلًا؟!" 
لم يرد، فعلمت أنه لا يعلم الإجابة، تفوقي عليه في اللحظات الأخيرة منحني بعض الثقة، رأيته مشتتًا شارد الذهن.. 
-”طيب لو رفض.. ومكتبتش حاجة؟” 
قال بعصيبة.. 
-”هجبرك!.. لازم تكتب!” 
قطع حديثنا دخول نور الدين مبتسمًا، نظر لآدم.. 
-”أسف مكنتش أعرف إم معاك حد!” 
قبل أن أرد، قال آدم.. 
-”لا.. أنا ماشي خلاص.” 
غادر آدم المكان وتركني مع أخي.. 
 وبهذه الأسطر أكون قد انتهيتُ أنا أيضًا من سرد الأحداث كما رأيتُها في أحلامي، أو كما عرضها آدم بدون أي تعديل فيها، عدا الجزء الخاص بي في كتاب الثالوث، لقد حاولتُ جَذْبَ الانتباهِ الأكثر بكون الأمر ليس مجرد رواية، فأقحمتُ كل القرَّاء في الأمر. 
لا أعْلَمُ مَن الملثم، ولا أعْلَمُ إن كان الأمرُ قد انتهى أم لا.. 
تمت 
  
  
للتواصل مع الكاتب
https://www.facebook.com/AhmedShawkyMoubarak
  
