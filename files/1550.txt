       61
 شارع زين الدين






















رواية
سعيد نوح
                                                                 






الجزء الاول

هنا وبالتحديد يجب أ ن نعيش







إن القدر دائما عند نزول المصائب يترك بابا مفتوحا ليكون المخرج منه .

1

كانت المرة الأولي التي يظهر فيها موسي مقدرته المادية,لقد استطاع علي مدار ثلاث سنوات من العمل المتوا صل علي عربة الفول أمام شركة الحرير أن يكون نفسه,كانت بيوت المنطقة التي سميت بمنشية جمال عبد الناصر لا تتعدي خمسين بيتا تم توزيعها علي المساحة الكلية للمنطقة والتي تساوي مربع زراعي مقدره 2 كيلو مترمربع بطريقة عشوائية, فعلي بعد 50 مترا من الكورنيش ـ الذي يمتد من ركن فاروق إلي ميدان حلوان  ـ يجلس بيت الحاج رشاد وإذا أخذنا خطا مستقيما  سيكون بيت كمال سرحان ومجموعة بيوت ملاصقة له علي مسافة مائة وخمسين مترا وبعدها بقليل ولكن بانحراف الخط المستقيم ليصبح  خطا عرضيا توجد مجموعة من البيوت والزرائب ملك الحاج عبد الرؤف,تسكنها عائلة أولاد الجابري الذين يعملون في الأرض ويحرسون أملاك الحاج عبد الرؤف ,ثم بيت أنور الصاوي وزوجته أم أحمد التي تبيع الجاز,وعلي مسافة لا تقل عن المائة متريقف بيت عبد الفضيل بعيدا عن الطريق العمومي والذي كان بجوار الترعة التي تفصل أرض الإصلاح الزراعي عن أرض المنشية ثم وعلي بعد 50 متر تقف ثلاثة بيوت مشهوره ببيوت الحاج عبد الديم الذين يملكون ورشة تصنيع الاخشاب  وبالقرب منهم منزل معرش بالايمنت يسكنه عم عوض الكهربائي وبعدهما وعلي بعد 50 متر يقف بيت المقدس فرج وبجواره بيت المعلم يوسف أنيس وأمامهم مباشرة يقف جامع الحاج طه ثم بيته الأول الذي  يسكنه هو وزوجته ثم بيته الثاني الذي يؤجر دوره الاول المعلم موسي صاحب المطعم وعربة الفول ,ثم علي مسافة عشرين مترا يقع منزل  أبي نوح  وبجواره منزل أبى سويلم وعلي مسافة عشرة أمتار بيت أبى زيد وخلفه مباشرة  منزلان ملتصقان هما منزل عبد العليم ومنزل عم صالح وعلي مقربة منه منزل الحاج إسماعيل بجوار المسقة التي تقسم المنطقة من المنتصف ,وبقية المنطقة والتي تتسع أكثر من 700 مترطول وعرض لا يوجد بها غير بيوت وزرائب عبد الجبار,وعند منزل أبي نوح لو أخذنا خطا عرضيا وعلى مسافة لا تقل عن ثلاثين متر توجد مجموعة بيوت اهمها بيت عم شبل المغربي بائع القصب وبعده بـ 100 متر يجلس منزل عم محيي ثم بعده وعلي بعد 600 مترسوف نجد منزل أم طارق الرغاية أي بجوار الرشاح تماماـ الرشاح يفصل كفر العلو عن المنشية ـ الرشاح هذا تم حفره في بداية عام 1947 حين افتتح أولاد أبي رجيلة مصنع الغزل والنسيج الذي أمم بعد ذلك عام 55 وكان عبارة عن ترعه صغيرة تمر فيها مخلفات المصنع ,كانت المسافة بين بيوت  الحاج عبد الرؤف ومنزل الحاج طه كلها مزروعة ويحرسها عائلة أبي سعيد الجابري المكونة من ستة من الأبناء أكبرهم بالطبع سعيدالذي ظل لمدة أربع سنوات يتحكم في مرورنا بهذه المنطقة ولم يستطع أحد منا المرور وحيدا في منطقة نفوذه التي كنا نسميها منشية أبناء الجابري ,كان أحمد صالح  أكثرا حبا للمغامرة مع شجر النبق والبلح, ورغم أنه قدعوقب كثيرا من أولاد الجابري وأبيه بعد ذلك إلا أنه لم يرتد إلا بعد أن صمم عم الجابري علي ربطه في إحدي الأشجار بعد أن تركناه أنا وعبد الحميدومحمود ابن عوض الكهربائي وجمال عبد الدايم  وجلسنا في بيوتنا يومين قبل أن نعرف  أن عم صالح هو الذي فك ابنه وتعهد للجابري  أو علي وجه الدقة للحاج عبد الرءوف  صاحب الأرض والبهائم والذي يستمد منه الجابري وأبناؤه  نفوذهم أن يربي أحمد جيدا ,كانت العبارة التي لازمت أحمد بعد ذلك هي قسم الحاج عبد الرءوف أمام الرجال الذين ذهبوا  مع جارهم صالح ليخلصو أحمد:
ــ والله لو شفته بعد كده لأربطه في عود جرجير والجدع فيكم يقدر يفكه .
 كانت نغمة الصوت وليست الكلمات التي تغيرت  بتغير قائليها هي أهم اللزمات التي صرنا نقابل بها أحمد بعد أن أصبح طبيبا  بيطريا يشرف علي مزارع الحاج عبد الرءوف بعدأن  انتقلت إلي ركن فاروق ,كانت الحكومة قد قررت مد خط الكهرباء إلي بيوت المنشية وزوجة محمد نوح قد فكت عن كيس أحزانها لأم ( علي ) زوجة موسي صاحب المطعم وعربة الفول ومن هنا جاءت المرة الأولي التي أعلن فيها موسي مقدرته المادية  وقال لمحمد نوح الذي ذهب يشتري منه العيش والفول قبل ذهابه إلي عمله في شركة الحرير :
ـ مالك يابو مجدي مهموم ليه ؟
ارتبك قليلا ثم سأله:
ـ مين اللي مهموم يابو علي؟
ـ لمؤاخذة باين عليك ,
ـ من غير لامؤاخذة باين عليّ إزاي؟
وضع موسي كبشة الفول في الحلة الألمنيوم التي أعطاها له أبو مجدي دون إرادته لما وجد يده تمسك بها وهو يسأله ثم أعقبها بالثانية والثالثة وهو ينظر في الحلة وعلي وجهه علامات شبه الإحراج الشديد ثم قال :
ـ لمؤاخذة يابو مجدي إحنا إخوات والست بتعتك كانت قالت لأم( علي) على موضوع النور والفلوس اللي طلبتها المحافظة  والحاجات دي يعني ,وإحنا في الأول وفي الآخر إخوات ,يعني ممكن تاخد الفلوس وتسددهم أما ربنا يسهل.
كانت الحلة قد امتلأت تماما حين انتهي موسي من كلامه مما جعل محمد نوح يمد يده ويمسك بالحلة التي أصبحت علي  وشك حرق يد موسي أو وقوعها علي الأقل . أمسك بها ثم وضعها علي حافة البنك وراح ينظر لموسي الذى تغير لونه كثيرا وقال:
ـ ربنا يسهل يابو( علي) إنت عارف يوم الحكومة بسنة ,وأهه بقالها شهور بتقول علي موضوع النور ده ,وأنا شايلك للعوزة ثم ابتسم وأضاف, أنا لّيا مين غيرك يعني ياموسي.
دخل البيت وهو يضع الأرغفة وفوقهم  الحلة في يد وفي الأخري كيس الطعمية وحزمة الجرجير أمسكت أمرأته بحلة الفول وقالت:
ـ ابو علي متوصي بيك قوي ليه؟
كانت الكلمة كفيلة بإظهار مدي  تجهم وجه  محمد  الذي  قال  لزوجته:
ـ انتي يامرة انتي  إيه اللي خلاكي    تحكي لأم (علي )علي موضوع  فلوس النور ؟
لمحت المرأة تجهم وجه زوجها فقالت بخوف وعشم :
ـ والله ياخويا ماني عارفةإيه اللي وقع لساني ,كنت اتشليت ومطلعتش من لساني,
كانت الكلمات تخرج من فمها بمأساوية شديدة مما حرك قلب زوجها فبدا وجهه رائقا وطيبا وحنونا وهو يشرح لها عن مخاوفه من لسان  أم( علي) وزوجهاأمام الزبائن , نفت المرأة بنفس مساحة المأساوية التهمة عن موسي وزوجته وراحت تعدد محاسنهم منذ جاءوا من خمس سنوات .
كانوا  من أول سكان المنطقة ,سكنوا  في المنزل الملاصق لجامع الحاج طه . كان موسي وزوجته وأولاده الثلاثة علي وأحمد ونعمة ,(علي) الكبير يبلغ من العمر احد عشر عام وأحمدالصغير  لم يتعدا العامان ,أما نعمة فهي الوحيدة التي من سننا إذ تبلغ الخامسة,عرفنا أنه يعمل في مطعم في حلوان وظللنا شهورا  كثيرة نراه وهو عائد عند العصر ببدلته الزرقاء يحمل شنطة قماش فوق كتفه حتي جاء ذلك اليوم الذي فوجئنا به عائدا عند العصر في عربة نصف نقل عليها عربة خشب من عربات الفول والطعمية التي تشبه عربة الكشري ,كانت الرسومات المرسوم علي العربة بدقة وعناية جميلة جدا  أو بدت في عيوننا جميلة جدا بعد أن استقرت بجوار الجامع ,دخل موسي إلي الداخل وأصبح( علي) ونعمة هما الحارسان, اجتمعت أطفال البيوت وراحوا يقرأون بصوت خائف من الخطأ أمام بعضهم البعض الكلمات المنقوشة بروعة علي العربة ,قال عبد الحميد :
ـ عين الحسود فيها عود,
أشارت نعمة علي اسمها ولكزتني في بطني وهي تقول:
ـ الفول نعمة ,
ضحكنا كلنا عليها ,قال أخوها (علي)  الذي كان يعمل مع أبيها ولم يكن يعرف القراءة بصوت جهوري :
ـ الفول نعمة يابقرة , مش اسمك ,
دخلت إلي البيت وهي تبكي ونحن نلف وندور حول العربة كلّ يريد أن يلحظ العيون المرسومة بدقة وجمال ,خرج علينا عم موسي وهو ممسك بيده نعمة التي احمرت عيونها من البكاء ,جري محمود الكهربائي  وطارق ابن أم طارق الرغاية ,وبعض الأطفال حين وقف عم موسي أمام العربة ,لم نتحرك نحن ,كنا نعرف طيبته منذا جاء من عامين ومن أجل ذلك لم نخف منه ,قال  ( لعلي) وهو يظهر قرفه الشديد من جهله ويشير علي الكتابة:
ـ الفول نعمة,يعني الفول بتاع نعمة ياحمار,منتاش شا يف الخطين دول ,وأشار علي علامتي التنصيص اللذين يحضنان اسم نعمة,ثم أمسك بيده وقال:
ـ شايف (علي) ده اسمك 
ـ بس ده علي الله يابا,
ـ مش بقولك حمار ,( علي) أهه لوحدها ,وبعد كده الله ,وتبص علي الناحية التانية تلاقي أكبر.يعني الله  أكبر فهمت ياحمار.
 في صباح اليوم الثاني شاهدت المنطقة التحرك التاريخي لعربة الفول ,كانت الأيام الأولي بالنسبة لبعضنا في العام الدراسي,وكنا نسمع صوت حجر دق الطعمية للمرة الأولي في حياتنا مما جعلنا جميعا نشارك في زفاف العربة ,كان المعلم موسي الذي أخذ لقبه ذلك اليوم من جميع زبائنه أمام بوابة شركة مصر حلوان للغزل والنسيج يرتدي جلبابا أبيض وعليه فوطة( تيل نادية) بجيوب طويلة وفوق رأسه طاقية شبيكة يمسك بمقود العربة من المنتصف وفي الأمام (علي)يضع ظهره علي مقدمة العربة وهو يرمي بيديه للخلف ممسكا بزاوية العربة ,كان كل منا يبحث عن مكان في الزاويتين الباقيتين ـ كانت القدرة علي الاستحمال والمعافرة هي المعين علي الفوز بأي مكان  فأحمد صالح مثلا ـ الذي كان أكثر قدرة علي المشاكسة ـ غير مكان تواجده خلال الأمتار الأولي أكثر من عشر مرات كان خلالها يسمع صوت المعلم موسي وهو ينهره,استقر أخيرا بعيدا عن عين المعلم حتي يستطيع أن يفوز بأول قرص طعية مسروق, لم ننتبه إلي ذلك حتي اليوم الثالث حين وقفت طوبة غاشمة أمام إحدي عجلات العربة فتحرك المعلم من مكانه للمرة الأولي وذهب باتجاه(علي)عن طريق الجانب الذي اتخذه أحمد مستقرا له خلال الأيام الماضية , كانت الصرخة الخارجة من فم المعلم كفيلة بسحب يدي من علي مؤخرة نعمة
ـ وأنا يابن الكلب بقالي يومين  بقول الطعمية بتروح فين ؟
انتبهنا جميعا علي رقبة أحمد الظاهرة في يد المعلم وفمه المليئ بثلاثة من أقراص الطعمية , تركه المعلم بعد أن أخرج القرص الثالث من فمه  ثم نظر إلي القرص جيدا ثم أطاح به بعيدا وهو يدعو الله علي خلفة الشياطين .
لشهور طويلة ظللنا نقوم برحلة الصباح,كانت يدي خلالها قد تدربت كثيرا علي جميع أجزاء جسد نعمة التي لابد كانت سعيدة بذلك لأنها كانت تشاركني سندوتشات الفول المهروس فيها طعمية في الفسحة.
 أول أيام الأجازة الصيفية شاهدنا إنشاء طريق المنشية شركة الحرير , كان المعلم موسي قد جاء بماسورة كبيرة وأدخل فيها حبلا طويلا وراح يجرها هو وبعض معارفه ونحن معه حتي استوي للمرة الأولي طريق سمي فيما بعد بشارع زين الدين.


2                  
كان البيت رقم( 9) الذي ظهر في مربع الحاج طه في نهاية شهر دسيمبر من عام(70) هو بيت عم فرج ,كل ما أتذكره من مكان بيت عم فرج تلك النخلة العملاقة التي علق عليها صورة الزعيم جمال عبد الناصر يوم وفاته أو علي وجه الدقة صباح اليوم الثاني من وفاته ,أتذكر شكل سعد محيي,ذلك الشاب الثوري الثائر وهو يتسلق النخلة وفي عنقه حبل مربوط فيه صورة الزعيم ,أظنها المرة الأولي والأخيرة التي تسلق فيها سعد محيي نخلة, هل وضع موت الزعيم هذا الولد في اختبار أمام كل أهالي المنطقة ؟ حسنا ,فليكن الاختبار فى ما يمتلكه هذا الولد ,كان طالبا في السنة الثالثة بكلية الحقوق وابنا وحيدا لأب يعمل في شركة الحديد والصلب ـأهم انجازات ذلك الزعيم ـ الذي أمسك سعد بصورة له وعلقها  في رقبته وراح يتسلق العملاقة , من بعيد جاء صوت عم محيي يشجع ابنه علي اجتياز مرحلة النصف الأول من النخلة التي سميت عملاقة لأنها النخلة الوحيدة التي يقترب طولها من مئذنة الجامع,  اجتاز سعد النصف الأول رغم صعوبته ومن بعيد  صاح عم محيي :
ـ اطلع ياسعد، اطلع يابني , 
 كانت الجملة تخرج من بين أسنان جنرال يحاول التغلب علي مشاعره حيال الهزيمة أو النصر,تأتي صعوبة تلك المرحلة علي غير عادات النخل نظرا لوجود النخلة بجوار الجامع وبجوار الوسعاية التي اتخذها الأولاد ملعبا ,ومن هنا حاول الأطفال والشباب الارتكان عليها أثناء انتظار نهاية مباراة أوأثناء الفرجة , ومن وجودها الفريد هذا حاول كل الأطفال تسلقها أثناء الانتظار , بل إن الفرقة التي تهزم  تخرج لتحاول الفوز بالتسلق لأبعد حد ممكن حتي تصبح فائزة في شئ ما, بدأ سعد تسلق السهل في نظرنا وتأتي  سهولته من أنه مليئ ( بالكرنيفة) والكرنيفة التي لا أعرفها مثلكم سوف أصفها لكم  فربما يكون لها اسم آخر هي عبارة عن العتبات التي تلتصق بلحاء النخل. ظهر الانبهار في عيوننا لانتهاء المرحلة الصعبة وابتداء المرحلة السهلة لكن نظرة في عين عم عطوة الخواص كانت كفيلة بهروب ذلك الانبهار, فالمرحلة الجديدة من وجهة نظره ترتكز علي الخبرة ,فعم عطوة هو طالع النخل الوحيد في المنطقة  ـ منذ إعمارنا لها ـ فلقد عرفنا بعد ذلك أنه هنا منذ ولد فأبوه وجده جاء إلي كفر العلو في نهاية القرن التاسع عشر ,ورغم مرورسنوات كثيرة مضت علي أسرته في كفر العلو إلا أنه لم يكن من أهلها, بالطبع هو من غمازة الصغري حسب معلومتنا المستقاة من شحتة ابنه وصديقنا أيام الأجازة,ولكني لا أقصد هذا , أنا أقصد كيف حافظ عطوة الكبير علي نفسه وعائلته من عادات كفر العلو,كيف لا يتكلم شحتة مثلا تلك اللهجة التي يمتلكها كل من ينشأ داخل هذه البلدة  دون إرادته ؟ ولا يقول لي أحد أن بيوت عائلة عطوة علي أطراف كفر العلو,ولهذا أقول :
ـ دعك من تلك الفلسفة الكاذبة ,أنت لم تعش في هذة البلدة أوحتي علي أطرافها ,فجميع عائلات تلك البلدة يتصفون بعادات وتقاليد من الصعب الفكاك من إغواء الكتابة عنها نظرا لسوء طويتها ,تغيرت النظرة في عيون الملتفين حول الوسعاية وبجوار الجامع ومن بيننا خرج صوت عم محيي قويا وواهنا :
ـ اختر لقدمك مكانا صحيحا .
فكر عم عطوة في الجملة, لا شك محيي علي حق , فكثيرة هي الكرا نيف المخوخة, ربما تذكر عثرات قدمه من جراء العتبات المخوخة,هل مر بيديه علي الخدوش والندوب الكثيرة التي تركتها تلك الزلات علي مدار العمر ؟ هذا ما يعلمه الله ,لكنه حين نظر الي أعلي حيث قدم سعد ويديه,أما الكتلة التي بين القدم واليد والتي تسمي الجسد لم تكن أبدا تشغل فكر أي شخص آخر غير مدرب علي طلوع النخل  فكيف تشغل فكر عم عطوة ,نسى كل الندوب وراح يتساء ل بينه وبين نفسه عن معلم ذلك  الولد الطالع فوق النخلة هناك؟ وفكر في اسمين لاثالث لهما,المعلم أبو حسين المترهيني والشيخ حسن أبو خليفة,هو لا شك يعرف أسماء كثيرة للعاملين في مهنة طلوع النخل,فكيف فكر في أبي حسين والشيخ حسن فقط وهو الذى تجاوز الخامسة والستين مرعليه فيهم وجوه كثير,بالتحديد حين نظر إلي أعلي حيث قدم سعد وشاهد لفة الأصابع علي بداية الكرنيفة ومدي رفع باطن القدم في الهواء جاء الاسم الأول أبو حسين المترهيني ,والمترهيني هو اسم التصق به لانتسابه إالي ميت رهينة بلدته بالجيزة, فهو الوحيد الذي شاهد لفةأصابعه وهو يصعد وكانت تشبه تماما لفة أصابع سعد ,وعلينا أن نثق في حكم المعلم عطوة , فحين يقول إن لفة أصابع سعد تشبه تماما لفة أصابع المعلم أبو حسين فهو صادق,أولا هذا رأيه وهو الخبير أيضا, فكيف لأحد غير الله أن يكذبه؟وللعلم أنا نفسي ساءلت عم عطوة هذا السؤال الذي جاء في بالكم فقال:
ـ شوف يابني ,الواحد وهو طالع النخلة يكون له عادات دائمة مثل الطلوع بالقدم اليمني وتثبيت اليسري أو العكس ,التأكد باليد اليمني أو اليسري من عدم تخوخ الجزء الذي سيقف عليه  ,هز الجسم مع الأمساك الجيد باليدين  بلحاء النخلة,وهكذا, قليلا هم الذين يتميزون عن غيرهم , فأنا مثلا ـ وغيري كثيرون ـ حين نضع أقدامنا علي العتبات  تكون أقدا منا لداخل النخل
ـ كيف ؟ صفها لي,
هكذا قاطعته, أحمر خده وقال لي:
ـ لا تقاطعني بعد ذلك ,الزم حدود السؤال.
كان جادا تماما ومتجهم الوجه وهو يملي شروط الاستماع له, ثم أكمل 
ـالقدم تكون للداخل أي تضع إصبعك الكبير فقط علي رأس الكرنيفة وباقي القدم حتي الكعب ملتصق بعتبة الكرنيفة ,المتميز فينا ياولدي معروف ,تختلف طرق التميز قليلا جدا,فمنهم من يطلع بمشط القدم كله ,ومنهم من يطلع بثلاثة أصابع،بل شاهدت من كان يترك إصبعه الكبير في الفراغ,هذا عن نقاط الاختلاف, أماشروط  الاتفاق بين كل طالعي النخل مثل ذلك وأشار علي سعد المعلق هناك والذي كان يدخل مرحلته قبل الأ خيرة, فهي شروط يجب توافرها وأنا هنا أتكلم عن الطالع مثل سعد , طلوع الفتونة,سكت قليلا وحدق فيّ  ليختبرني ولكني كنت قد استفدت من قصة سيدنا الخضرمع موسي عليه السلام , فهز رأسه ثم ابتسم وقال:
ـ حاكم طلوع النخل ثلاثة أصناف ثم هز راسه وكأنه تذكر شئ ما واضاف بصوت هامس,وطلع النخل برضه ثلاثة,طلوع رزق, وطلوع هم , وطلوع فتونة,أما طلوع الرزق فذلك ما خلقنا عليه,وهناك من الآيات الكثيرة التي تتحدث عن رزق النخل وأشار علي وقال لابد تعرفها ,فهززت رأسي فأكمل وقال وهناك حديث رسول الله الذي يقول فيه(أكرموا عماتكم النخل ) أما طلوع الهم  فهو طلوع بعض الأشرار لسم النخل ,ولابد لطالع الرزق والهم من حبل يحمي الطالع ,أما طالع فتونةوأشار إلي سعد الذي كان قاب قوسين أو أدني من الانتهاء,فهو يعتمد علي مهارات اليدين والقدمين ومدي تصميم الطالع ,
وقف سعد بعد أن أمسك بيديه جيدا جريدة النخل  ,ثم ترك يده اليسري في الهواء ثم مر بها علي رقبته وأمسك بالحبل وأخرجه من رقبته وأمسك بصورة الزعيم ثم نظر الي أهالي المنشية المجتمعين تحت النخلة وأشار بصورة الزعيم لكل الناس ,في هذة اللحظة بالتحديد تمني سعد أن يري وجه أبيه ليقول له : 
ـ مات من كان يجمعنا معا .
وبهدوء ربط صورة الزعيم ثم عاود النظر إلي الناس من علّ ,
ماذا رأي؟
 بماذا أحس ؟
 عمن كان يبحث؟
 لماذا ترك يده اليمني الممسكة بجريدة النخل؟
 هل كان يريد أن يشير لأحد ؟
فلماذا إذن سقط بعيدا عن بعض الناس الملتفين حول النخلة ؟
لما قال عم محيي مع السلامة ياجمال؟وكان سعد حين ذلك يسبح في الفضاء متجنبا الرؤوس الكثيرة التي جري بعضها خوفا من سقوط جسد سعد عليها .
لماذا سكت عم عطوة ولم يكمل قصته مع النخل؟
ربما ظلت تلك الأسئلة عالقة في الفراغ ؟ أوعالقة بالرؤوس الكثيرة؟ كل ما نعرفه إن سعدا مات في تلك اللحظة أمام كل أهالي المنطقة وتم دفنه فى نفس اليوم بجنازة تليق به , وبعدها بشهر كانت النخلة العملاقة قد وقعت من تلقاء نفسها ,هل وقعت من عيون الناس الذين كانوا  ينظرون إلي صورة الزعيم ويتذكرون سعد ؟ هل حزنت علي سعد كأمه التي ماتت في نفس يوم وقوعها؟
كل ما نعرفه أنه في صباح يوم لم نجدها شامخة كعادتها , نعم كانت هناك ,تنام بجوا ر الجامع ذليلة ووحيدة مع جدار الجامع . وبعدها بأيام أقام فرج منزله رقم تسعة في المنطقة وكانت الأيام الأولي بالنسبة لبعضنا لنعرف أن هناك جنسا آخر غيرنا لا يدخلون الجامع  ألا وهم المسيحيون.

3

  لم يكن وجود لافتة تحمل اسمه علي رأس الشارع الذي يسكن  به شيئا ذا بال  لعبد الجبار.كان كل حزنه علي الجنيهات الخمسة التي دفعهم بعد شورة المرأة كما صرح لابنه حين دخل عليه يخبره بسرقة اليافطة ومن أجل ذلك ثار تلك الثورة,عبد الجباربطبيعته يثور لاتفه الاسباب. وهو وجه نستطيع أن نطلق عليه ونحن  مستريحي البال وجه  يحمل سمات كرهه.وبصدق لايشوبه شائبة انحيازهوكائن حامل بعزة وشرف  سمات الكره كما خلقها الله عز وجل علي مادتها الخام .ومن أجل ذلك لا يمر يوم واحد لايثورعلي أحد.فبمجرد النظر إليه تنتاب الناظر قشعريرة  خوف وحقد وكره وينتاب المنظور إليه تجمع كل الصفات والسمات السابق ذكرها بإخلاص من قبل رجل خلقه الله ليؤكد نظريته. بعد نهاية ثورة عبد الجبارالعادية نظر إلي ابنه ثم بعث إليه بهديته الدائمة وهي عبارة عن بصقه قوية وممتلئة  بالرزاز مع البلغم فتركت موقعا فريدا علي وجه ابنه .مسح منير وجهه ثم قال لأبيه: 
 ـ ميه ميه عيلة الجابري هي اللي ورا السرقة؟ وانت طبعا هتسكت ذي العادة علشان ابن الفريسة أخوك.
كانت الجملة كفيلة بإشعال  نار المعركة الدائمة  من يوم أن خلق الله عبد الجباروبعده بسنوات أربع خلق له أخا من زوجة أخري لأبيه اطلق عليها لقب الفريسة.لقد كان يكرهه أكثر من كرهه لامرأته وأكثر من حبه للمال والطعام والجاه وللأبناء.  لقد كان يكرهه أكثر من حبه وعشقه لزوجة ذلك الأخ ،لقد تزوج  أخوه  من المرأة الوحيدة التي كانت تستطيع أن تغير من طباع ذلك الكاره لنفسه.لقد حرمه من كل أحلامه ولذلك كره عبد الجبارأخاه عبدالرءوف .كرهه أكثر من الحياة ـ ربماحرم الله عبد الجبارمن حبيبته وزوجها لأخيه ليحقق بذلك نظرية الكره المجسد!!  أمسك عبد الجباربطوبة بمجرد انتهاء منير من كلامه وصوبها بدقة وإحكام علي ساق ابنه الذي خرجت منه آهة سريعة وحاسمة وأليمةـ تشبه تماما سقوط حجرعلي ساق كلب دون أن يعرف مصدره فتخرج منه عوصة ثم يجري ناظرا الي كل الاتجاهات منتظر شر من الاتجاه الذي أتت منه الطوبة ـ هكذا فعل منيروعندما تأكد له أنه أصبح بمأمن عن يد أبيه قالها بصوت  جهوري يملؤه التأنيب والحقد والكره والخوف والذل والتشفي .قالها وهو يفكر في اللحظة التي لابد ستأتي ويقع تحت يديه.قالها وهو يذكره بضعفه.قالها وهو يعلم مدى ما يضعه في قلب أبيه:  
ـ روح اتشطر علي ابن الفريسة ؟                                                 
 تربع علي المصطبة وهوينفخ نفس السيجارة.راح يتابع الناس التي تمر عليه دون أن تلقي عليه السلام,لم يكترث أبد  لذلك.فطيلة حياته التي مضي منها ثلاثة وخمسون عاما وهو مقتنع بأن الله خلق الناس دونه خطأ. كم أنه يعلم علم اليقين أن البعد عن الناس نعمة لا تعدلها نعمة أخري غيرلحظات تخيله لزوجة أخيه وهي تمسك بعضوه.تقلصت عضلات وجه وهو يرى  ابنه منيرا يخرج من باب أحد بيوته فغمغم بألفاظ غير واضحة ثم غير اتجاه وجهه, من بعيد لمح رمضان الحلاق راكبا عجلته.عدل وضع قدميه علي المصطبة ونادي عليه حين اقترب منه.ركن رمضان عجلته علي السور وبالتحديد تحت مكان اللافتة  واقترب منه وهو يدعو الله سبحانه وتعالي أن يجعله خيرا .سلم عليه وهو مازال يتوجس في نفسه خيفة من ذلك النداء من قبل عبد الجبار.فهو أولا في الطريق إلي طهارة ابن أحد زبائنه,ثانية وهذا هو الأهم أنه لايحب عبد الجبار.لم يتركه عبد الجبارللأفكار وقال له:
ـ  مسمعتش  حاجة عن سرقة اليافطة يارمضان
ـ  لا
ـ  يعني محدش قالك حاجة ؟ أو زبون فك معاك لسانه
 ـ لا والله يابو  عبد الجبار ،تلجلج كيثرا وهو يبحث له عن اسم .هل يقول له يا بو منير أوأي  اسم لأبنائه أوياعم الحاج وأخير استقر علي اسم ابنه الذي  يشبهه دون عم التي وجدها ثقيلة عليه.
ـ أحس عبد الجبارأن رمضان يعلم شيئا  بدليل تلجلجه ومن هنا قال له:
  ـ تفتكرمين اللي يعمل عملة زي دي؟،
ـ معرفش
ـ  طب مين غاوي يسرق اليافطة في نظرك؟أنا بقول الحكومة.انت بقى تقول إيه؟
ـوالله مانا عارف
ـ  دنا عملت عليها  نبطشية وبرضه اتسرقت
 ـ يبقى مفيش غير عفريت.قالها وهو يحاول النهوض لمواصلة طريقه وحاول التحرك ولكن يد عبد الجبارأمسكت به وهويقول عفريت ثم سكت قليلا وأضاف ده نفس كلام الواد  شكري,تغير وجه رمضان وأحس أنه وقع في مشكلة ولكن عبد الجبارالذي أرخى يده وراح يفكر في كلام رمضان وشكري لم ينتبه إلي اللون الأصفر الذي ظهر بوضوح علي وجه رمضان وقال له:
 ـ مين بقي كويس يعرف في الموضوع ده؟
ـ موضوع إيه ياعم الحاج .قالها وهو يبحث عن مخرج له  وبعدها أحس بالراحة وتأنيب الضمير.
ـ موضوع العفاريت يارمضان
ـ دانا كنت بضحك 
ـ بتضحك علي إيه ومين ياحلاق الغبرة؟
ـ قصدي كنت بقول كلمة وخلاص
ـ مخلصش يارمضان.أنا عاوز واحد بيفهم في حكاية العفاريت دى
سكت رمضان قليلا وهو يتفرس في وجه الرجل الذي يكرهه كل الناس بلا استنثاء وراح يبحث عن أماكن الكره في ذلك الوجه,
ـ مفيش غير أبومينا بتاع المساكن, ده بقي سره باتع ومع إنه مسيحي إلا إنه مسخر عفاريت مسلمين,الأسبوع اللي فات  رجع الخروف والمعزتين اللي اتسرقوا من عم رشاد
ـ رجعهم إزاي بعد ماتسرقوا؟
ـ عرفه مكانهم 
ـ يعني ده ممكن,يعرف اللي سرقوا اليافطة 
ـ ممكن قوي 
ـ ومسيحي كمان؟
ـ آه بس شاطر قوي ,بس خلي بالك برضه المسيحي  مسيحي طلع والا نزل علي ملة تانية
ـ انت رايح فين دلوقتي
ـ هطاهر ابن عم موسي أبوحامد
ـ طب خلص وتعالى علشان نروح المشوار ده مع بعض,
ـ والدكان يابوعبد الجبار؟أ
ـ بلادكان بلا خوته ,قلتلك هتروح معايا يعني هتروح ولا إنت شايف إيه.
انسحب رمضان وهو لا يعرف بماذا يجيب عليه بعد أن دعا علي اليوم الذي بد من أوله أغبر كما قال وهو يركب عجلته تاركا عبد الجباريفكر في أبى مينا وعفاريته المسلمة والمسيحية
جلس عبد الجبارورمضان في الحجرة في انتظار ظهور الشيخ أبى مينا كما سمع الناس تناديه,كان بين الحين والحين  يتفقد الحجرة الغريبة,فأول ماوقعت عيونه  علي الحائط كانت صورة  مريم العذراء ممسكة بيدها المسيح وبجوار الصورة المعلقةبإطار خارجي من دون زجاج ينام صليب من الخشب الأبنوس.ثم نظر إلي الحائط الثاني الذي كان ينام عليه برواز جميل مكتوب في وسطه لفظ الجلالة.دخل أبو مينا ونظر اليهم عن كثب ثم جلس علي الكنبه وقال موجها حديثه الي عبد الجبار:
ـ انت تريد اشياء كثيره يلزمها وقت طويل ثم غير اتجاه وجهه إلي رمضان وأضاف وانت وراك دكانك وقاعد غصبن عنك فتوكل انت شوف حالك.
كانت الكلمات تخرج سريعة وحاسمة من فم أبى مينا مما جعل الحاسة السادسة ـ التي كانت تمني رمضان  طوال الطريق  بمعرفة أشياء كثيرة عن عبد الجبارـ  تختفي تماما ويظهر بدلا منها ذلك الكسوف والعرق الغزير الذي نزل من تحت إبط رمضان الذي لم يجد أمامه غير الاستئذان تاركاعبد الجبارفاغرا  فاه علي الآخر.


4

لماذا اختار منزله بجوار جامع الحاج طه وهو المسيحي ؟ وكيف  سيعيش تسعة وعشرين عاما   وهو الوحيد بعد الله  الذي ظل كل هذه المدة يستمع إلي آذان الفجر؟ ليس آذانا واحدا  كما في كل الدنيا ولكنه آذانان,الأول للتنبيه ,وليس له ميعاد ثابت , بل هو الوحيدالذى عرف أن آذان فجريوم الثلاثاء الحادي عشر من شهر أبريل الموافق الخامس من جمادي الثانية لم يؤذن له ,ولطالما فكر أن يسأل عن ذلك ولكنه خاف ,وظل يعتقد لسنوات أن هذة شعيرة دينية سرية لدا المسلمين تماما كاحد اسرار الكنيسة ولم يفكر ولو لمرة وحيدة أن أحدا لم يكن يعلم بغياب المؤذن الذي راحت عليه نومة,أو أحد ذهب إلي  صلاة الفجر في هذا اليوم من أهالي المنطقة, أصوات كثيرة استمع اليها,اختلف صوت الشيخ حسن عن  صوت الشيخ قاسم وأسماء كثيرة لو حاول تذكرها لاحتاج إلي سويعات كثيرة أيضا,وبالطبع تغيرت اللزمات التي تصاحب الآذان الأول عن الثاني ,
فمن( هذا هو الأذان  الأولاني) 
إلي (هو ده الآدان الأول) 
وصلي الله  علي محمد صلي الله عليه وسلم ,
فجور كثيرة  أتبعها إعلان عن موت أحد الأصحاب أ و الجيران أوالمعارف,
بصراحة يمكن لأي مسيحي أن يستمع إلي الآذان مرة أو مرتين في اليوم ,هذا أقصي ما يمكن استحماله,باستطاعة أي مسيحي يمتلك ريموت تليفزيون أن يغير القناة حين يسمع الآذان,باستطاعته أن يغلق التليفزيون حتي لا يستمع إلي درس الشعراوي يوم الجمعة, بل يمكن له أن يشغل نفسه في أي شي وهو جالس في ميكروباص العتبة حلوان ,أن ينظر مثلا إلي المارة, أن يتابع عربة ـ ولتكن حمراء ـ تقودها فتاة جميلة, بل با ستطاعته أن يتحمل صوت المقريء لمدة نصف ساعة هي أقصي فترة زمنية يمكن فيها اجتياز الرحلة ,لكن
أن يؤذن في بيته,أن يستمع إلي كل الدروس العديدة دون أن يتمكن لمرة وحيدة كالمسلمين أنفسهم من ترك الدرس والانصرا ف إلي حال سبيله,هذا مالاطاقة لأحد به,
 مولاي إني ببابك قد بسطت يدي ,من لي ألوذ به إلاك يا سندي ؟ مولاي يامولاي, هي أكثر ما أحب من كل ما استمع إليه طيلة السنوات الستة والعشرين ,والغريب أنه لم يستمع إلي هذا الدعاء من ميكروفون الجامع رغم كم الأدعية التي استمع إليها ,ورغم ذلك لم يستطع أن يمتلك هذا الدعاء أبدا.
فجور كثيرة استمع بعدها عن إعلان للوفاة كما قلت ؟ ثلاثة فجور فقط هو ماتحمله ذاكرته ليس عن قلة أو كثرة , فقط عن لحظات تملكت شعوره بعد معرفة اسم المتوفي ,اللحظة الأولي هي يوم وفاة الحاج طه وبالتحديد بعد سبع سنوات من إمتلاكه لبيت بعيد عن بيت أبيه الضعيف أمام زوجته الجديدة والصغيرة أيضا , أما اللحظة الثانية فقد كانت يوم وفاة سعاد ابنة جاره محمد نوح 


 ,فلقد كانت صاحبة  ابنتيه وأجمل ما رأت عيونه من طباع, اللحظة الأخيرة هي أحب ما يتحدث عنه.
ـ البقاء لله , توفي إلي رحمة الله المعلم عبد الجبارمحروس أبو حربية , أبو كل من  منير وعماد ,والدفنة الساعة عشرة من أمام منزله بشارع 21 .
 لماذا يحفظ  الإعلان   كما خرج من فم الشيخ بكر  رغم مضي سبع سنوات علي الأقل؟
ماذا يملكه في قلبه لعبدالجبار حتي يعيد الإعلان الذي قيل لمرة وحيدة دون أن يضيف اسم أحد الأبناء الذين سقطوا سهوا من الشيخ بكر ـ الذي اعتذر ليوسف أحد  أبناء عبد الجبارالسبع أمام جمع من المشيعين حين أنبه علي طريقة الإعلان عن وفاة أبيه  و حين أتم اعتذاره أمام الناس بالسهو وجل من لا يخطئ , أنبه مرة أخري علي عدم تدارك الموقف بإذاعة الخبر مرة ثانية .
كان قداستقر بالمنشية منذ ما يقرب من الثلاثة أعوام ,وبالطبع عرف عبدالجبار وأولاده جميعا ـ يرجع الفضل إلي ذلك لأفعال عبد الجباروعائلته التي يعرف أخبارها القاصي والداني ـ وكعادة أهل المنطقة تجنب كل ما يمت إلي عبد الجباربصلة, فإن كان أخوه الحاج عبد الرؤف يفر منه فرار السليم من الجربان ـ فما بالنا بالمقدس فرج الذى يحتا ط أكثر من كل ساكني المنطقة وذلك يعود بالتأكيد لكونه المسيحي الوحيد في المنطقة آنذاك .
كان قد استمع إلي معركة عفريت شارع 21أو شارع عبد الجباركغيره من الأهالي, وكان من عادته منذ بنى الدور الأول لبيته أن يمسك بالمقشة ـالتي كانت عبارة عن عرجون نخلة ـ ويكنس أمام بيته الذي هو في نفس الوقت أمام الجامع ,ثم يدخل إلي بيته ويأتي بالجردل المليء بالماء ويرش المنطقة كلها وذلك بعد صلاة الصبح وبعد صلاة العصر, من بعيد شاهدعبد الجباروبعض ساكني بيوته وأبناءه وهم يحملون العصي والفؤوس, كان ما يزال يكنس الشارع  فلمّ ما كنسه بجور حائط الجامع ودخل ريثما تمر المظاهرة التي دخلت يومها الرابع علي التوالي ,لم يشأ أن يجلس في الحجرة فدخل إلي البلكونة مباشرة,وجلس على الأرض  حتي لا يراه أحد,كانت الزفة اليومية تتوقف أمام رؤوس الشوارع لتعلن ( للمعرصين) ساكني الشارع واللذين يسرقون اللافتة أنهم لابد واقعين ,ولحظتها فقط سيتم تحويلهم إلي نساء لذكورهم الكبيرة والكثيرة أيضا, ربما تغير الإعلان نظرا لمكانة صاحب البيت ,كان اليوم هو اليوم الرابع الذي يتم فيه سرقة اللافتة والذي اقتنع فيه عبد الجبارشخصيا  بأن ما يفعل هذة الفعلة هو عفريت  كما قال له الشيخ أبو مينا ,ومن هنا جاءت الصدفة لعبد الجبارحين نظر بعينه إلي حائط الجامع  ووجد الزبالة مكومة بجواره ,فكر سريعا في كلام أبي مينا واسترجع سريعا كلماته عن العفريت الغريب وتأكد له أن فرج هو الذي حضّر  العفريت الغريب هذا  وحين ذلك قال :
ـ شفتوا النصراني ابن ميتين الكلب راكن الزبالة فين ؟ 
أحس بنشوة الاكتشاف فقال بصوت تعمد أن يكون حاسما :
ـ هوابن القحبة ده اللي مسلط عفاريته علي اليافطة ,
لم ينتظر أبناء وأحفاد وساكني بيوت عبد الجبارأمر الهجوم , لقد خرج حين تبين لكبيرهم أن عفاريت المقدس فرج هي من تسرق اللافتة,لم يعرف ماذا يصنع مع الطوب الذي ينهال عليه, كانو يقذفون باب البلكونة , الله وحده هو الذي كان يعرف أن فرج جالس في البلكونة.حتي زوجته التي لم تكن تعرف سبب هذا الهجوم والتي قامت ونزلت إلي الدور الأول وأغلقت الباب الحديد ثم صعدت و بعد أن أمسكت بابنيها منير وصفوت أغلقت باب الحجرة عليهاوجلست علي السرير تاركة الطوب يصل إلي باب الحجرة بعد سقوط زجاج باب البلكونة ومرور الطوب من حجرة الجلوس إلي الصالة مرتطما بباب الحجرة التي أغلقتها عليها وعلي ولديها ناسية تماما أبا منيرالذي راح يتزحزح قليلا تحت وابل التصويبات الصحيحة وأخذ جانب السور الخارجي ,وظل لمدة يعلمها الله يتلقي  الطوب علي يديه و رأسه, نزل الحاج طه وأمر عبد الجبارأن يلم كلابه الذين تفرقوا جميعا بمجرد ظهور الحاج , تجمعوا خلف كبيرهم وهم يتابعون المضي علي باقي المنطقة. لشهرين كاملين لم ير المقدس فرج الذي قالت زوجته أنه ذهب إلي البلدة في المنوفية لمرض أمه ـ المتوفية من الأساس ـ قبل الهجوم بدقائق ومن أجل ذلك ترك الزبالة جوار الجامع دون أن يلمها حين علم من ابن عمه بمرض أمه, ولما طلب منها الحاج أن يعرف العنوان ليقوم بالواجب قبل رجل يحبه ويحترمه كثيرا حسب تعبيره لأم منير تعللت المرأة بطلب المقدس ذاته بعدم إبلاغ أحد,حين ذلك طلب منها الحاج طه أن تدع عم أحمد النجار يصلح ما أفسده عبد الجباروأولاده, شكرته وقالت إن المقد س غير موجود ولا تستطيع أن تستقبل أحدا ,وحين أخبرها الحاج بعدم ممانعته بذهاب الحاجة لتكون جوا رها وأحمد يصلح الأشياء الواجب إصلاحها قالت :
ـ الحكاية كلها لوحين قزاز وشوية حاجات صغيرة وربنا يعوض علينا , ثم أحست برغبة عارمة في البكاء فأضافت ويخلف علي اللي كان السبب,كان بالفعل كل شيء هين ويمكن تعويضه بجوار ما شاهدته حين خرجت إلي البلكونة لتري ما فعلته عائلة عبد الجبار,وقبل أن يرتفع صوتها رفع فرج يده بصعوبة ووضعها علي فمه وهو ينبهها إلي وجود ناس تحت منه, كان يرتعش وكل جسده يشخب دما , رأسه ويداه ووجهه  وقدماه, أمسكت بالمقشة وأزاحت الزجاج والطوب وأمسكت بذيل الجلباب ـ  كما أمرها بصوته الضعيف أو كما خيل لها ما قاله بصوته الذي لم يكن واضحا  ـ وجرته علي البلاط حتي دخل من باب البلكونة ووقف وأسند يديه علي زوجته ودخل إلي الحمام, كان البن الموجود بالشقة لايكفي لسد الفجوات الكثيرة ,ورغم ذلك رفض أن تنزل هي أوأحد أبنائه لشراء بن , عند العاشرة مساء كان يتساند علي امرأته , رغم الآلام المبرحة والتي استحال السكوت عليها بعد عدة ساعات ,حتي يذهب إلي دير العريان بالمعصرة, وظل هناك لمدة شهرين تم خلالهم علاجه وعاد وهو يضع طاقية سوداء فوق رأسه علي غير عادته لم يرفعها أبدا بعد ذلك ,بل إنها أصبحت أهم ما يميز المقدس فرج بعد ذلك,ولما أراد الحاج طه وبعض الجيران فتح موضوع تكلفة الخسائر الناتجة عن التخلف الفظيع الساكن رؤوس بعض أفراد قاطني كفر العلو قال بهدوء وثقة:
ـ طالما مفيش حد من العيال اتعور أو جري له حاجة تبقي الحكاية بسيطة , ثم سكت قليلا وهو يستجمع قوته وأضاف ـ بس أنا لي طلب عندكم 
 , حين ذلك تكلم الحاج طه وقال :
ـ بل هو أمر يابو منير ,أأمر وعلينا إن شاء الله التنفيذ ,
تنحنح المقدس فرج ليستجمع صوته الذي تأثر كثيرا من ذلك الحب الواضح في كلمات الحاج والمحيطين به والذين أمموا علي كلام الحاج وأضافوا عليه من عندهم بعض الكلمات , التي لابد تقال لكي يرضي المقدس فرج علي الصلح وعدم إبلاغه للشرطة في عبد الجبارالذي كان ينتظر نهاية اللقاء علي أحر من الجمرفي بيته ولابد من وجود أحد المهتمين بشؤونه في هذه الجلسة سوف يبلغه ما تم الاتفاق علية,ولكن ما لا يعلمه عبد الجبارأو أحد غيره  من هؤلاء الذين تكلموا كثيرا عن ضرورة الصلح خوفا من الأضرار الناتجة عن الاعتداء علي مسيحي أن المقد س فرج لم يخطر في باله علي الإطلاق موضوع إبلاغ الشرطة ,
ـ خرج صوته متأثرا من هذة الحفاوة والمحبة الظاهرة في عيون بعض جيرانه وبعض ساكني بيت عبد الجبارنفسه ـ الذين كانوا يعلنون أملهم القريب في الله عز وجل أن يكرمهم في البعد عن بيته   الذي لا يطيقه أحد ـ ولولا الظروف التي يعلمها المولي لناموا في الشارع وذلك أفضل لهم بالتأكيد.
ـ والنبي محمد وعيسي الموضوع ده مايتكررش تاني ,
ولمدة ستة وعشرين عاما لم يفاتح أحدا, حتي زوجته لم يقل لها أبدا لماذا كان يجلس وحيدا وحزينا تحت سور البلكونة ؟

5
لسنوات عديدة ظللنا نوقر الحاج إسماعيل,ولسنوات أكثر صاراسمه فقط جديرا باستدعاء(أبو العربي البور سعيدي )
كان بيته رقم ستة وعشرين في مربع الحاج طه ,جاء من مزغونة الكبري حسب أقواله ,كنا في شهر ديسمبر من عام
(70) ذلك الشهر الذي أسس فيه أكثر من خمسة وعشرين بيتا جديدا في منشيتنا فقط .هل كان موت الزعيم الذي  أطلق اسمه علي تلك المنطقة أحد الأسباب في حالة العمران هذه ؟. الله أعلم ,فلسنوات خمسة ظلت تلك المنطقة الوليدة لايتعدي بيوتها العشرين بيتا إذا أخرجنا بيوت عبد الجبار,لم يمر شهران علي تأسيس بيته حتي أكمل الدور الثاني , كان البيت علي ناصية  شارعين, شارع طولي وشارع عرضي ولأيام كثيرة ظل البعض منا يقسم المنزل إلي منزلين , افتتح علي الشارع العرضي  دكان بقالة وعلي الشارع الطولي مكتبة , استقرهو وزوجته وابنه الوحيد سيد في شقة بالدور الأول وجهز الدور الثاني لزواج سيد, كان الفرح الأول الذي أقيم في المنطقة,ولأول مرة نختلط مع شباب كفر العلو ,كان بجوار البيت ( مسقة ) وعلي حدودها أقام الحاج صوانا كبيرا في آخره يقف مسرح تم صناعته من عروق الخشب,وكان مرتفعا بشكل رهيب,وعلي طول الصوان فرش بعض الحصر وعلقت الكلوبات ,بعد صلاة المغرب عقد القران في جامع الحاج طه ,تكالبنا جميعا علي حبات الفندام  في الجامع ,خرج أولاد الجابري محملين بالغنائم كالعادة
كان كل منا قد فازبثلاثة حبات من الفندام عل الأكثر,الوحيد الذي جاوز أوانتصرعلي أولاد الجابري هو أحمد صالح
كعادة محمد عبد الفضيل انتظر حتي خرجنا من الجامع  وما إن تحركت أقدامنا خطوات قليلة ورحنا نتساءل عن الغنائم  إلا وأمسك بياقة بيجامة ابن صالح وبكل قسوة ضرب رجله في رجل أحمد الثابتة فتكوم علي الأرض ,ارتفع صوت أحمد يستجير بأحد الرجال ولكن عبد الفضيل عاجله بشد بنطلون البيجامة فظهرت الجيوب  المنتفخة بالفندام وفي نفس الوقت ظهرت مؤخرة أحمد الذي لم يكن يستعمل في هذه الأيام سوي البنطلون فقط ,لم يلتفت أحمد إلي موضوع ظهور مؤخرته العارية كان كل ما يشغل باله هو أحد الجيوب التي استطاع عبد الفضيل الإمساك به ومن هنا نزل  إلي الأرض دفسا جيوبه في البنطلون صارخا  بأعلي صوت, أخيرا نفض عبد الفضيل الجيب الشمال تاركا يد أحمد مستميتة علي الجيب اليمين ودموعه سائلة, كان كل منا يتابع الموقف وفي فمه( فندامة ) وفي يده أخري وينتظر متفرسا حركة يد عبد الفضيل وحركات أحمد بكامل جسده والتي لابد تسفر في النهاية عن طيران بعض الحبات  يفوز بها أكثرنا تركيزا واستعدادا  للطيران علي الأرض , أصلح أحمد من هندامه ونفض التراب بعد أن أسمعنا كثيرا من الشتائم الجارحة ورغم ذلك كان كل منا يضحك وهو يدفع بـإحدي ( الفندامات ) في فمه , دخلنا الفرح ,كانت كل حصيرة يجلس عليها بعض الوجوه الغريبة عنا , وبين الحصيرة والثانية مكان فاضي يمر خلاله الناس  ,كنت أنا والشلة قد اتفقنا  علي توزيع الغنائم بالعدل فيما بيننا قبل صلاة العصر ,لكن أحمد بعد أن اكتفي من توزيع الألقاب علينا واحدا واحدا وفي الحقيقة كانت ألقاب تسعدنا جميعا بل كثيرا ما أضحكت كل المشاهدين  للموقف إلا واحدا  منا دائما ألا وهو صاحب اللقب, وظلت تلك الألقاب معنا حتي الآن قال :
ـ أعملو حسابكو ياولاد ... كل واحد من بيت أبوه ؟
 كان معني ذلك إننا قد خسرنا  حصيلة أحمد من الغنائم . حاول البعض منا إثناء أحمد عن قراره ولكنه صمم بعد أن قال:
ـ محدش فيكم مد إيديه وشال ابن المعفن عبد الفضيل من فوقي؟
 لم نجد مكانا إلا بالقرب من المسرح أو علي وجه الدقة تحت المسرح. رحنا نتجول في البداية حول الجماعات  المستقرة فوق الحصر ,كانت صواني الأكل تمضي سريعا بين الحضور ونحن نحاول اختطاف أي شئ ونفوز بالفتات ,بعد أن خرجت الراقصة من الباب الجانبي لبيت عم حسين وساعدها أربعة من الشباب علي ارتقاء سلم المسرح العالي أصبح كل شيئ مباح ,من يريد اللحمة يجد ,من يريد الفول السوداني أو الخص أو الخيار يجد,لا شئ بعيد عن أيدينا السريعةالخطف في ظل العيون المعلقة لفوق حيث الراقصة التي اختلف علي لون (  كلوتها ) كل أفراد الشلة رغم وضوحه الجلي ,كانت بعض الجلاليب قد رصت فوق السلم الطويل في انتظار دورها لدفع النقطة,كان هناك فوق خشبة المسرح وفي ركن بعيد عن أعضاء الفرقة رجل يجلس علي كرسي وأمامه تربيذة صغيرة موضوع عليها كراسة يكتب فيها اسم صاحب النقطة والمبلغ الذي دفعه ,عرفنا فيما بعد أنه أخو الحاجة أم عوض والدة العريس ,ما إن ظهر المطرب الشعبي محمد طه إلا ووقف كل الحاضرين وراحوا  في مبارزة حامية في ضرب النار , لسنوات عديدة وبالتحديد حتي الآن لم  يتم عمل فرح بمثل  هذا النظام وبكل هذا الجمع والجمال ,كانت المرة الأولي التي نسمع فيها عن الحشيش وعن البيرة وعن محمد طه ,الوحيد الذي عرفنا كل ذلك كان محمد هاشم  ومن أجل ذلك كان هو الذي أمسك بالجنية السليم الذي بعثه الحاج طه ـ عمه ـ ووقف يعدد السلام والتحية علي كل الحاضرين ,ما إن انتهي وراح ينزل من المنحني الأخير من السلم  إلا وكان في يدة ثلاثة زجاجات من البيرة أكثرهم مملوءة حتي المنتصف تحية تقدير من بعض الحاضرين علي الطريقة الرائعة في التعامل مع الولد الرخم الذي يمسك الميكرفون ويريد أن يكلفت  صاحب النقطة في  لحظة ,كانت اللحوم الكثيرة ورائحة الحشيش و( لباس ) الراقصة قد أسكرنا جميعا فجلسنا تحت المسرح ونحن نتذوق البيرة , البعض منا رفض طعمها والبعض الآخر لم يترك في الزجاجة الهواء ,كان علي موسي يجلس بالقرب منا وفي يده زجاجة مغلقة لابد اشترها علي حسابه, تقرب منه محمد هاشم واستطاع إقناعه بأخذ رشفة صغيرة من الزجاجة وما إن وضعها علي حنكه إلا وأنزلها فارغة وترك علي موسي يكاد الغيظ يقتله دون إن يستطيع عمل شئ, كانت هذة الليلة هي كل ما بني الحاج اسماعيل مآثره عليها , ففي صباح اليوم الثاني كان قد بدأ تعريف أقاربه الذين شرفوا الفرح ليلة أمس , وكانوا كلهم عظماء , ومنذ ذلك اليوم ولسنوات طويلة ظل أهالي منشية جمال عبد الناصر متأكدين من أن جميع الاخبار والمعلومات والحكايات التي نسجها الحاج اسماعيل لأسرته وله ما هي إلا حكايا ( أبو العربي ) وكان أقلها من حيث الفشخرة هوأن أنور السادات كان زميل له في الإبتدائية وأن الزعيم الراحل عبد الناصر قد جاء في عزاء أبيه,أما جميع الوزراء السابقين واللاحقين ماهم إلا بعض الحرافيش الذين كانوا ينامون في بيتهم بغمازة عوالة, الغريب في الأمر أن كل منا حين استمع إلي سيد ابنه ماكان منه إلا ترحم علي أيام الحاج اسماعيل الذي كان ينسج الحكايا نسجا جيدا وكان والحق يقال حكاء جميل.               
6 
أبو الوزير ,أو  زينهم القصاص,له في عيون أهالي المنطقة صورتان,صورة الشاب الهمجي صاحب الأرض ,أو علي وجه الدقة مؤجر الأرض الزراعية من الإصلاح الزراعي قبل اعمار المنطقة ببضعة سنوات والذي يجلس بجانبها ليحافظ علي حدودها من أكياس الزبالة وارجل البنادمين ولا يمر يوم واحد دون عركة نسمع فيها ـ ونحن جالسون في البيت أو مترجلون في طريقنا لشئ ما أو ونحن نصلي او أي وقت يشا ء أبو الوزير ـ جميع أنواع السباب, كانت الأيام تمر والأرض تتناقص عاما فعام بقدرحفنة من القراريط يتم تحويطهم بطوب ,ورغم ذلك لم ينقطع السباب ليوم واحد حتي انتهت الأرض,ولم تستمر كثيرا فترة الهدنة التي منحها أبو الوزيرلأهالي المنطقة من حرمانهم من رؤية وجهه الكريم وصوته المغرد,فلقد ظهرت الصورة الثانية قبل مرورعام علي غياب أرضه التي كانت عبارة عن ثلاثة أفدنة وسبعة عشر قيراطا وعشرين سهما حسب قسم رمضان الحلاق للمقدس فرج لما سأله عن مساحة الأرض التي أضاعها زينهم علي البيرة ,كانت الصورة الجديدة نتيجة تولي عمه ـ أخو أبيه عم القصاص الكبير ـ منصب وزير في وزارة الدكتور زكريامحيي الدين في نهايات السبعنيات ,كانت امرأته حامل ووضعت مولودها الخامس من الذكور  في يوم حلف يمين الوزارة لجد المولود,فما كان من زينهم إلا أن أطلق علي المولوداسم الوزير,ومن لحظتها صار يلقب بأبي الوزير,كان قد استطاع خلال السنوات العشرالاخيرة من إفناء أرض الحكومة التي يتخللها سلك من الضغط العالي يمتد من السد العالي إلي وادي حوف في حلوان ,كان الوحيد الذي باع الأرض الواقعة تحت السلك رغم خطورة تلك المنطقة وخوف الناس من مجرد الزراعه تحتها , بل الغريب في الأمرآن مخاوف أهالي المنطقة التي كانوا يحذرون أولادهم من مجرد المرور تحته تنحصر في رؤيتهم لسقوط السلك علي حمار وجمل عم القصاص نفسه عام 69,وبالتحديد تلك المساحة التي باعها  زينهم بعد ذلك بسنوات,حلق ذقنه وكوي الجلباب وصار يجلس فوق المصطبة التي صنعها أمام بيته واقتنص من الشارع العمومي ما لا يقل عن ستين سنتمتر بطول البيت ,لم تمض إلا شهور قليلة وفتح شباك الحجرة المطل علي شارع زين الدين  وأصبح يمتلك دكان بباب صاج من الخارج وباب خشب من الداخل
كانت الحجرة من السعة بحيث أنه أقام دخلها مصطبة ثلاثية الاضلاع وصار يلاقي فيها  اصحاب المصالح في وزارة عمه كما يطلق عليها,في البداية كان يأتي يوميا بصندوق من البيرة ثم بعد شهور قليلة فوجيء الأهالي بلافتة تعلن لهم أنهم أمام مخزن مرخص لبيع البيرة,وبعد شهور قليلةآخري أصبح الدور الأول كله مستودع للتوريد إلي منطقة التبين
وصارت الناس تتقرب إليه ومنهم المطربون المشهورون من حلوان إلي مصر القديمة واكتسب صورته الثانية في عيون أهالي المنطقة الذين كانوا يستحرمون أن يلقوا عليه بالسلام . 
7
كان من الصناع المهره.هؤلاء السحرا الذين يجيدون فن تحويل التوافه وصغار الامور الي أ شياء حقيقية.ورغم ان حرفته هي تحويل الاخشاب الي منمنمات وحليي تضاف  لحجرات للنوم .وكان للحق من المعدودين في تلك المهنة الا ان ذلك لايجعل منه ساحرا.فقط يجعله صانع ماهر يعمل باخلاص ومرح.فما الذي جعله ساحر. في الحقيقية ان ما جعله ساحر هو لسانه فلقد كان من الفصحاء المرحين. من الواضح إن الفشر يبدو كنوع من التمويه أو الإدعاء بوجود مزايا لا يملكها المرء.هكذا قال ثيوفراسط في كتابه عن الطباع . لم تمض الا شهور قليلة منذ أقام  بعض الاهالي بيوتهم في المنطقة التي كانت تسما فيما سبق ورش الحاج عبد الدايم نظر لوجوده قبل وجود أي انسان مقيم علي تلك المنطقة الزراعية فالبعض يقول انه اشتر الارض عام 61 والبعض يقول من قبل ذلك بكثير.اطلق عليه بعض المالكين الجدد لقب العمدة وافتتح محلين واحدا للبقالة والآخر لمستلزمات البناء ونظرا لانه المحل الوحيد الذي يبيع الأسمنت وجميع الأشياء المطلوبة في البناء في المنطقة التي بدأ فيها العمران  بشكل ملفت للنظر مما جعله يضيف الي نشاطة محل للادوات الصحية والحدادة وفي غضون عامان كان البيت الذي يقيم فيه الحاج مكون من خمس ادوار الدور الاول به مندرة واسعة للضيوف ومطبخ كبير وحمام والدور الاول له هو وامرأته فقط ,ام الثالث فلقد اصبح عبارة عن مطبخ كامل نظرا للجرماـ كما كان يسميه ابو جمال ذاته ـ الذي ينبغي ان يلهف كل يوم فطار وغذاء وعشاء ,فبجوار ابناءه الاحدي عاشر من الصنفين يوجد سبعةعاشرمن العاملين في الورشة والمحلين هذا غير الضيوف الدائمين ومجلسه الذي لاينقطع الشاي والسجائر عنه,وقبل ذلك وبعده حكاوي عم عبد الدايم التي لا تنتهي,ما ان يطمئن علي ان احد لن يطلب شاي حتي يجلس علي الكنبة التي يضعها في منتصف المندرة ويربع قدميه ويبداء الحكي. هناك مقدمات دائمة لا يمكن الفكاك منها.ومن اهم تلك المقدمات خبطة يده علي باطن قدميه عدت مرات يتبعها تفرسه في الوجوه لاختيار الموضوع الذي سيبداء منه,الموضوع موجود دائما في الشخص الذي يقع اختيار ابو جمال عليه.ورغم ان الجلسين يتغيرون اسبوعيا نظرا لطبيعة اعمالهم في واردي شركة الحرير الا انهم والحق يقال كانو يحبون الجلوس اليه .ويعود ذلك الي أنه حكاء ماهر وصاحب تجارب عديدة فهو اساسا حسب كلامه من الاقصر هاجر منها سنة 37بعد زواجه واخذ ميراثه من اخواته غير الشققة ونزل الي مصر استقر بها ثلاثة سنوات حتي رزق بابراهيم وذهب الي الاسكندرية لمدة اربع سنوات انجب فيهم  موسي وفاطمة ثم غادرها حين جاءتها طيارت الحلفاء في الحرب العالمية الثانية واستقر لمدة عشر سنوات في السويس انجب فيهم عيس ويحيي وام كلثوم وعبد الله وحتة اللحم التي لفها في قطعة قماش ولم يعرف ان أمراته اطلقت عليها اسم انتصار الا بعد ذلك بثلاثة شهور بعد ان وضعهم في احدي العربات المغادرة للسويس بعد بداية حرب56  لتعود  بهم مرة اخري الي القاهرة وبعد نهاية الحرب اقام لبضع شهورفي امبابة قبل ان يستقر الاستقرار النهائي في منشية جمال عبد الناصر وانجب فيها محمد وجمال الذي كان
 من سننا نحن الشلة.








8



لشهور طويلة ظلت  تلك المعركة الحامية الوطيس بين عبد الجباروعفاريت المنطقة هى شغلنا الشاغل . ما إن ينتهي فصل إلا ويبدأ آخر,عبد الجبارهو الشقيق الأكبر للحاج عبد الرؤف صاحب الأرض البحرية وزريبة البهائم التي يحرسها الجابري وأولاده ,ورغم تلك الصلة إلا أن الحاج عبد الرؤف ظل طيلة حياته يسكن كفر العلو رغم أنه من القلائل الذين لا ينتمون إلي تلك البلدة؟ في حين أن عبد الجبارجاء بكفر العلو إلي المنشية, كانت أرضه ملاصقة لأرض الحاج طه,لايفصل بينهما إلا ( مسقة) صغيرة تفرعت من الترعة  التي تسقي جميع الأراضي, لا نعرف علي وجه الدقة  متي استقر في المنطقةالجديدة,فيوم بعد يوم يظهر بيت يشبه بيوت كفر العلو حتي فوجئنا بجزء كبير من تلك البلدة  الحديثةالطراز البدوي بالتحديد   وأقيمت منشية جديدة بعيدة عن كل البيوت الحديثة, انقسمت إذن المنطقة إلي ثلاثة مناطق ـ للنفوذ علي الاقل في أعيننا نحن الصغار ـ منشية أولاد الجابري ومنشية جمال عبد الناصر ومنشية عبد الجبار,كان دائم التجوال حول أرضه وأراضي المنطقة بالمرة فوق حماره,لا يعرف الكلام وخصوصا مع الأطفال عديمي الرحمة مع النخل القصير كان أو الطويل, كما لا يعرف السلام,لم نلحظه أبد يلقي السلام علي أحد,كمالم نلحظ أحدا  يلقي السلام عليه. وأظنه الوحيد في العالم الذي تجاوز الخمسة والسبعين عاما دون أن يقترن اسمه بأي لقب,علي الرغم من تعدد ذريته وتفردهم بمجموعة منتقاه من العاهات,فبكرأول أبنائه سجن حين أكمل الواحد والعشرين بتهمة القتل,وأدهم الثاني حرامي ومسجل خطر, وإبراهيم بائع حشيش,ويحيي قطع قدميه مترو حلوان في حادثة نشرت في الأهرام حين كان يحاول قفش صدرالبنت علي المحطة وإن كان قيل أيضا أنه كان يخطف شنطتها,وإن كنت أحبذ الإعتداء وليس السرقة وذلك لأنني الذي شاهد نظرة عيونه وهو يتطلع للنساء,وشكري مسجون سبع سنوات لإحداثه عاهة دائمة لزوج أخته الذي تجرأ وطالب بحقها ,أصبح المسكين لا يري علي الإطلاق,و زينهم بتاع نسوان, ويبقي عبدالجبارهو الوحيد من أبنائه الذي لا يحمل أي عاهة إلا أنه يحمل كل تفاصيل وجه عبد الجبارمنذ سنوات كثيرة وهو الابن الثالث حسب الترتيب, بدأت معركة شارع عبد الجباربعد إعمار المنطقة ودخول الكهرباء وفي الطريق المياه في نهاية عام ثلاثة  وسبعين,كان الحي قد قسم الشوارع وجعل للعرضي منها رقم زوجي والرأسي رقم فردي,وكان الشارع الذي يقف تحت منه أكثرمن ثلاثين بيتا قبيحا من الطين والطوب الأحمر قد تم وضعه تحت رقم 21 وتم وضع لافتة زرقاء مكتوب عليه الرقم بخط أبيض علي سور البيت الأول الذي هو والذي يليه حتي نهاية الشارع ملك لعبد الجبار, استطاع عبد الجبارالابن أن يقنع أبيه بضرورة كتابة الشارع باسمه وليس برقم ومن هنا أبتدأت المعركة فعبد الجبارالمشهور ببخله الشديد,والذي علي مر الايام أصبح مضرب الأمثال في دائرة حلوان والتبين والمعصرة و15 مايو,ذهب إلي الورشة ودفع خمسة جنيهات مرة واحدة نظير اليافطة الجديدة وتركها عنده أياما وانتظر حتي جاءت مناسبة دينية لا أتذكرها ودشن اليافطة في احتفال عظيم تم فيه توزيع ثلاثة جرادل من الشربات عديم اللون والرائحة والطعم لسكان بيوته واللذين لا يتخيرون عنه في الحقيقة,وفي صباح اليوم الثاني فوجيء  بسرقة اليافطة, ألحق سبابه بكل أهالي المنطقة هو وأولاده وعند العصر كانت اليافطة الثانيةالتي تختلف في اللون قدتم زرعها في نفس ذات المكان باحتفال صاخب من الشتيمة المنتقاه, من المنقي ياخيار, وبعض الوعيد لسارق اليافطة وكثير من الترهيب لمن تسول له نفسه أن  يحذو حذو اللص غير المعروف,وانتظرت المنطقة هدوء البال الذي كان دعوة جدتي لأمي ,لكن العفاريت التي كشفت النقاب عن وجهها وظهرت لبعض ساكني المنطقة حسب أقوالهم التي يقسمون عليها بأغلظ الأيمان وهم في الحقيقة صادقون لأن أول من تكلم عن موضوع العفريت كان إبراهيم عبد الجبارذاته . ففي صباح اليوم الثالث لم يكن أي أثر لليافطة مما أشعل المعركة ولسوء حظ المنطقة كان قد تنطور بعض الكلام عن كون عبد الجبارمن كفر العلو البلد الام للمنشية كما يحس كل ساكني كفر العلو ومتنزه أبنائها ـ هؤلاء الجرابيع ـ الذين يمرحون في كل ربوعها وكأنهم فوق صدور أمهاتهم,ومن هنا أحس أهالي كفر العلو ـ أصحاب البلدالأصلين كماهو مكتوب في التلموذ, حسب تعبير الحاج طه ,وهوكتاب الانساب الذي يفخترون به ـ أن العار يخصهم بنفس ذات القدر الواقع علي عبد الجباروأولاده ومن هنا تحرك الموكب مدعما بالطوب والعصي والفؤوس وزجاجات المس الأزرق لتلوين الغسيل المنشور في البلكونات من أمام منزل عبدالجبارحتي بيت الحاج رشاد رافعين كل أنوع السباب للشراميط نساء المنطقة والمعرصين رجال المنطقة ذاتها ,مهددين بالثبور وعظائم الأمور كل من تسول له نفسه رفع اسم عبد الجبارـ ابن كفر العلو البار ـ من فوق الشارع الذي يملكه بالطبع ـ كانت بيوت عبد الجبارعبارة عن مستعمرة  صغيرة من البلد الام التي هي كفر العلو ـ  وكالعادة تم تدشين لافتة جديدة بلون جديد بعد صلاة المغرب,قسم عبد الجبارالليل علي أبنائه تحت سمع عشيرته الحاضرين واختار هو حراسة بعد الفجر  ,سلمه إبراهيم اليافطة تحت سمع بعض العائدين من صلاة الفجر ودخل يكمل حرق السجائر التي لفها في الساعة الأولي لحراسته التي تعدت الثلاث ساعات,أفاق عبد الجبارمن غفوته التي جاءت من لطشت الطقس الجميل علي صوت أمرأته وهي تدعوه لأخذ الشاي ,وقف ودون أن يدري نظرإلي مكان اليافطة  وبيده ضرب عليها ليتأكد من تلف عيونه في الصباح الذي علي بعد دقائق إلا أن يديه لم تحدث الصوت المطلوب منها,تحرك خطوتين ونظر جيدا وتأكد له تماما عدم وجود يافطة أمام عيونه وتحت يديه وفي نفس المكان,صرخ علي إبراهيم الذي خرج من البيت وهو يجاهد حالة السطل الناتجة عن حرق ربع حشيش كامل خلال خمس ساعات,ما إن شاهد أباه يخبط بيديه علي مكان اليافطة الفارغ حتي راح يضحك ولم يسمع من أبيه الذي كان يحاول سؤاله عن مدي تأكده من تسليمه اليافطة أي كلمة,وقع علي الأرض من كثرة الضحك ثم رفع عيونه بصعوبة وشاهد أباه من تحت فبدا له علي هيئة عفريت,أعاد رأسه إلي وضعها ونظرمرة أخري  فرأي أباه فضحك وقال : دي العفاريت يابا هي اللي مش عاوزة اسمك, مش الناس بس ونزل علي قفاه من الضحك ولحظ عبد الجبارالسيئ كانت الجملة التي خرجت من فم ابنه المسطول تسمع حين خروجها للست أم عطوة بائعة الفجل والتي قالتها بدورها لكل من مر عليها دون حتي أن يلقي عليها السلام أو ينفعها حتي بإمساك حزمة الجرجير من غير شراء ومن هنا انتقلت بسلام الله وحمده إلي كل بيوت المنطقة قبل الظهر وعند العصر كانت بيوت المنطقة البالغ عددها في تلك الآونة أكثر من ثلاثمائة بيت يتحدثون عن عفريت شارع عبد الجبار,
9

      من يصدق هذا الهراء, أي شيطان ماكر تملك رأسك لتخط بيدك مصير درويش كفرج هكذا , لقد أخطا سهمك المغروز كبد الحقيقة, فتأبط دفترك الآن واعتزل الناس , وأنتم أيها الكتاب, يامن تخطون بسهولة ويسر أقدار البشر. البشر الذين لا يملكون العفو عنكم أو القسوة. هؤلاء الذين سقطوا  بين أيديكم دون أن يشملهم بعض من حبكم المزعوم , كنتم تخطون مصائرهم بيسر وهدوء دون أدني أهتمام بمشاعرهم. مصائر؟ يالها من كلمة مراوغة,لايبصرها أحد إلا وتمني غيرها, فقط  انظروا  إلي كاتبنا وأحد أبطاله, ليجلس رجل ستة وعشرين عاما بجوار شيئ يؤمن بعكسه, هذا شيئ عظيم ,ليس لي الحكم عليه أو التدخل في شؤونه,فإن  تجلس بجوارهذا الشيئ الذي لا تؤمن به كل هذه السنوات فلابد من وجود عوامل كثيرة  لاأريد الخوض فيها ,ولكنه في نفس الوقت شيئ يمكن تصديقه 
, لا يرجع السهم نحو القوس ثانية                                فالسهم منطلق في مهمة الريح 
  فكل يوم مضي رهن بسابقه                                    كالحرب تبدل مجروحا بمجروح 
ثم إن خالق الانسان لهو قادر علي كل شيئ , جلس 26 سنة بجوار الجامع وهو المسيحي , ماشي , أحب دعاء النقشبندي وتمني أن يحتفظ به , علي عيني وراسي, ظل يكنس أمام الجامع كل هذة السنين أو حتي كبر ابنه وأخذ منه الصنعة, ممكن ,وأكثر من ذلك يمكن تصديقه , لكن أن يجلس بجوار سور البلكونة ويستقبل كل التصويبات المتواصلة والصحيحة أيضا دون أن يصدر عنه صوت ؟ دون أن يقف مثلا ويدخل إلي الحجرة؟ أي شيطان تملك رأسك وجعلك تصل بشخصية مهمة مثل المقدس فرج إلي هذا الشطح . إلي هذا الخيال ؟. إني لأعجب من نقوش خيالك . أستطيع أن أقول وأنا مستريح البال إنك شخص لا يوثق به علي مصائر أبطاله.ولا أستبعد علي الاطلاق أن تخرج لنا غدا بعمل تطير فيه البطلة مثلما فعل ماركيز,وأنا لا أستبعد منك ذلك .ولكن لتعرف. ماركيز هذا كاتب كبيريافسل,  انظر لحظ أبطالك البؤساء الذين أوقعهم حظهم العاثر بين يديك ,إنهم يبكون وأسمع أحدهم يقول : لكل شخص مر بي ورأي دموعي أن يعرف : هذا جناه كاتب علي وما جنيت علي أحد؟ انظروا مثلا لو وقع مصير المقدس فرج بين يد خالق ماهر كنجيب محفوظ . يا الله علي حظ فرج التعس لأنه كان يمكن له أن يكون شخصا حقيقيا من دم ولحم مثله مثل سعيد مهران, لكنه جلس ستة وعشرين عاما بجوار الجامع صامت وحين أراد له الإله أن يتكلم للمرة الأولي أوقعه حظه العاثر في يد جاهل بمصائر العظماء الصامتين, وهم كثر,    ـ أيها السيد الكاتب , المتحكم فينا نحن عبيدك, يا عليّ الجناب اسمع منا كلمة وحيدة , ربما أعادت لك اتزانك حين تحاول خط مصائر آخرين ـ لا تغامر إذ يناديك السرب
10

كان الشبع قد أصابنا جميعا,وربما ساهمت الرشفات القليلة من البيرة في إظهارنا علي تلك الصورة التى أمسكنا عليها عم عبد العليم,نظر في عيوننا ثم بهدوء ويسر سحب عبدالحميد من يديه ومضي ,وقف منير فزعا وهو يهتز وجرى إلى نهاية الصوان وأفرغ ما في بطنه,جرى إليه عوض عبد الفتاح وسنده من تحت باطه ومن الفتحة التي صنعانها في الصوان خرجا,لم يبق إلا أنا ورشدي وعبد الفضيل وابن ابو صالح ومنصوروجمال عبد الدايم ومحمود الكهربائي ,كان احمد يحتفظ في يديه بكيس ملئى بالحمص والسودانى والخيار وبعض حبات الفندام تركه يسقط جواره دون خوف علي محتوياته حين سقطت بجواره سيجارة مشتعلة من فوق المسرح ,كانت السيجارة كاملة لم يأخذ منها إلا نفس الاشعال,أمسكها ابن صالح بين يديه وهو يريها لنا قائلا :
 دي عليها دم ؟ 
 ـ دى عليها أمك ؟ هكذا رد عبد الفضيل,
 ثم أضاف جمال عبد الدايم
ـ ده روج ياحمار,
 ـيعني إيه روج ؟
ـ قال عبد الفضيل :
 مش بقولك اسأل أمك ,وانكب هو وجمال ومحمود والجحش علي ظهورهم  من الضحك . رمي السيجارة وأمسك بكيس ممتلكاته وراح يصب لعناته علينا جميعا كل باسمه وحاول الانصراف ولكن منصور الذى انتهى من الضحك  وقف وقال له
 ـ متبقاش حمار , وأمسك بيديه ثم خطا خطوات وأمسك بالسيجارة التى رماها احمد  وأشار له  علي الاحمر وهو يقول له: ده الروج ياحمار اللي بتحطه النسوان , يعنى السيجارة دي بتاع الرقاصة, يعني النفس منها يرد الروح ثم دفسها في فم ابن صالح الذي أخذ منها نفسا وتذوق طعم الروج وأحب طعمه فقال :
 ده فعلا مش دم , ثم سحب نفس ثانى ونظرإلي عبد الفضيل وقال له 
, الله يعني السجاير اللي بترميها أمك طعمها كده ياعبد الفضيل؟ وأخرج النفس دون أن يرد عليه عبد الفضيل الذى أحس أن احمد قد نال من التوبيخ اليوم ما يزيد علي طاقة أيا منا ومن أجل ذلك ضحك مثلنا ,حاول سحب نفس آخر لكن منصورخطفها من يده ورحنا جميعا نتشارك في الطعم والرائحة للمرة الأولي لبعضنا في الحياة ومنذ ذلك اليوم البعيد عرفنا طعم ورائحة الدخان ولم يستطع أي منا الفكاك من هذه العادة السيئة  سوي احمد صاحب أول نفس .
11
كلنا تنبأنا بتغير مستقبل احمد.لقد كانت الخبطة الحاسمة من يد أبي سعيد الجابري علي صدغ احمد من القوة بحيث أن عينه اليسري تغير مركزها. كنا كعادتنا نقوم  بهجمة عنترية علي شجرة النبق  حين لمحنا من بعيد سعيد وحسين أبناء الجابري .جرينا جميعا ولكن احمد الذي   كان قد صوب رمية صائبة وجيدة إلي الشجرة أراد أن يفوز ولو بحبات قليلة من الغنيمة وخصوصا إن المسافة بين أولاد الجابري وبيننا كانت كفيلة بفشلهم كالعادة في الإمساك بنا. من بعيد نادينا علي احمد الذي نسي نفسه أمام حبات النبق ,وقفنا ننتظره أمام الترعة.كان أسرعنا ولذلك وقفنا لنأخذ منه بعض الحبات حتي لا يحمرق كعادته ويتهمنا بالهروب.  وقفنا نقتسم الغنائم بعد أن اجتزنا الترعة,لم ننتبه إلي التفات سعيد وحسين ومعهم  محمود من بين الأشجار وللحظة وجدناهم أمامنا مباشرة .انفلت عبد الحميد بفضل اجتيازه للترعة التي يصل عرضها أكثر من مترين ووقف حسين بصعوبة في منتصف الترعةوالنار تشتعل في عيونه علي ابن العفريتة الذي لم يكن يفرق عنه إلا بخطوة واحدة.ورغم أن عبد الحميد بتلك الحركة أصبح في أرض أولاد الجابري إلا إنه أصبح بمأمن عنهم .فقط عليه اجتياز المسافة من بداية الكورنيش والالتفات علي الطريق العمومي بعيدا عن أرض الجابري.أما أنا فقد لهفني محمود شلوتين أحس بعدهما بمدي حقارتي وذعري وأنا أمنحه كل حبات النبق التي لم تكن أكثر من خمس أو ست حبات ولذلك تركني بعد أن داس علي بطني بقدمه وأقسم أن يفعل بي ما يفعله الرجل مع زوجته إذا رآني مرة ثانية.اجتمع الأخوة الثلاثة علي ابن صالح الذي كانت جيوب بيجامته مليئة بالنبق الأصفر والأخضر معا .أمسكو ا به .راحوا   يلطشوه  يمينا ويسارا.وقف أمام الجابري وأفرغ الغنائم التي ما إن شاهدها الجابري حتي طق الشرر في عيونه وقال له : يابن الكلب . كل ده نبق .هو انت كنت بتهز ولا كنت بتصت ,دانا معرفش أنزلهم من الهز طول النهار . ثم    لهف احمد قلم علي صدغه بسرعة  لم يتحمله.لقد كان قاسيا وأكثر من المطلوب لتهذيب طفل. نعم طفل شقي جدا .ولكنه في التاسعة او العاشرة من العمر. ومن هنا حدث الخلل الذي أصبح يلازم احمد طيلة العمر في عينه اليسري. لم يعد يلعب معنا.صار يتجنب الاختلاط يوما بعد يوم.وخلال إجازة العام كنا لا نراه إلا في موعد الصلاة. حين أعلنت نتيجة الإبتدائية لم يبد علي أهالي المنطقة أي نوع من المفاجأة حين علموا أن احمد من الخمسة الأوائل بل إن كثيرا من البيوت كانت تتساءل كيف ذهب من احمد المركز الأول ؟,ويرجع ذلك إلي ان بعض البيوت التي لديها راديو قد استمعوا إلي تفوق احمد في برنامج أوائل الطلبة وكيف استطاع أن يمنح مدرسة كفر العلو الإبتدائية المشتركة كأس البطولة للمرة الأولي والأخيرة عام 75 .ورغم كرهه الشديد لكفر العلو .مثله مثل جميع أبناء المنشية إلا أنه كان صاحب الفضل الأول والأخير علي تلك  البلدة والمدرسة.أصبح يشار إليه بالبنان .وصارإمام زاوية أبناء المنوفية,ويرجع ذلك لحفظه للقرآن رغم رخامة صوته.اشتري عجلة رالي من مكافأته وارتدي نظارة جديدة وصار يلبس ملابس جميلة وسروال  لكنه أبد لم يعد هذا الولد الذي كنا نحبه ونعشقه وان كان عاد بعد انتهاء المرحلة الاعدادية الي حالته الاولة.     

12
للندوب قوه تذكرنا بأن الماضي شئ حقيقي, شئ يتجسد أمام أعيننا حين نقف أمام المرآة , تحت أصابعنا وهي تمر علي ما تبقي من تلك الندوب ,لن يتسع لصاحب الندوب الكثيرة الوقت لكي يقف بإمعان أمام المشهد ويراه  مكتملا  لمرة وحيدة, فندب طوله ثلاثة سنتيمترات في أعلي الحاجب غير تغير الوجه إثر الحرق,ماذا يفعل  صاحب الحرق ؟ كيف يفكر  حين تحدق به العيون ؟ أليس للإنسان أربعين شبيها؟ مع من يتعامل من الوجوه ,وكيف يعرف شبيهه؟ كيف يتأكد منه وهو الغائب منه ؟ النائم هناك في اللاهناك؟  أتذكر الآن ما حدث , أو ما خيل لي أنه حدث , كنت في سنة رابعة ابتدائي, وبالتحديد قرب  نهاية الإجازة وبداية العام الدراسي الجديد حين ظهر الأستاذ محمد قاسم ,موظف الحسابات بالهيئة العربية للتصنيع , افتتح مكتبة كبيرة واتبعها بافتتاح فصول للتقوية بمبالغ رمزية, بعد أيام قليلة وقبل أسبوع من ابتداء الدراسة كانت الشلة قد اكتمل نصابها القانوني وصارت تجتمع في بيت محمد قاسم ,كان المكان عبارة عن حوش طويل لا يقل عن عشرين متروعرضة خمسة  امتار  ويتوسطه تربيذة كبيرة  يجلس عليها الاستاذ ,ام نحن فقد كنا نجلس علي المصطبة المصنوعة من الاسمنت والتي تلف الاركان الاربعة , كان الدرس يبدأ في تمام الرابعة وينتهي في السادسة والنصف , أمضي الأستاذ محمد الأسبوع الأول في التعرف علي مستوانا ومن ناحيتنا كنا نتعرف علي طريقة حديثة في الشرح ,وفي بداية الأسبوع الثاني الذي هو الأسبوع الأول في الدراسة كان كل منا قد حفظ الآخر , فهناك جائز شبه يومية تأتي من المكتبة مباشرة,وهناك أيضا جلدة  دائما حاضرة لكل فاشل, انقسمت الشلة للمرة الأولي علي نفسها ,فعبد الحميد ومنير واحمد صالح ومحمد عبد الفضيل ومحمود ابن عم عوض الكهربائي من المتفوقين , ومحمد عمر وعوضعبد الفتاح  وخالد سعد من أصحاب العقاب اليومي ويضاف اليهم بالتآكيد ابراهيم شفخانة الذي جاء الي الدرس بعد شهر من بداية الدراسة, أما أنا ومنصور وجمال عبد الدايم  فدائما نقف في المنطقة الوسطي , كانت الجلدة عبارة عن الطوق الأول من عجلات العربات, وكان هناك منها الكثير ,فلم تكن حكرا علي الأستاذ, فهي لابد واقعة في يد الأوائل كما عرفنا من اليوم الأول , فالجائزة واحدة فقط والمتفوقون كثر, وليس هناك وقت لجلد كل الفاشلين وهم أكثر,ومن هنا كانت الجلدة هي مكافأة الشاطر ,يمسك بها ليعقاب الفاشل حسب قانون الأستاذ محمد قاسم , لأسبوعين من بداية الدراسة كنت أحتمي بالمنطقة الآمنة, تلك المنطقة التي يحسدني عليها كل الفاشيلين وكل الناجحين أيضا, حتي جاء يوم الأربعاء,وكنت داخليا أخاف من ذلك اليوم منذ علمت أنه يوم الإملاء,كانت الكلمات المكتوبة خطأ أربعة ورغم أن الكلمات التي أمليت علينا تزيد عن الأربعين بكثيرإلا أن الأستاذ كتب (8 من 10 ),لم أستطع التكلم أول الأمر ,ثم شاهدت طارق ابن أم طارق الرغاية يراجع الأستاذ في كلمة فعزمت أمري وراجعته في  حرف ناقص كنت قد شاهدته وأنا أراجع .دنوت منه وقلت بصوت يملؤه الأمل في إدراك خطأ وقع فيه سهوا : إسرائيل ناقصة ألف بس يا أستاذ ,كنت أقولها بهدو وثقة , نظرإلي طويلا ثم أمسك بالكراسة ومشي بالقلم الأحمر علي  الصفحة راسما حرف أكس بطولها, وكتب بخط كبير واضح صفرمن 10 ومن هنا انتقلت للمرة الأولي ليد عبد الحميد , نظر إليّ كثيرا وهو لايعرف ماذا يصنع لي , وأخيرا عزم أمره ونزل بالجلدة علي يدي .كانت بالفعل قوية حتي إنني فكرت أن أهجم علي حميد كعادتي وأنزل فيه ضرب ولكن الفكرة لم تستمر أكثر من مجرد التفكير فيها لأن الأحداث كانت من السرعة بحيث اختلط عليّ الأمر وأنا أنفخ في يدي وأغمض عيوني وأعاود رفعها وسحبها أيضا لدرجة إنني فكرت اني أفلت الضربة الثانية ومعني ذلك أن العد سيبدأ من جديد  ومن هنا فتحت عيوني فوجدت الأستاذ يمسك الجلدة من يد عبد الحميد وهو يقول له ارفع إيدك . نزل بقسوة وحقد علي يد عبد الحميد قائلا له : اضرب كدة ياتوتو؟ حين ذلك تطاير الشرر من وجه عبد الحميد ونزل  بنفس ذات القسوة وذات اليد علي يدي تسع جلدات حارقة,لم أبك ولا أعرف حتي الآن لماذا لم أبك كغيري ؟ كنت قد عزمت النية علي عدم البكاء كما عزمتها علي ترك الدرس أيضا, في الطريق حاولت الشلة كلها إخراجي من تلك الحالة حتي إن بعضهم عاتب عبد الحميد الذي راح يبكي بعيدا عني ولكنهم  تركوني أدخل البيت حين شاهدوا التصميم في رأسي وبالتأكيد الدموع المحبوسة في عيني, دخلت إلي حجرة النوم فدخلت أمي ورائي وسألتني عما أصابني,سحت الدموع دون إرادتي مما جعل أمي تقف أمام أبي لتخبره بتركي الدرس,ماذا لو وافق الأب  ؟ لماذا اتحدت كل الظروف مع فكرتي ؟,لماذا أخذ أبي موضوع الدرس موضوع كرامة مع زوجته  ؟ هل كان يجب عليها أن تستأذنه , الست ابنها؟  لماذا أقسم أبي بالطلاق علي ذهابي؟ ولماذ أبر بقسمه وهوالذي أقسم كثيرا بنفس ذات القسم علي أخذ حقه الواضح وضوح الشمس من أخيه ولم يأخذه حتي مات ؟ كان محمود الكهربائي هو الوحيد الذي عرف بما عزمت عليه وبعدأن استمع لي ونحن عائدان من المدرسة كان طلبه الوحيد أن أؤجل ذلك المشروع إلي يوم السبت حتي أتنازل له عن شارة رئيس الشرطة  , ماذا لو ذهب محمود الي أي أحد وأخبره؟ أمه, أخوه,صديق مشترك لنا, أي أ حد ,هل كنت أعرف الآن شبيهي علي الأقل ؟ خلعت البلوفر الجديد ولبست بلوفر قديم وأمسكت بجركن الجاز وطلعت علي السطوح ,وضعت الجاز علي صدري وجزء من الكتف ثم أشعلت النار, فقط اشعلت النار ,ما الذى حدث؟ ماهذا الخارج من جسدي؟أي زلزال تملكني ؟ أي سكينة أحسست بها؟

13
يشهد الله وعوض الكهربائي أني أمين علي مصائر أبطالي , وأنني لن أجعل امرأة تطير في أحد أعمالي, وأنني لا أكذب حين أعيد اكتشاف حياة المقدس فرج ,وأمامكم العم عوض الكهربائي بلحمه وشحمه, وليسأله واحد منكم عن شهادته التي سيحاسب عليها أمام الله , وبناء علي حديث لرسول الله صلي الله عليه وسلم يقول (من سن سنة سيئة عليه وزرها ووزر من عمل بها الي يوم القيامة ) فان كان كاذبا فلابد أن الله سيحرقه علي مزاعمه التي ورطني فيها , وإن كان صادقا وأظنه كذلك فليجازيه الله عما فعله خير,وفي النهاية علينا أن نستمع إلي شهادته أولا  ثم نقول عوض الكهربائي كاذب ؟أو عوض الكهربائي صادق؟                                                       
 ـ أقسم بالله العظيم أن اقول ما شاهدته أو ما شبه لي أني شاهدته بعيني ؟                             
 ـ أرجوك , أنت بالتحديد انتظر قليلا, أولا لايحق لك الكلام وآخر يتكلم في نفس اللحظة,
  ثانيا لم تأت بجديد فلو كان سمعك جيدا لسمعتني وأنا أقول لعوض الكهربائي                              
 : ياعم عوض إنت شفته ؟ ولا شبه لك ؟
انتبه بنفسك لرد عم عوض ,هكذا قلت لقارئ متوهم أو مفترض وجوده, هز عم عوض رأسه  وقال :                                                                                          ـ لك وله وأشار علي وعلي الفراغ , حينما أتكلم لا يحق لكم وقفي ,هذا لكي أكمل حديثي, أما عن سؤالكم الخائب فأقول : ما قتلوه وما صلبوه ولكن شبه لهم .ماذا يعني ذلك , ماذا يعني شبه لهم ؟ ألا يعني أن هناك من شاهد شبيه عيسى وهو يصلب. فإن خرج ذلك الشخص وقال بملئ فيه دون قسم أنه شاهد عيسى وهو يصلب هل يستطيع أحد غير الله ـ الذي شاهد الشبه والشبيه ـأن يكذبه؟ أنا شاهدت ما حدث أو شبه ما حدث ؟ كنت أصلح هورن الميكرفون،وللحفاظ علي هورن الميكرفون  لأكبر فترة ممكنة لابد من عمل صيانة شبه دورية حتي لا يخرفش, أو يقطع ,أو يكتم , وهذة ثلاث حالات يمر بها الهورن إذا لم يتم له صيانة دورية,فإن تركت الهورن ثلاثة أشهر دون تغيير السلك الموصل به لابد يخرفش,والخرفشة هذه تأتي نتيجة العوامل المناخية علي السلك المربوط بالمسمار الموضوع في كعب الهورن ,وإذا تركته شهر بعد الشهور الثلاثة  لابد أن يقطع الصوت , فتسمع الناس الآذان مثلا الله  ولا تسمع أكبر وهكذا,أما إذا ترك بعد ذلك أسبوعين فلابد من وصوله إلي مرحلة الكتم ,ومرحلة الكتم مرحلة معروفة عند الناس ,فلاشك أنك تسمع كثيرا فلان انكتم؟ هذة هي المرحلة الأخيرة ,ولكن أسأل أي واحد سوف يقول لك : كتم كتما فهو مكتوما,ولكن اسأل أي إنسان عن أسباب الكتم ,عند ذلك سوف يكتم هو ذاته, لأن قلة من الكهربائية هم وحدهم الذين يعرفون أسباب الكتم الكثيرة , وأنا واحد من هذه القلة المعروفة في مصر,والفضل في ذلك أنني تعلمت علي يد الخواجة جان ماركوني وهو صاحب محلات ماركوني الشهيرة بالعتبة ,عملت عنده من سنة 37 حتي 54 دخلت عنده عيل يأتي بالطلبات وينظف المكان وخرجت وأنا أسطي بريمو,ومشتغلتش عند حد غيره بعد ما سافر,وياما الحاج أبو اليزيد الطيب اللي اشتري منه المحل اتحايل علي وكان عرض 15 جنية مرتب غير الغداء ولكني رفضت وفتحت محل في حلوان وفضلت ساكن في العزبة البحرية لغاية ما اشتريت البيت ده رقم 37 وبعد كده اشتريت البيت رقم 39 وزي مانت شايف علي الشارع العمومي وعندي دلوقتي ربنا يديك محمود وده عنده بنت دلوقتي وهوه معاه  ليسانس حقوق وفاتح مكتب برضه في شارع زين الدين . نفس الشارع دهو بس قدم شويه ,وحسن وده خلص الجيش السنة اللي فاتت وقاعد في دكان حلوان, إيديه تتلف في حرير شرب الصنعة صح ,وحسين ربنا يشفيه بيذاكر منازل  وإن شاء الله السنة  الجاية  هيدخل طب,تصدق وتآمن بالله يابني أنا ساعات كتير بحس إني أنا المشلول مش حسين,أبقي قاعد في أمان الله ويخطر علي بالي اللي عملناه فيه أنا والست أمه,بس هي لوجه الله كانت قايلالي علي معاد التطعيم وأنا نسيت,بس الكلام ده بيني وبينك بس,حاكم هي كتير بتقولي إنها قلتلي علي الميعاد علشان أفكرها بس أنا بنكر,بس أنا بنكر علي مين؟ وحياتك هي حاسة بكل حاجة وعارفة كويس إني بكدب ؟حاكم أم حسين عشرة عمر ,ومش بس مراتي ,وحياة النبي اللي زرته ساعات كتير بنسي وأنادي عليها باسم أمي ,أصلها شبهها الخالق الناطق في كل حاجة, وبعد مفكر كده آجي أقوم معرفش وأحس إني مشلول ساعتها بتفر الدمعة من عيني وأحس باللي بيحس بيه حسين, فاقعد ساعة رجليى ميتة,مش متخدلة ولا منملة, لا,مش حاسس بيها,  البت فاطمة تيجي جري ووراها حسن وتقعد تدعك في رجليّ  ييجي ساعة ربنا يسترها ,حاكم هي مخطوبة للدكتور احمد, ابن عمك صالح الراجل الطيب الأمير,وإن شاء الله دخلتها بعد العيد الكبير الجاي ده,أكون أنا والحاجة راجعين من عند أبو فاطمة طازة يدينا ويديك طولة العمر,احمد دكتور بيطري بتاع لمؤاخذة بهايم بس الشهادة لله ,هو عندي أحسن من عثمان ابني اللي موريني الويل بس ربنا يقويني عليه حاكم هو برضه واد مؤدب وبيعمل للكبير حساب,واحمد ابن وحيد علي أربع بنات ,وأنا موضب البيت اللي جنبنا رقم 37 أربع ادوار كل عيل من العيال دور ,متجهز من مجميعه ,وأنا أهو أقعد في البيت ده أنا والحاجة بقي نفكر في اللي نسيناه كتير علي أقد مدانا خير يمكن يغفرلنا ويسامحنا؟وأديني بشقر علي الدكان اللي هنا والدكان التاني ربنا بعتله رزقه علي قد أمانتنا في التربية مكفي البيت ومليه ببركة اللي سترنا وسترك,ومبقتش أعمل حاجة بإيدي غير مكرفونات الجوامع بتاع المنطقة كلها ,وفي اليوم ده بالذات كنت فوق مئذنة جامع الحاج طه ,: لم يكن يوما عاديا , لقد كان يوم ذكري ثورة التصحيح, أو ما أطلق عليه الرئيس المؤمن الراحل ثورة للتصحيح ؟ كانت أصوات عائلة عبد الجبارتنادي بتصحيح الوضع بإطلاق اسم كبيرها وحامي حماها علي الشارع الذي يمتلكه بدلا من الأرقام التي اخترعتها الحكومة,ثم راحت تصب جام غضبها علي الناس الموالسين للحكومة الناقصة من أهالي المنطقة ,هؤلاء الذين يسلطون عفاريتهم علي اليافطة,التي شاهدتها في يد عبد الجبارحين جاء يأخذ الراديو النصر الذي كنت أصلحه له,كانت بالفعل يافطة جميلة ومكتوب عليها بخط رقعة منمق باللون الأصفر علي أرضية زرقاء شارع عبد الجبار,وقف عبد الجبارتحتي وراح يسب الشارع وناسه,كان يبدو لي حين رأيته جزء ضئيل من الإنسان تم وضعه علي حيوان بدائي,تأكد لي ذلك حين لمحته من فوق,رحت أكمل ما في يدي ,فلقد تعودت علي ذلك المنظر الكريه لثلاثة أيام ماضية,كانت حتة السنفرة قد نعمت تماما ولم يزل هناك صدأ  تحت يدي فرحت ألوم نفسي علي عدم  وضع فرخ السنفرة في جيبي, كان يجب علي في تلك الحالة أن أنزل سبع عشرة درجة من سلم المئذنة حيث شنطة العدة,حين ذلك سمعت عبد الجباريشتم المقدس فرج الذى كنت قد لمحته يكنس الشارع وأنا أصعد سلم المئذنة , الذي كان يجب علي أن أنزله مرة ثانية وهو به  ما به  من تصدع وعدم اتزان وفوق ذلك وتلك صنعة بائع طرشي ,نزلت سلمتين ونظرت من إحدي  فتحات المئذنة,يبدو لي أن فرج قد أصيب من اللحظات الأولي للمعركة,هل خرج يرد عليهم من البلكونة فقذفوه بالحجارة ؟لقد كان يتلقي الطوب وهو يجلس أسفل سور بلكونته,كانت التصويبات تأتي إليه أينما تزحزح,لكن الغريب أن هناك من يصدها عنه , فقط يرفع  يداه لتتلقي التصويبات الصحيحة  ويسقطها دون صوت أو حركة من جسد المقدس ,وغم ذلك لم يظهر لهذا المدافع شكل ؟ كدت أنادي علي عبد الجباراسترحمه من أجل الملاك الذي لم يظهر منه أي شيئ غير حركة يديه فوق يدالمقدس فقط لولا وجودي  هناك لم يكن لأحد أن يري ذلك الملاك , جاءني ذلك الخاطر والكلمات علي طرف لساني فخرست؟هل أنا الذي خرست أم أخرسني رب الملاك ؟ لاأميل إلي الجزم,فقط خرست  كان يبدو لي ملاكا ضعيفا بعض الشيئ لأن اليدين لم تكن تعمل بخبرة ملاك مدرب,ربما كان ملاك ذا مهنة غير صد الطوب من أيدي شياطين تم تدريبها بدقة وإتقان علي كل أنواع السب والضرب والسلب هم أبناء عبد الجبار,ربما كان مرسل لتطييب جروح أو لمساعدة طفلة صغيرة ا شتراها ثري عربي ـ من بتوع تلك الأيام ـ وجاءها المخاض بعد سفر زوجها فحضر ذلك الملاك ليساعدها  وبعد إتمام المهمة بإتقان شديد فقد كان في وداع الطفلة الصغيرة كما كان في وداع الطفلةالصغيرة أمها وهو عائد يندب حظه العاثر شاهد المقدس فرج  فأراد العودة بمساعدة حقيقية فراح يدفع عنه علي قدر استطاعته وللحق لم تفلت من يديه غير تصويبات قليلة ,كان خلالها يمشي بيديه علي رأس المقدس ثم يزيحه قليلا ويعود يدافع بقوة محارب هزمه خوفه علي الطفلة الوليدة بعد موت أمها فتركها هي الأخري لملاك الموت الأسود,من بعيد سمعت صوت الحاج طه فتفرق الجمع ورغم ذلك جاءت خمس تصويبات استطاع الملاك صدهم بسهولة بعد تمرين لم يستغرق أكثر من خمس دقائق ,كنت أستعيد كل ما دار في رأسي  وأنا أنظر إلي فرج المستكين دونما حركة لمدة لا تقل عن العشر دقائق ,دخلت بعدها زوجة المقدس إلي البلكونة ونظرت إليه وقبل أن ترفع صوتها بالصويت علي فرج طار الملاك وأخرسها؟ 
. عند ذلك لم أطق صبرا وسألت عم عوض :
 ـ كيف تتأكد أن الملاك هو الذي أخرس زوجة المقدس فرج رغم أنك قلت إن الملاك لم يكن له صورة بصريةأو سمعية ومع ذلك تقول بملئ فمك إن الملاك أخرس فم أم منير؟في حين  إنك نفسك لم تتأكد من إنك أخرست نفسك أم أن ملاكك المزعوم أخرسك؟ ألا تجد نفسك  تشبه كثيرا مؤلفنا الخائب ,ذلك الذي أوقعنا حظنا العاثر بين يديه ,وأنك غير أمين في الحكي مثله تماما؟
احمر وجه عم عوض الكهربائي وكأنه تلقي في التو واللحظة صعقة قوية من كبل ستة فاز,وظهر ذلك في حركة يديه المتشنجة علي المسبحة وعروق رقبته وجحوظ عينيه والماء السائب علي ساق قدميه الثابتة. كان كأنه شاهد في التو شيطانا مارقا ,وضعت وجهي في بقعة علي الأرض كانت تشغلها مجموعة من النمل تساعد بعضها البعض علي الخروج بخزين الشتاء الذي علي الأبواب هذا مافكرت فيه في اللحظات الأولي لكن حين أطال الحاج عوض سكوته تأكد لي إنها تحارب أقدراها بقوة وإخلاص ,لقد كانت تحاول المرور بين أرجلنا المتحركة دائما علي الموكيت,وتحارب تعرجات الموكيت وهي رافعة أقصي حمولة من لب البطيخ المنثور علي الأرض ,استطاعت ثلاث نملات تجاوز قدمي الممتدة والمحاصرة لهم بكامل حملتها, أليس لهؤلاء النمل ملائكة, بالطبع لا تشبه ملائكتنا ولكن علي أقل التقدير تبدي مساعدتها العميقة لهذا النوع من المخلوقات ؟ أليس لكل مخلوق قرينه من الجن والملائكة ؟ أليس النمل من مخلوقات الله؟ بل إن أجمل سور القرآن القصصي بعد يوسف هي سورة النمل؟  ولكن قبل ذلك هل يمكن لشخصية ورقية مثلي أن تتكلم دون أذن من الكاتب ,أظن أنها حين تكتشف اكتشافا مثلي فلها الحق أن تتكلم دون إذن من ذلك الجاهل الذي صنعنا دون أدني معرفة بإمكانياتنا ولهذا سوف أترك عوض الكهربائي ينط الشرر من عينيه وأترك شخصيتي التي صنعها كاتب لمؤاخذة نص لبة جعلني أنظر في الأرض أتابع النمل دون أن يعرف عن سورة النمل أي شئ؟ لن أقول لكم إن سورة النمل تبدأ ببسم الله الرحمن الرحيم ثم تتكرر مرة ثانية في الآية 29 من نفس السورة؟ ذلك الكلام كتبه كثيرون وهم أناس لهم أسماء حقيقية وليسوا مثلي من فعل خيال فاسد ,أفسده البانجو لا شك ؟ إنني سوف أذكركم ببعض الآيات  التي ورد ذكرها في هذة السورة  ولكن قبل ذلك عليكم  أن تعرفوا أن الترتيب الذي سأقول عليه الآيات لم يكن وحي لحظة ورطت فيها نفسي ولكن وفق رؤية سابقة : أنا كنت هناك أدرس لأخرج يوما ما لمؤلف ,لأقول لهم إن هناك شخصيات جميلة يكرهها الكاتب أو علي الأقل لا يحبها .فتخرج كما ترون ,هامشية ,تعيسة ,مغلوب علي أمرها,لكنه فقط لو أحب ذلك الكاره لنفسه قبل أن يكون كارها لنا نحن ,أبطاله,لحظتها فقط سوف نظهر أكثر إحكاما ومنطقية ونحب أنفسنا ويحبنا الناس ,وهناك مثل جميل ومقنع علي ذلك, سعيد مهران بطل اللص والكلاب ,ألم يكن لصا ؟ ألم يكن قاتلا ؟ ألم يقم بكل المومبقات من شرب وزنا ولعب؟ ألم يكن في الحقيقة لص مغارة حلوان كما صرح نجيب محفوظ , ولكن انظروا  كيف أحبه الكاتب ؟ ,لقد أحبه حتي تعاطفنا معه  .أحب بطله الشرير فجعله شريرا حقيقيا ومحبوبا , أما كاتبنا الهمام انظروا ماذا فعل بنا ؟ أنا لا أنكر عليه فكرته الجيدة التي قالها لنا ,لقد أعطانا أجسادا ثم منح كل منا روحا واسما وقال لنا : أريد أن أكتب رواية تشاركوني فيها جميعا  كل حسب مقدرته ووضعه حول فكرة الفانتو ثانية تلك الفكرة المستقاه من اختراع الدكتور أحمد زويل ,وراح يخبرنا بكيفية تطبيق تلك الفكرة من خلالنا ,وأشار علي سعد محيي وقال بالحرف الواحد:
ـ أنت ياسعد هتطلع فوق النخلة تعلق صورة الزعيم جمال عبد الناصر وتقع من فوق دون أن تصيب أحدا من الجماعة وأشار علينا وضحك..  لم نشاركه الضحك بالطبع ,ليس لكوننا سنفقد صديقنا الذي لم نتعرف عليه بعد ولكن ببساطة لكوننا لا نعرف ما الذي يضحك في قوله؟احمر خد سعد محيي وكاد ينسحب من الرواية,لقد خلقه من ثواني والآن يريد أن يميته , أي دور هذا الذي خلقه من أجله,الأفضل له أن يقذفه بحجر ويمضي إلي حال سبيله ,ولكن للحق فطن المؤلف لما يدور في رأس سعد فقال له:  
ـ اجلس مكانك ولا تنطق بكلمة واحدة ,ثم نظر إلينا جميعا وأضاف : 
أستطيع أن آتي بآلاف غيركم ولن تكلفوني ثمن سيجارة, وأمنحها أجسادا وأرواحا فلا يغرنكم بي الغرور,كان سعد يتصبب عرقا وهو يري النظرة الغاشمة في وجه مؤلفنا وكاد يموت لولا أن ذلك الكاتب أحس للحظة أنه لابد ميت ذات يوم ـ أدعو  الله أن يكون قريبا ـ ومن أجل ذلك أخذ سعد في حضنه وطبطب عليه وهو يقول له :
ـ أنت أهم واحدا في الرواية ياسعد ثم أجلسه فوق كرسه وقال له :
ـ كم تظن عمرك يا سعد ؟
ـ ثواني يا أستاذ ؟
هكذا قالها سعد سريعة ومباشرة ودون أدني تفكير , فقال له المؤلف :
ـ هذا هو الظاهر أما الباطن فهو اكتشاف  الدكتور زويل الفانتو ثانية,قالها وانتظر حتي ينتهي محمد هاشم من توزيع أكواب الشاي والسجائر الملفوفة لبعضنا والكاسات لآخرين,
 الفكرة إن حدث الموت الذي سوف يتعرض له سعد لن يستغرق أكثر من عشر دقائق علي أكثر تقدير , لأن الفترة الممكنة لصعود سعد علي العملاقة وتعليق صورة الزعيم ووقوعه لن تزيد عن العشر دقائق كما قلنا,هذا لوكنا نحسب الوقت كما كان ,أما الزمن الذي اكتشفه الدكتور زويل وأريد أن  أطبقه بالفعل فهو زمن الفانتو ثانية ,سوف أوقف المشهد ليوازي الزمن الحقيقي؟هذا مثلا علي مستوي سعد أما علي مستواك أنت ياشيخ أحمد , وأشار علي واحد منا عرفنا أنه يدعي أحمد العوض,فسوف أقضي علي الفكرة تماما. فأنت تعيش مدة لن تقل عن السبعين عاما,وبالتحديد واحد وسبعين عاما وخمسة شهور وسبعة وعشرين يوما ,تتزوج فيها من شمس الدجي وأشار علي واحدة منا كانت تقف بعيدا عن أعيننا,لم يكمل الأستاذ جملته حتي وقف المدعو أحمد العوض وقال له :
ـ حرام عليك يا أخي أنا أزيتك في إيه علشان تجوزني من شمس الدجي ثم هز راسه واضاف شمس الدجي فعلا ؟ ثم ضحك .
وضعت شمس الدجي المنديل الصغير علي عيونها وحاوالت الخروج لكن الأستاذ فاجأ الجميع وأمسك بحذائه وبالتحديد فوق أم رأس الشيخ أحمد وضرب ضربة وحدة اختفي علي  أثرها الشيخ ,ومن بين يديه أخرج جسدا جديدا ومنحه روحا ونفس الاسم وذهب الي شمس الدجي وسحب يديها من فوق عيونها وقال لها : 
ـ أيعجبك هذا وأشار علي الجسد الجديد,
ابتسمت ,خجلت ,احمر خدها ,فقال لها
ـ ليس بيننا كسوف ياشمس ؟
فقالت:
ـ حين قرأت الدور وعرفت أنني سوف أعشق الشيخ فرحت جدا,لكنني حين شاهدته منذ قليل لاأعرف أي درجة من الصدق كان سيكون عليها أدائي لأنني لم أحب وجهه ,أما الآن فإني أعشقه؟
حين ذلك انتبه مؤلفنا وسألنا جميعا إن كان فينا أحد غير مقتنع  بآخر فليقل الآن أو ليصمت ,نظرنا كلنا إلي بعضنا البعض ولم يتكلم أحد,فأكمل الأستاذ وقال موجها حديثه إلي الشيخ أحمد المعدل.او الذي خلقه من ثواني,وبعد أن تتزوج من شمس الدجي  ـ يخيل لي إن الشخص الجديد الذي أخذ دورالشيخ أحمد حين ذلك نظر بطرف عينه إلي شمس الدجي وقال :
ياخفي الألطاف نجنا مما نخاف
 ـ سوف تنجب خمسة من الأبناء ورغم ذلك لن تكون حياتك الطويلة العريضة غير مقطع صغير تنتهي به  الرواية وبهذا أقضي علي الزمن القديم وأحاول إقامة زمن جديد ثم أخبرنا جميعا بأدوارنا وأعاد جملته القاتلة ,كل حسب وضعه ومقدرته,
انظرو ا:هذا الجاهل يقول مقدرتنا ؟ هل يعرف فعلا مقدرتنا ؟ أشك علي الأقل بالنسبة لي,ولهذا سوف أخزيه تماما أمامكم جميعا,وأعرض عليه اكتشافي؟ انظروا إلي هذه الآية (وإنك لتلقي القرآن من لدن حكيم عليم) أليست ردا بليغا علي المتشككين الذين يتغنون بالآية رقم 113 من سورة طه والتي تقول (فتعلي الله الملك الحق ولا تعجل بالقرآن من قبل أن يقضي إليك وحيه وقل رب زدني علما) وهذه الآية(إذ قال موسى لأهله إني آنست نارا)ألم تروا جميع الشعراء وهم يأنسون نارهم,ثم هذه الآيات التي يعرفها كل مسلم دون أن يعرف إنها تجتمع في سورة واحدة,( أن بورك من في النار),(وأدخل يديك في جيبك تخرج بيضاء من غيرسوء), (علمنا منطق الطير ),(حتي اذا أتوا علي واد النمل قالت نملة يأيها النمل ادخلوا مسكنكم لا يحطمنكم سليمان وجنوده وهم لا يشعرون) ,(فتبسم ضاحكا),(وتفقد الطير ) ,(فمكث غير بعيد) ,(وجئتك من سباء بنبأ يقين),(قالت يا أيها الملؤ افتوني في أمرى ما كنت قاطعة أمرا حتى تشهدون قالوا نحن أولو قوة وأولو بأس شديد),ثم انظرو الي الاية التي تمنع في بلاد عربية (إن الملوك إذا دخلوا قرية أفسدوها وجعلوا أعزة أهلها أذلة) ,(قال عفريت من الجن) ,(قال الذى عنده علم من الكتاب أنا آتيك به قبل أن يرتد إليك طرفك) ,(قالت كأنه هو ).( فلما رأته حسبته لجة وكشفت عن ساقيها ) ,( وكان في المدينة تسع رهط يفسدون ),(انكم لتأتون الرجال شهوة),(أءله مع الله تعالي الله عما يشركون),(وإنه لهدى ورحمة للمؤمين),( إنك لا تسمع الموتي ولا تسمع الصم الدعاء) .(من جاء بالحسنة فله خير منها وما ربك بغافل عما تعملون)
 انظروا إلي ذلك التناسق الغريب,ألا يعد هذااكتشافا جديدا لسورة النمل التي كانت بين أيدينا دون أن نلتفت إليها,أليس من الغريب أن يجتمع الشخص المثقف والعادي في حفظ أجزاء كثيرة خلال حياته من تلك السورة, من منا لم يستشهد بأن الملوك إذا دخلوا قرية أفسدوها؟  من منا لم يأنس نار؟من منا لم يتبسم ضاحكا,أظن إنني سوف أعود إلي طبيعتي التي خلقني الكاتب عليها , ولكن ليسمح لي الكاتب أن أقول له علي بعض الخلل الواضح في أفكاره.فمثلا عم فرج ذلك الرجل الجالس بجوار سور بلكونته يضع قطع الثلج علي يديه ويرشف من يد زوجته بقية الكأس التي سرقها من الحاج اسماعيل ,أحب كما قال الكاتب الجهبذ تواشيح النقشبندي ,أليس من الأفضل أن  يحب سورة مريم,وهناك أيضا الشيخ أحمد الذي عرف بجملة واحدة طوال حياته,وزوجته  شمس الدجي وأولاده الخمسة أليس من الأفضل وضعهم في عمل مستقل؟ إنهم جد شخصيات روائية رائعة, وفي النهاية أحب أن أسجل للكاتب مواقفه النبيلة بعدم غلق لسان أحد منا ومنحنا الحرية المطلقة التي تشبه حرية رئيس حزبنا في الترشيح لفترة رئاسة جديدة ورغم حريتنا في التعبير عن رفضنا له إلا أنه له مطلق  الحرية  في الاستمرار,وأستودعكم الله .
ضرب عم عوض الأرض بقدمه فأفقت من شرودي الطويل مع النمل والمؤلف ونظرت إليه ,كانت عيونه كأنها كاسات من الدم ,لم يتركني أعود بعيني الي الأرض مرة أخري وقال :
 اسمع ياهذا : حين أقول لك إنى لا أستطيع الحكم علي الذي أخرسني فأنا أعرف ماذا حدث لي بالضبط, وحين أقول إن الملاك هو الذي كتم صوت أم منير فذلك أيضا لأنني الوحيد بعد الله الذي شاهد الملاك وهو يكتم صوتها,نعم لم يكن للملاك أي صورة أو صوت  ولكنى شاهدت نظرة أم منير إلي زوجها وبالتأكيد شاهدت لحظة خروج الصوت الذي كتم حين رفع المقدس فرج يديه هو للمرة الاولي,ولا تقل لي إنها كتمت صوتها بمجرد أن زوجها رفع يديه فهذا أفك وبهتان عظيم لأنك متزوج ولك زوجة وتعرف. من يستطيع كتمهن؟ كما إن ذلك لا يليق بشخص عاقل مثلي,ثم إنني لم أر الملاك بعد ذلك ,لقد دخلت المرأة وعادت لتلم الزجاج والطوب وشدت ثوب زوجها مزحزحة إياه علي البلاط حتي أدخلته من باب البلكونة ثم وقف وتساند عليها ولم أرهم بعد ذلك, ولتعرف أيها الابن, إني حاج لبيت الله ولن أخسر حجتي بكذبي علي شخص مازال حيا وتستطيع سؤاله وفي النهاية عاوز تصدق صدق , مش عاوز انت حر, وأغلق فمه ولم ينبس ببنت شفة. 
14
جاء من الشرقية في نهاية 73.عرفنا أنه ابن أخت المعلم موسي. كان يبدو عليه الطيبة والغلب, كان يكبرنا جميعا بستة أعوام علي الأقل .عمل في محل خاله لفترة قليلة انتهت بتعرف كل أهالي المنطقة عليه إثر مشادة انتهت بمعركة من طرف  واحد هم أهالي كفر العلو علي مطعم  خاله بعدها غاب عن المنطقة لمدة شهرين  ثم عاد وعمل مع إبراهيم الحلاق الذي كان قد فتح محلا في بيت أبى شادي.أثبت أمانته التي تم التشكيك فيها علي يد زوجة خاله التي أنكرت ظهور أي كلام من طرفها.كان إبراهيم قد سمع طراطيش كلام حول سرقته لإيراد محل الفول والطعمية ومن هنا قرر اختبار أمانته بشتي الطرق.كان قد قرر مغادرة بيت الخال بعد تركه للعمل عنده إثر تصميمه علي أخذ ثأره من أولاد ابو لبدة حتي لو كانوا عدد طوب الأرض  رغم عدم مقدرته الفعلية ومن هنا أقام في محل الحلاقة,كان المعلم إبراهيم يغلق عليه الباب من الخارج.راح إبراهيم يتفنن في إثبات أمانته بأن يترك بعض الأموال التي لم تزد أبد عن جنيه في أماكن مختلفة وأبدا لم تمتد يد عاطف عليه,تعلم الحلاقة بسرعة حتي غدا هو حلاق الشلة,كان حلو الحديث عن بلدهم التي تركها بعد زواج أبيه علي أمه.كان يوم الاثنين هو اليوم الوحيد الذي يثبت فيه كفاءته كحارس مرمي ممتاز يحتاج فقط للتدريب علي كيفية الوقوع بالكرة.كانت أحلامه التي يفضي بها إلينا تبدو مستحيلة بالنسبة لجسده الصغير.كان طوله لايزيد عن متر و38 سنتي و جسده نحيف.شككنا في علاقة سيئة بينه وبين غريب رشدي ثم تبين أنه يعلمه القراءه والكتابة. في بداية عام 77 افتتح محلا للحلاقة أطلق عليه صالون ابن الحتة .كان هذا هو بداية تحقق أحلامه.ورغم أن المحل كان من الصغر بحيث أن الزبون الرابع كان له أن يجلس علي إحدي الدكتين الموجودتين أمام المحل إلا أنه بعد مضي شهر واحد كان قد أقنع الحاج  يوسف صاحب البيت رقم 41 بشارع زين الدين والذي هو في نفس الوقت البيت رقم 1 في شارع رقم 13 بأن يفتح الحجرة الملاصقة للدكان علي أن يكون شريكه في الإيراد.وتقدم خطوة في طريق أحلامه وأصبح يمتلك أكبر دكان يمكن أن يكون للحلاقة في المنطقة. مات الحاج يوسف في نهايات نفس العام ولما كان يمتلك ذرية كثيرة عرضوا البيت للبيع حتي ينتهوا من المشاكل التي سببهاأزواج البنات. كان الموقف أكبر منه وهو يري بداية أحلامه تضيع في الهواء بسبب  تصميم الشاري علي استلام البيت خاليا,لم تمض أيام وهو يبحث مشكلة ضياع أحلامه حتي أخبرنا أنه مطلوب في الجهادية.كل المصائب صابت فرج لما فرج صرمه خرج.ورغم إننا جميعا طمأناه علي عدم دخوله الجيش لأنه أقصر من المطلوب إلا أنه صمم علي أنه ارتكب سيئة كبيرة يعاقبه الله عليها.ولما يأسنا من تخفيف الحمل عنه قال له محمد هاشم:
ـ طب اعترف يمكن ربنا يخفف عنك؟
نظر للشلة التي كانت مجتمعة في حجرته واحد واحد ثم وضع رأسه في الأرض وقال:
ـ بس دي من زمان  قوي؟ 
قالها وسكت مما جعل عبد الفضيل الذي كان يطلق علي عاطف ش، ك,ع،ومعنها شرقاوي كورك عبيط. يقول له:
ـ إيه ياحلاق الغبرة.انت بتحنسنا؟ عملت فيلم عربي وقعدت تبصلنا واحد وري التاني وفي الآخر قلت فزورة؟عاوز تقول قول وخلصنا،مش عاوز عن أبوك ؟.بس خلصنا.
ـ هو انت علي زمتي يابن عبد الفضيل علشان أخلصك ولا مخلصكش؟
ـ والله وطلعلك صوت يامضروب؟ كان يقولها بحب وذلك يرجع إلي علاقتنا بعاطف الذي لم يكن يبخل علي أحد فينا علي شرط أساسي ووحيد أن نرد له ما لم يبخل به علينا.وكانت الشلة جميعا تطلق عليه لقب حمه.فما إن يأتي موعد سداد ما أخذه أحد منا إلا ويبدأ في مطالبته ولا يتركه إلا بعد السداد.الوحيدالذي   ضحك عليه بعد ذلك هو ميخائيل الذي اخذ منه ب180 جنيه لحمة وفاكهة ولم يسددها له ،.وكانت المنطقة بداية من عام 75 قد بدأت تجتذب الأخوة المسيحيين حتي صار هناك مربع يبدأ من منتصف شارع 9 وينتهي في نهاية شارع 13 صانعا مربعا ناقص ضلع سمي آنذاك مربع المسيحيين. وكان ميخة كما نطلق  عليه هو الوحيد الذي استطاع أن يلهف من عاطف بضاعة بمقدار  180 جنيها بعد أن ترك محل الحلاقة بعد أن أخذ حقه الشرعي الذي صرفه في التوضيب وأجر قطعة أرض من غيط أم حسنين وأقام دكانا كبيرا ووحيد ا,وضع ماسورة كبيرة مكان الترعة التي تفصل أرض الإصلاح عن شارع زين الدين.وافتتح محلا للحلاقة وأمامه ترابيزة موضوع عليها بعض الفاكهة.ورغم عدم وجود كهرباء في الدكان إلا أنه استعاض عن ذلك بمجموعة من الكلوبات  اشتراهم  من بعض الأهالي برخص التراب   بعد دخول الكهرباء في المنطقة منذ سنوات كثيرة.كنا جميعا قد اعترضنا علي  فكرته حين عرضها علينا،لم  تمض إلا شهور  قليلة حتي جاءت الدورة البرلمانية الجديدة ونزل الدكتور محمود  القصاص الانتخابات كان الأهالي في المنطقة يناصرون محمد عطية المرشح المستقل علي مرشح الحكومة ولا يرجع ذلك إلي كره الناس للحكومة كما يظن البعض.وإن كان ذلك حقيقة أيضا.بل يرجع إلي أن مرشح الحكومة كان من كفر العلو .تلك البلدة التي تنام تحت سمائها كل مشاكل منشيتنا.فنحن قاطني البلد الوليدة نكره كل ما يمت بصلة إلي كفر العلو .ويعود ذلك إلي عوامل كثيرة أهمها في نقاط محددة هي.
ـ1. بعض تقاليد بعض العائلات ,وما أكثرها تلك التقاليد,وتلك العائلات
ـ 2 اللهجة؟
3ـ التربية؟ أقصد طريقة تربيتهم لأولادهم.وتربيتهم أيضا
ـ 4عدم وجود أمان .
وحتي أخرج من ذلك الشرك الذي أوقعت نفسي فيه سوف أحكي لكم طبيعة العلاقة كما حدثت بدون فلسفة.كانت المنشية هي الأرض الزراعية المملوكة لبعض أهالي كفر العلو الذي يرجع تاريخ إنشائها إلي عام 1825.قطنها بعض الناس بعد أن انخفض النيل تاركا مساحة واسعة من الأرض.لم يكن لهؤلاء بلد واحدة تجمعهم وإن جمعتهم بعض المهن,أهمها علي الإطلاق هي مهنة العمل في بيوت الوالدة باشا في ضاحية حلوان .بعدقيام الثورة أممت بعض المصانع وأقامت البعض الآخر,كان مصنع الحرير أحد هذه المصانع التي أممت ثم طور العمل فيها ,استدعى هذا التطوير في منتصف الستينيات نزوح بعض الأيدى العاملة مما أهاب بالزعيم أن يقيم مساكن لهم.وكان أحد مميزات الثورة إقامة مساكن حلوان.ولكن المساكن لم تكف  كل العمال الوافدين ,وخاصة أن بعضهم يملك حلم إقامة عتبة ثابته له.تكون مستقرا ومتاعا.لايحتاجون بعدها إلي العودة  إلي بلدهم البعيدة بخطى حنين.تلك الخطوات التي يتكلم عنها المسلمون دون أن يعرفوا حكايتهم وإن كانوا يعرفون مغزاها. وكان من هؤلاء أباؤنا الذين اختاروا المنشية لتكون مستقرا. كانت تقف أمام باب الشركة.لا يحتاج العامل أكثر من خمس دقائق لينتقل من المصنع إلي حجرة نومه.لنكن أشد واقعية .لا يحتاج العامل الذي لديه مقدرة علي الحرمان والشقاء أمام ماكينة غزل ترمي غبارها, القاتل فيما بعد,لمدة ثماني ساعات أكثر من خمس دقائق ينتقل خلالهما من مصنعه إلي عتبة بيته. يا الله علي صناع الأعتاب.أنت وحدك تعرفهم.أنت وحدك ما يطمعون في أن يعفو عنهم رغم إنك وحدك أيضا من وقف بجوارهم وفوقهم وخلفهم وأمامهم وشاهد كدهم.اشتروا الأرض من بعض مالكيها علي أجل.كانت نساؤهم.أمهاتنا. يوفرن في المياه  ليس عن بخل بل عن مشقة في نقلها.كانت الواحدة فيهن تصحو من النوم بعد الفجر مباشرة لتتابع بدقة وحزم جدول أعمالها.تربية ورعاية أبناء خمس غير بعض النفوس من الطيوروالحيوانات إن لزم الأمر ,تجتاحني الآن رغبة في أن أحكي لكم شيئا بدا كطرفة في حينه.كانت الأرض أكثرها زراعية حين اشترى عم مصطفي  المنوفي بيته في نهايات شارع 13 الآن سنة 72.ويرجع ذلك إلي أن المتر في تلك المنطقة الزراعية المتغولة في البعد ثمنه ثلاثة جنهات فقط بأقساط لمدة عشرين سنة.لم يكن هناك طريق يمكن أن تمر فيه عربة الطوب التي أراد ان يسور بها مصطفي بيته.كان هناك ممر صغير بجوار المسقى التي تسقي الأرض. العاقل يقول أن علي مصطفي أن يشتري كل الأرض الزراعية التي تسبق مكان بيته  لكي ينشئ شارعا  يستطيع أن تمر من خلاله العربات المحملة بالرمل والظلط والطوب اللازم لإقامة بيته وهذا ضرب من الخيال لا يمتلكه  صاحب جنيهات استطاعت بشق الأنفس و في سباق ضاري مع العمر أن تحوط علي قطعة أرض 120 متر تبعد عن المكان الذي اختاره سائق العربة بعد مجادلة طويلة مع عم مصطفي وآخرين تبرعوا بإبداء آرائهم ولم يتنازلوا عنها بهدوء بعد إثبات فشلها بحوالي 350 متر فيما يشبه خطا ينقصه الصرامة دائما.احتاجت أسرة عم مصطفي ـ المكونة من زوجة وثلاثة أبناء وأخت أرملة لها طفلان ـ كان للحق لا يساعدون علي عمل أمهم كما ينبغي ـ إلي  ثلاثة أيام ظلوا خلالها ينقلون عربة الطوب ذات الأربعة آلاف طوبة.كان معني ذلك أن الأسرة  جميعا سيصابون بالقلب إن لم يفجاءهم الكساح هكذا صرحت أخت مصطفي الأرملة. أثبت العمال عدم حبهم للعمل كما أمر الله عز وجل.هم كانوا يحدثون الله عز وجل أيضا وهم يحملون شيكارة رمل وزنها لا يقل عن خمسين كيلو  لمسافة 350 متر من أجل جنيه وربع ربما بنوع من التوفير استطاعت أن تقيم حياة من يرعوهم . أخير تفتق ذهن عم مصطفي المنوفي  عن فكرته التي اعتبرها بعض أعداء محافظة المنوفية آخر ما وصل إليه عم مصطفي. المنوفي .من نتانة. وللحق إن أعداء محافظة المنوفية لم يجدوا في الورد عيب فقالوا ياأحمر الخدين.واسألوا عن ذلك خبير .قصدي.لقد اشتري عم مصطفي حمار من دمنهور واستعان به علي حوائج دنياه حتي اتم الدور الثاني خلال سنة علي الاقل ثم باعه بعد ذلك وربح فيه. وهكذا تفتق ذهن المحتاج عن فكرة عبقرية.
وبعد أن تحدد الامهات جدول أعمالها الذي يبدأ بشراء الفطور من  مسافة لا تقل عن ثماني مائة متر وبالمرة لابد من حمل بستلة مياه من عزبة الباجور التي لاتبعد الا بعشرات الأمتار عن عم زكي صاحب ما يشبه المطعم علي خلفيته الأولى. وبعد ذلك يرفعون الطوب والرمل إلي مكان البناء ونساعد نحن أبنائهم بالوقوف وراء البناء.وأقيمت البيوت علي أرض كانت في يوم من الأيام ملكا لأهالي كفر العلو الذين أحسوا بالعار لبيعهم الأرض ومن هنا قرر الأبناء أن يقوموا بما كان يقوم به الأجداد ألا وهو( التشأير)علي أرضهم بين لحظة وأخري.ومن هنا نشأ الكره المزمن بيننا نحن شباب المنشية أو جيلها الأول وبين من كانوا شبابا في تلك الفترة في كفر العلو.هؤلاء الذين كانوا يعاملوننا علي إننا غرابوة استولوا علي أرضهم.وبما أنهم أصحاب الأرض الحقيقيين فنحن عبيد عندهم .ورغم أن حق العبد هو الذهاب إلي بيت سيده إلا أننا جميعا أهالي المنطقة لم نذهب إلي كفر العلو علي مر عمرنا إلا مرات تعد علي اليد الواحدة في حين أن السيدة  زوجةالسيد ما إن تفطم وليدها حتي تبعثه في رحلة ترفيهية في أرض الأجداد حتي يمارس مهام السيد الذي لايستعصي عليه شئ.ومن هنا كان موقف عاطف غريب بالنسبة لنا جميعا نحن الجيل الأول الذي حضر كل المشاكل . بل إن عاطف ذاته كان أحد أبرز المشاكل المتجددة  حسب طبيعة الحلاونة الذين يمتازون بعمل جلسة صلح في نفس ذات اليوم الذي حددوه للهجوم.وبعد ذلك لديهم الرد الجاهز 
ـ.دول شوية العيال.
كان عاطف حين حضر من الشرقية قد عمل لفترة قصيرة في مطعم خاله ثم ادعت زوجة خاله أنه ذهب  إلي البلد ليكون بجوار أبيه الذي حان أجله ولكن الحقيقة التي يعلمها عاطف وعائلة خاله أن  سبب الزعل إن عاطف أتي له بمشكلة مع محمد أبو لبدة أحد أبناء عائلة أبى لبدة الذين جاءوا قبل المغرب وضربوا عاطف ودلقوا طاسة الطعمية علي الأرض من أجل كلمة:
ـ بالراحة والنبي ياعم الحاج لحسن أنا سمعي وجعني ؟
قالها وهو يهديء من جعير ابن أبى لبدة الذي دخل في وسط ثلاثة من النساء كن يقفن  في انتظار الشراء.
ـ سمعك وجعك .... وجعاك مشينى ياد لاحسن أقلبلك حبة الكراكيب دول وأمشيك من هنا.
ورغم أن محل موسي كان مطعما تم ترخيصه بعد معاينة المهندس المختص حتي يستطيع أن يصرف الزيت موسي ذاته الذي انتبه إلي الصوت العالي فخرج مسرعا وبيديه الملوثة ببقايا عجين الطعمية أمسك بابن أخته وأزاحه بعيدا وأعطى ابن أبى لبدة ما طلبه دون أن يأخذ الثمن.إلا أن عين أعيان الحلاونة لم تعجبه تريقة الشرقاوي عليه فاحضر بعض عاطلي العائلات وما أكثرهم وقبل المغرب حطموا المحل.وكالعادة تدخل بعض العاقلين وانتهت المعركة علي أمل إنهاء الخلاف لكن بعض الشباب الذين تركوا العمل بعد أسبوع من المعركة الأولى ولم يسمعوا بها إلا الآن لم يعجبهم الرد البليغ وأعادوا إشعال نار الفتنة لكن أحد مشايخ كفر العلو اكتشف بعد تحطيم محل موسي للمرة الثانية 
أن الفتنة نائمة ولعن الله من أيقظها
 وأمسك بالشباب وأمرهم أن ينتهوا من الجهالة والفسق وطلب منهم أن يعفو عما سلف في حق أبى لبدة ورحم الله رجلا بات مظلوما وليس ظالما. 
ـ دول شوية عيال وملهمش كبير ياموسي؟
ـ الحاج أبو لبدة مش راضي عن اللي حصل ووعدنا ينهي الموضوع ؟
ـ مش هو ده برضه اللي وعدك المرة اللي فاتت؟
ـ بس المرة دى حاجة تانية.
ـ والمرة الجاية برضوا هتبقى حاجة تالتة.
ـ قصدك إيه؟ ده كان مصمم يدفع فلوس الزيت ويجيب تربيزة مكان اللي اتكسرت ويبعت معايا ناس تعدل الحجر.
ـ ماهو برضه كان علي نفس تصميمه في المرة الأولى لكن عند الدفع عوضي وعوضك علي المحطة.أنا هقولك عليهم ما أنت  عارف كل حاجة ؟.إحنا بقالنا خمس سنين كافيين خيرنا شرنا مع الأشكال دى .وانت عارف أما بيستقصدوا واحد بيتسلوا عليه.وهم والحمد لله  ميتوصوش علي الشر وكأئهم بينكشوا عليه بمنكاش.
ـ والعمل إيه في الشورة السودة ده ؟.يارتني ماقلت لأختي علي عاطف .ياعني أنا كنت عاوز مساعدة قوي.ثم نظرإلي السماء وكأنه يطلب المعونة ثم أضاف. بس الواد مغلطش فيه .انت شوفت أم محمد هاشم اللي كانت حاضرة الواقعة من أولها قالت إيه قدام المجلس؟
ـ انت حتحكيلي ياخويا.منا عارفة ان لاعاطف غلط ولا حاجة مانا كنت واقفة وشفت دخلته علي النسوان . بس شفت انت كمان رجالتهم كلهم مفيش فيهم واحد جه ودخل الخناقة ودافع عن حرمة مراته. أنا مش قصدي أعيب في حد .استغفر الله العظيم .أنا قصدي إن الناس غلابة وجايين من بلادهم ياكلوا لقمة عيش ,وتلقي محدش من الستات قال لجوزه .ولولا إن أم محمد راجلها مات وكمان كان من عندهم مكنتش تشهد علي ولاد الكلب اللي مبيستحوش.  
ـ ياعنى العمل إيه يام علي؟
ـ إن شاء الله خير. أحسن حاجة إن عاطف يقعد شوية عند أمه وبعدين يرجع نشفله شغلانة تانية .
ـ ده فعلا أحسن حل .وإن شاء الله أما مش هيشوف عاطف يسكتوا وربنا يعميهم عنا؟

وبالفعل ذهب عاطف وعاد وهاهو الان  وبعض مضي ست سنوات يمسكه عبد الفضيل يمشي وراء مرشح كفر العلو,وأين ؟ في كفر العلو ذاتها وعلي مسمع ومرأى من أولاد أبى لبدة الذين أهانوه  سابقا. 
ـ طول عمري وانا مش عارفلك ملة؟ هكذا وجاههو عبد الفضيل.
ـ ملة ايه يابن ... انت.
ـ فين ابن المعرص ابو نوح .ياترا هيقول  ايه دلوقتي؟ طبعا هيدافع عنك برضو.

ـ ايه ياعبد الفضيل.
ـ ايه ياعاطف. في الاول تآجر حتة ارض من ولااد ابو حسنين ولااد خالة ابو لبدة .وبعدين دلوقتي جاي تقف في صوان مرشح كفر العلو. طب انا جاي  علشان العيلة؟انت بقا جاي علشان مين؟
ـ علشان الكهربة.
ـ عاوز تتكهرب تاني من ولاد ابو لبدة ولا ايه؟
ـ محمد علشان خاطر ربنا بلاش الكلام اللي يحرق الدم.
ـ هو الكلام وجعك قوي ؟
ـ عن آذنك.
ـ اذنك معك يابو الشرقوي.
حين اخبرنا عبد الفضيل بما حدث من عاطف اختلفة الاراء.فقد كان هناك شبه اتفاق علي عدم التعامل مع من يتعامل مع ابناء كفر العلو.ورغم ان الشلة بها ثلاثة من تلك البلد الا ان هذا الاتفاق الذي جاء اثر معركة سرقة الكاس لم يعترض عليه احد من الثلاثة.اما الان فقد اختلفة الاراء بعد معرفة ما جعل عاطف يقوم بفعلتة الغريبة.صمم عبد الحميد واحمد وعبد الفضيل علي مقاطعة عاطف. وكان معني ذلك انتصار مجموعة التعليم العالي علي مجموعة التعليم  المتوسط والحرف.انتهت المعركة الانتخابية بفوز مرشح الحكومة الذي كان في نفس الوقت مرشح كفر العلو.اضاف عاطف محل اخر بجوار محل الحلاقة بعد ادخال الكهرباء وافتتح محلا للجزارة.خطب نعمات ابنة خاله بعد شهور من ارتدائه جلباب ملغمط بالدماء اعطه لقب المعلم من بعض الزبائن وخاصة هؤلاء الذين يتعملون علي النوتة. كنا نعرف انه خلق لكي يكون تاجر.لم يترك اي مناسبة اوفرح في المنطقة يمر مرور الكرام,وضع تربيذة بطول المحلان ثم وضع عليها حلوة المولد ثم رفعها بعد انتهاء الموسم.في رمضان كان ياتي باخوتة من الشرقية ويضع لكل منهم تربيذة تكون مشروع في حد ذاته. زينهم علي تربيذة الثلج ومحسن علي تربيذة العرق سوس وحسين علي تربيذة الكنافة واكياس العصير.كانت اكياس العصير عبارة عن كيس صغير مربع مليئ بحبات السكر الملغمطة  بنفس لوان الفاكهة وقليلا من طعمها.كانت الوان الاكياس كثيرة في البداية ثم نقصت بعد ذلك ليحتل اللوان الاصفر والاسود كل التربيذة بعد ان اكتشف الاهالي ان افضل الانواع هي عصير المانجو وعصير البرتقال  والتمر الهندي. في الافراح اتفق مع زينهم القصاص علي ان يجلس امام صناديق البيرة بدلا منه. اشتر قطعة ارض في نهاية شارع 27 وبعدها باسابيع قليلة وقبل ان يضع حجر الاساس لبيته تزوج من نعمات في فرح اسطوري وجديد من نوعة في المنطقة.كان يركب عربة حنطور مضيئة والفرقة تتقدمة وجميع ساكني المنطقة يلتفون  من حوله.كان قد اطلق لحيته منذ ان افتتح محل الجزارة ومن هنا ظن كثيرا من الاغراب ان العريس من دولة عربية خاصة وان مصر قد دخلها العرسان العرب منذ فترة.كانت نعمة قد اصبحت عروس لائقة حتي اننا جميعا حسدن عاطف عليها.الوحيد الذي كان يبدو عليه التأثر بزواج نعمة هو سعيد الذي كان يقيم معها علاقة كما قال عبد الحميد لهاشم الذي انكر ذلك رغم تآكده من تلك العلاقة. تغير حال وهندام عاطف بشكل لافت للانتبه,كانت نعمات التي تركت المدرسة من اولي اعدادي بعد استنفاد مرات الرسوب او استنفاد مرات مسامحة المعلم موسي الذي صار منذ سنوات معلم يجلس علي الكيس فقط وترك كل العمل علي (علي) واحمد وتفرغ من بعد الظهر لمحل الحدادة الذي افتتحه في البيت الذي يلي البيت الذي يسكن فيه ويؤجر فيه المطعم بثلاثة بيوت. جلست في البيت تتعلم الخياطة  وفن ادرة بيت من امها في انتظار ابن الحلال الذي كانت تحلم به و كان بالتحديد ابن عم ابو مجدي الذي تعلمت علي يديه العشق ولم تكن تعلم حينذاك انه فقط يمرن يديه وصوته وجسده عليها ومن اجل ذلك حاولت كثيرا ان  تنتقم منه وفي النهاية وافقت علي الزواج من ابن عمتها علي شروط واضحة وصريحة اهمها ان يأتي بعامل في دكان الحلاقة وان يترك ارتداء الجلاباب بعد الزواج.وافق عاطف علي شروط ابنة خاله بعد الضغط من زوجة خاله. لبس نظارة برسون وترك سكسوكته فبد في عيوننا جميعا كشخص آخر لا يمت بصلة الي الشخص الذي كان يلعب معنا فيرفع الجلباب ويحرس المرمي بلباسة البفته وفنالته ذات الاكمام الطويلة وكن نري في حجرته البيت الامثل بالنسبة لنا فالطعام جيد الصنع والامان تام من دخول احد علينا ونحن نشرب السجائر او البيرة في المناسبات.ضاع منا حامينا.استولت عليه نعمات وغيرته حتي علينا نحن.كانت الشلة قد انقسمت في نهايات السبعنيات وتغيرت مصائر بعضها. شلة التعليم تتكون من احمد وعبد الحميد وعبد الفضيل وسعيد  ومنصور ومنير.وشلة العمل تتكون من خالد سعد ومحمد هاشم وعاطف .وشلة العوطلية تتكون من محمد رشدي  وعوض عبد الفتاح  وابراهيم العار.كنا جميعا وعلي فترات نجتمع في حجرة عاطف الذي حرمت علينا رغم احتفاظه بها كمخزن للعديد من بواقي بضاعة المواسم.كانت الواقعة قد انتشرت في المنطقة ولم يتآكد منها احد نظرا لصلة القربة بين عاطف طليق نعمات ابنة خاله موسي. ورغم نفي عاطف ببعض تصرفاته من جلوسه بجوار خاله في محل الحدادة وشرائه للسحورمن المطعم الاان الاشاعة تآكدت لنا بعد مضي شهور العدة وبعد العيد الكبير فؤجنا بفرح علي الضيق كنا نظنه في البداية فرح علي ابن موسي ثم تبين ان الفر ح فرح نعمات علي الحاج مجاهد تاجر القماش والذي كان يبحث رغم عمرة عن وريث لمحلاتة المنتشرة في حلوان والمساكن.عاد عاطف الينا بعد غياب عام ونصف  في بدايات الثمنيات كنا قد استقربنا المقام في بيت سعيد الذي ظل لمدة تفوق عن ثلاثة عشر عاما مقر لنا.لم يفاتحة احد في الموضوع حتي جاء اليوم الذي اخبرنا هو بالحقيقة.كنا نحتفل بنجاح احمد وبزواج  منصور الجحش من فايزة اخت محمد هاشم الذي صمم علي اجتماع الشلة مرة واحده.كنا نجتمع كثيرا ولكن متفرقين.فشلة التعليم التي اتخذت البيت رقم 61 شارع زين الدين مقرلها تتقابل متفرقة مع شلة العاملين في محل ابوهاشم او في الطريق فيطمئن الواحد فيهم علي الاخر,
 كنا نحتفل بنجاح احمد صالح في سنة تانية طب بيطري ورغم ان احمد لا يشاركنا اي كيف الا انه علي غير عادتة لم يؤنبنا علي شرب الحشيش في ذلك اليوم,دخل عاطف يحمل سباطة موز افرنجي فما كان من عبد الفضيل الا ان قال له:
ـ ايه يامعلم مفيش مغربي ولا خسارة في الدكتور,ولا خسارة فينا احنا ياشرقاوي,
امسك بالسيجارة المعدة للشرب واشعلها دون ان يرد علي عبد الفضيل الذي راح ينظر اليه في عداء ظاهر لنا جميعا. بعد ان انها علي السيجارة قال لعبد الفضيل:
ـ والله يابشمهندس لو فيه مغربي مكنت استخسرته في ابن صالح ولا فيكم طبعا.ثم سكت قليلا واضاف بصوت شجي.دانتو اهلي,حد يستخسر في اهله حاجة برضو يابشمهندس؟
ـ اذ كان ش. ك. ع. زي حالاتك يستخسر فيهم المايا مش المغربي.
ـ ماشي يابو عبد الفضيل مقبولة منك منتا من الحلوانة المرفوع عنهم القلم.
ضحكنا جميعا بما فينا عبد الفضيل الذي كان يصر بشدة علي كونه من كفر العلو الا انه يكره تصرفتهم وان كان يعود فيقول جملة مصطفي كامل الشهيرة لو لم اكن .لودت. فقط ليغيظنا جميعا .مد منصورالسيجارة التي اعدها الي عبد الحميد الذي اشعلها ثم مس بها علي عاطف الذي امسك بها واخذ النفس الاول ثم اخرجة من الشكمنات وقال بهدوء:
ـ انا هتجوز الاسبوع الجاي ياشباب.
ـ انت محرمتش من المرة الاولة علشان تكررها بسرعة كدة.هكذا سأله محمود الكهربائي الذي مازال يحتفظ بلقب حرفة ابيه مع انه في الطريق لانهاء ليسنانس الحقوق .
ـ متفكرنيش الله لا يسؤك يامحمود.
ـ هو ايه اللي حصل يابو عاطف مع بنت خالك؟ خرجت من فم ابن عبد الدايم الذي اصبح ينافسه في التجارة بعد ان ترك التعليم دون ان يفكر مما جعله يضع عيونة في الارض بمجرد خروج السؤال.
ـ محصلش نصيب.
ـ ازي ياحمار؟مانت اتجوزتها وحصل النصيب وخلاص.تقول محصلش وفاق.محصلش اي حاجة غير نصيب اللي انت قولتها ده.
ـ ماشي يا عم هاشم .محصلش وفاق .معلش اخوك حمار بقا متعلمش تعليم عالي زي اللي  علمتهولك ست ام محمد في الالسن.
ـ والله وعرفت الالسن يابن تفيدة.
ـ البركة في صحوبيتك .ولسه انت شفت حاجة.
ـ والاميرة اللي هتتجوزها من هنا ولا من البلد؟
ـ هنا تاني الله لايعودها .لا ياعم من عندنا بت غلبانة يتيمة وعوزه تفتح بيت.زي كده.
ـ زيك. شبهك يعني.اعوذ بالله.دي تبق بلوة سودة ياعاطف.احنا قادرين علي عاطف واحد اما يطلعلنا اتنين؟
ـ زي يعني غلبانه يابن الجحش مش شبهي.وبعدين انا وحش قوي كده يامنصور؟
ـ فشر والله انت آخر حلوه ولولي ان امي متجوزة كنت خطبتهلك غصبن عنك.
ـ يعني هترجع للقميص والبنطلون تاني ولا خلاص رجعت لاصلك.
ـ توبة مندي النوبة. ياعم اكل العيش مش عاوز قميص وبنطلون.
ـ وهو برضة اكل العيش اللي حكم عليك تلبس الزعتلون ولا الست ام علي.
ـ بلاش وحياة رسول الله حد يعيب في مراة خالي او حد من عيالها.
ـ طب اما انتا ابن اصل قوي كدة سبت بنت خالك ليه؟
ـ النصيب ولقمة العيش لما تنقطع.
ـ وكان ايه اللي قطع لقمة العيش؟
ـ ابدا موضوع تافه.لكن الدماغ لما تصمم علي شئ وقبل كدة وكده ربك لما يريد؟
ـ وايه موضوع خمسة زبادي اللي مشي ده؟
ـ ماهو ده سبب الاشكال.انا متعود اتسحر فول وهي كانت قال ايه بتآكل زبادي.جبتلها علبتين مردتش بيهم.جبت تلاتة وبعتهم مع الواد الصبي وقاعد في امان الله اقدام الدكاكين ابن مغاوري قالي الست عاوزاك. انا قولت فيه حاجة سبت اللي في ايدي ورحت لقيتها بص من فوق وبتندي علي.مرضديش عليها وكنت طالع اشوف فيه ايه.لقتها مرة واحدة رميا علب الزبادي قدمي وهي بتقول بصوت يسمع منشية عبد الجبار:
ـ انا مش قيلالك خمسة زبادي ياعاطف.
انا بصيت قوي ليها ورحت لخالي وقولتله علي اللي حصل صمم يضربها لكن انا قولتله يخدها لغاية مراة خالي متربيها شوية.ومن لحظتها لغاية دلوقتي مطلتش في وشها تاني وحصل اللي حصل والنصيب انقطع.ربنا يكرمها مع المعلم مجاهد ويرزقها بالزرية الصالحة.كان يقولها بصوت واهن مما جعلنا جميعا نندم علي معرفة الحقيقة.
تزوج بعد ذلك وانجب تسعة ابناء ودخل في كل المشاريع وصار له خمس محلات وبيت من ستة ادوار الدور الاول به مندرة تتصدرها صورته بالجلباب البلدي.ورغم ذلك مازال اهالي المنطقة يطلقون عليه المعلم عاطف الحلاق .

15
كان يبدو واضحا أنه يريد مفارقة الحياة في اللحظة والتو . لا. كان يبدو واضحا وجليا أنه يريد مفارقة الحياة قبل تلك اللحظة. لا . كان يبدو واضحا أنه استهان بخصمه تماما فجاءته الهزيمة  في اللحظة التي ينتظر فيها النصر,النصر المبين.ثلاثة وسبعون عاما من الزهو والخيلاء.من النصر المتواصل علي الأعداء.كل أنواع الأعداء.قبل تلك اللحظة كان قويا ومهيبا وفوق ذلك كان في عز شبابه.فما الذي حدث بالتحديد. من سحب من عروقه فورة الشباب فبدا شيخا هزيلا.أي خطب جلل قوض أركان قوته.قوته.  يالها من كلمة جوفاء. فما هي القوة؟ وهل بالبحث في المعاجم سوف نصيب المعني الحقيقي الواضح الجلي الذي لا يأتيه الباطل من جميع زواياه. قوة تعني. كان ذا طاقة علي العمل فهو قوي.ويقال رجل شديد القوي أي متين الخلق والقوي من أسماء الله الحسني.قوي الرجل أي أيده وأعانه.والقوة ضد الضعف أليس كذلك .لكن الضعف محدد رغم اشتقاق أته الكثيرة.أي قوه كان يمتلكها هذا الضعيف؟ وكيف تحول فجأة إلي النقيض.حتى الآن ؟  الله وحده يعلم ما حدث .ولكي نحاول فك تلك الرموز علينا أن نلتقي به قبل ساعات من وقع الخطب الجلل.استيقظ كعادته قبل آذان الفجر.منذ تسع سنوات حين أتم بناء البيت الملاصق للجامع وهو يتخذ من الحجرة الشرقية مكانا لإقامته .ورغم أن الله رزقه بابن واحد لم يعش حتي العاشرة إلا أن بيته دائما ماكان يعج  بالأطفال التي تقوم علي خدمتهم الحاجة أم طه زوجته.كثيرة هي الأسماء  التي دخلت إلي بيت الحاج طه.لكن سيظل هناك اسمان فقط هم كل ما حملته الذاكرة.فبعد موت الحج والحاجة ومرور أكثر من 25 عاما إلا أنه مازال هناك وجل في القلب حين يأتي ذكر قاسم وسكينة.ورغم أن الاسمين لا يختلفا عن كل الأسماء الكثيرة التي عاصرنا بعضها ويتحدا جميعا في شئ واحد ألا وهو أنهما ليسا من صلب الحاج أو زوجته.حتي طه نفسه الذي تنادي الزوجة باسمه لم نره أبدا.قليلة هي الأمهات اللاتي يدعين مشاهدة طه الصغير,وإن كان أغلبهن صاحبات وجوه بشوشة وقلوب يملكها الصدق إلا أنهن جميعا حين يسألن عن شكل طه يتهربن من الإجابة وأمي واحدة منهن. حين سألتها عن طه نظرت إلي البعيد وكأنها تستجمع ملامحه , ثم تركت فسحة من الوقت وأدخلت اسم طه ابن الحاجة.كنت أعلم أنها تخاف القسم ومن أجل ذلك أقسمت عليهاأن تصدقني القول.لما تأكد لها إنني انتظر وصفا دقيقا لطه الذي لعب معي وأنا صغير حسب قسمها المقسوم علي شئ آخر سحبت عيونها بعيدا عن عيوني التي تتربص بها لاكتشاف لحظة افتضاح الأمر ووصفت قاسم.كنت وأنا استمع لها أحس أن مخالفة جسيمة تقوم بها أمي.نهضت من جوارها وأمسكت برأسها وأدرتها في اتجاه عيوني لكي أ قول لها إن ما توصفه قاسم وليس طه ولكن ملأني منظر عيونها الدامعة فزعا أكبر.أجمعت شجاعتي وقلت لها.:
ـ أنت تصفين قاسم يا أمي.
انزلت وجهها إلي الأرض لبقعة محددة تماما بالنسبة لها مبهمة تماما أيضا بالنسبة لي ثم قالت :
ـ الكبر عبر,وبعدين قاسم زي طه وطه زي أحمد,وأحمد زي محمد,ومحمدزي ياسين.كلها كلها أسماء المصطفي عليه الصلاة والسلام.
هل كانت أمي تحكي عن المصطفي أم أن ماجاء في بالها هو ماحدثت عنه فجاء بهذا السياق الغريب لاسماء النبي صلي الله عليه وسلم.  قاسم . لأفتح القلب قليلا لكي يتحدث عنك. تذكرون يوسف الصديق ونسوة المدينة. لأفتح أكثرحتي يخرج ضياء نورك. تعرفون صورة السيد المسيح. لاشك يعرفن البنات اليوم صورة بطل تيتانك. ياقلب لا تتسع أكثر من ذلك؟ تعرفون أحلامكم.هي أجمل ماتملكون أليس كذلك؟ كان قاسم كذلك هو أجمل ما تمني القلب من جمال مطلق.لاأحد منا ينسي صوت الشيخ رفعت في مغارب رمضان.لاأحد ينسي دعاء النقشبندي.لسنوات كثيرة منحنا الله نحن ساكني منشية جمال عبد الناصر صوت جمع بين الاثنين.لسنوات قليلة عشقنا  قصص  الأنبياء وهي تخرج متحركة علي شاشة صوت قاسم.أكثر من مرة سمعنا منه ياعشاق النبي صلوا علي جماله.الكثير من الآباء والأمهات كن يرين جمال النبي في وجهه وصوته. لأيام قليلة حدث التغير,قال آباؤنا حين سأل كل منا بعد الرجوع من صلاة الجمعة وسماع خطبة الشيخ عاطف الذي كان يشبه إلي حد بعيد صوت جحش علم بعد عذاب لغة غير التي ظل طوال حياته يتكلم بها. كانت  الخطبة عن أشياء كثيرة لم نعرف منها شيئا واحدا,اتمني كثيرا في هذه اللحظة التي أتكلم فيها بالنيابة عن الشيخ عاطف أن أمسك به وأضعه أمامكم لتشاركوني الاستماع إلي صوته وتشاهدون لحيته وملامح وجهه.لم تنتابني تلك الرغبة من قبل.يالله .ما أسعد من لم يستمع إليه.وما أسعد من يكتبه كما كان.إن الرجل الذي  يستطيع أن يجعل الآخرين يسامحونه له نصف الجنة.هذا ما قرأته يوما ما.فماذا عن الرجل الذي يكرهه كل الأ طفال حتي أبنائه؟ وقاسم هذا سامحه كل الناس إلا الحاج طه .فهل يدخله الله الجنة؟هل ما أكتبه عن قاسم حقيقة؟ هل كان هناك في يوم من الأيام شخص بتلك المواصفات واسمه قاسم؟لأاعرف أين الواقع وأين الخيال . البعض منا قرأ رواية قلب الليل لعمنا نجيب محفوظ.والبعض الآخر شاهد الفيلم الذي قام بدور البطولة فيه الفنان نور الشريف.الرواية تحكي عن جعفر إبراهيم الراوي,ذلك الولد الذي جاء إلي بيت جده وهو في السادسة من العمر بعد موت أمه وأبيه الذي طرد من ذلك البيت ذات يوم حين أحب وتزوج واحدة من عامة الشعب. كان الجد أزهريا ورث عن أبيه وأجداده الثراء الواسع.وبهوهه كان ملتقي لرجال الدين والتصوف والسياسة والأدب .لقد كان الراوي كما قال نجيب محفوظ إنسان إلهي يعايش الله في كل حين.وفي لحظة واحدة  حين كان جعفر إبراهيم الراوي ينهي دراسته في الأزهر شاهد فتاة بدوية كتب نجيب علي لسان جعفر بعد أن شاهد عيون البدوية فقال:.
ـ سأصف لك الآن ما وقع,لقد شعرت بأنني مت وبأنني شخص جديد يبعث من مكاني وسوف تصدق أنه شخص جديد بكل معني الكلمة.لاعلاقة له بالشخص الميت. شخص جديد ثمل. يفيض قلبه بالأشواق والقدرة الخارقة علي التحدي والالتحام.
هل عرف نجيب قاسم؟ أم قرأ قاسم قلب الليل؟ كيف لكاتب أن يكتب ما حدث بالفعل لقاسم مع تغيرات طفيفة؟إن البنت التي نظر قاسم إلي عيونها فاقتحمه الجنون كانت راقصة.رغم اختلاف الأقوال عن مستوي جمالها إلي النقيض إلا أن الاتفاق كان عن مهنتها.عرف الحاج طه بما حدث وفعل مثلما فعل الراوي مع جعفر في قلب الليل.اختار لقاسم عروسا وفعل قاسم مثلما فعل جعفر الراوي واختار ممارسة الحب والجنون والقتل.إنه الجنون الباهر الذي سحر به جعفر وقاسم.استيقظ كعادته قبل الفجر,فتح الباب وخرج إلي الممر الطويل وفتح باب الجامع ودخل .توضأ وراح يصلي حتي سمع المؤذن يعلن صلاة الفجر.وقف وصلي ركعتين وسلم ثم وقف وصلي ركعتين لم تنبس فيهما شفتاه بكلمة.كان خلالهما قد أسلم القلب لله .خرج من الباب بعد أن صلي الصبح ومن بعيد شاهد قاسم الذي ظل طيلة الوقت ينتظره.كاد يهرول إليه.كاد يقع.كاد ينسي قصته.لم يتحرك.نظر إليه طويلا ثم قال قاسم.:
ـ هل تأتي معي؟ 
قالها وأنزل عيونه في الأرض وراح يبحث عن شيء ما.علي الناحية الثانية كان الحاج طه يبحث في السماء عن طاقة نور.كتب محفوظ عن تلك اللحظة فقال.:
ـ إني أري الإنسان نوعين.إنسان إلهي وإنسان دنيوي.الإنسان الإلهي هو من يعايش الله في كل حين ولو كان قاطع طريق.والدنيوي هو من يعايش الدنيا ولو كان من رجال الدين.لقد ترك قلبه يتحدث في ركعتين والآن جاء وقت التحدث بالسان.انسحب قاسم وترجل الحاج  ودخل إلي خلوته.كان الإفطار علي التربيذة أمسك به ووضعه علي حافة السرير.كانت نفسه حزينة.كان قلبه يدعو وعقله حائر.أمسك بلقيمة ثم سمع صوت قلبه.
ـ انوي الصيام فربما يكون يومك الأخير.
استقر في عقله ماحدث به قلبه فوضع الفوطة البيضاء علي الصينية ووقف ووضعها علي التربيذة وأمسك بالمصحف وراح يقرأ سورة الكهف ويس والدخان والرحمن والواقعة والملك واختتم بأحد عشر من قل هو الله أحد.سحب اللحاف الستان علي قدميه ووسطه وترك لقلبه أن يتحدث مع الله.ماذا قال؟ ماذا سمع؟ لقد كان بالنسبة لمن يراه نائما.استيقظ قبل صلاة الجمعة.خرج إلي الممر كعادته.لم يستمع إلي الشيخ عاطف.كانت يديه علي المسبحة وقلبه مع الله.لم يلحظ الفراغات الكثيرة في المسجد الذي بني فيه دورا جديدا منذ أن بدأ قاسم الخطبة فيه.وقف بعد إقامة الصلاة ورأي الإمام..لم ينتبه إلي تحرك قاسم بعد الصلاة.كان مازال بقلبه وعيونه المسبلة مع الله .انتبه إلي صوت قاسم وهو يلقي السلام علي المصلين.بعد نهاية كلمات قاسم القليلة كان يبدو أنه يريد مغادرة الحياة في اللحظة والتو. لا. بل كان يبدو واضحا وجليا أنه يريد مفارقة الحياة قبل أن يستمع إلي دعوة قاسم لأهله وعشيرته بالوقوف معه يوم عرسه.لا. كان يبدو واضحا أنه استهان بمفارقات القدر فجاءته الطعنة حين كان يستمع إلي صوت قاسم وأحس للحظة أن دعاءه بقلبه وصومه قد أعاد إليه قاسم ابنه الحبيب مرة أخري. لكنها الهزيمة جاءت حين كان يرفع يديه ويشكر بقلبه الله الذي منحه النصر المبين.

16
كان آخر من يأتي إلي الوسعاية التي اتخذتها الشلة ملعبا تمارس عليه كافة الألعاب وأول من يتركنا.أبدا لم نره يمارس لعبة من ألعابنا بضمير,كان أول ما لفت نظره لعبة البلي وانضم إلي شلة حسن طسة واشتري نشان حديد كبير ظل يحتفظ به لمدة أسبوع وفي بداية الأسبوع الثاني حين غاب مجدي لباية آضطر حسن أن يعيد تشكيل الفريق مرة أخري  ووقف كعادته علي رأس فريق ووضع عصام ابن حسين فراش مدرسة  كفر العلو علي رأس الفريق المنافس وآختار له عوض مغاوري وجمال رجب بعد أن وعدهم بعيدا عن عيونه أن المكسب  سيقسم وأن الخسارة سوف يتحملها هو ثم غمز لهم وأضاف:
ـ ابن حسين لسه خام ومعاه بلي كتير.
لم تمض إلا ساعة وكان كل البلي الذي كسبه عصام علي مدار الأسبوع والذي اشتراه  في جيب حسن طسة ولم يعد يمتلك إلا النشان الحديد الذي غيره بثلاثين بليه بعد مجادلة طويلة مع حسن.وضع نصفهم في الدور الأول والنصف الثاني في الدور الأخير.
ـ معاك تشتري ياعصام ولا تروح لأمك تحميك؟
 لم يرد علي حسن الذي ابتسم ثم أخرج المكسب وأعاد إلي عوض مغاوري وجمال رجب ما خسروه بالإضافة إلي نصيبهم في المكسب وهويقول لعصام الذي طق الشرر في عيونه حين علم أنه تعرض إلي حركة نصب.
ـ تعيش وتاخد غيرها .
أمسك بالبلية التي مازالت في يده وبكل الغل الذي أحس به أطاحها علي إحدي أفرع النخل ولكنها رغم قوتها إلا أنها لم ترتفع عاليا ومن هنا فوجيء بعد لحظات بمحمد عبد الفضيل يأتي مسرعا وفي قورته ما يشبه البلية وفي يده دبشة وهو يسأل عن الفاعل:
ـ عصام . بس هو مكنش قصده يابو عبد الفضيل.
هكذا رد حسن طسة علي تساؤل عبد الفضيل وهو يقف بالقرب من عصام الذي وجد نفسه متهما ولابد أن محمد عبد الفضيل لن يتركه.صوب عبد الفضيل يده في اتجاه عصام وبكل الغل والألم الخارج من رأسه ذات البلية قذف بالدبشة إلي قدم عصام  الذي ارتفع عن الأرض وهو يغمض عيونه وينتظر الألم الناتج عن اصطدام الدبشة به ولكنه حين نزل علي الأرض مرة أخري سمع صوت حسن طسة ,لم ينتظر أن يعرف ما الذي حدث وجري بعزم ما أتاه ومن بعيد شاهد وقوع حسن والتفاف الشلة عليه.ولأسبوع كامل لم يلمحه أحد من شباب منشية جمال عبد الناصر المتربصين به من أجل عيون عبد الفضيل الذي ظل مختبئا هو الآخر أكثر من أسبوعين حتي زالت البلية التي خرجت من جبهته. في بداية الأسبوع الثاني شوهد يلف ويدور حول الوسعاية واضعا شبشه تحت باطه في انتظار لحظة العدو. اجتذبته شلة سيدعبد الفتاح التي كانت تلعب لعبة الملك والرفة. تلك الشلة الفاسدة والتي يتجنبها أكثر شباب الحي الجديد.يوما بعد يوم اكتشف طريقة اللعب التي تتكون من فريقين,كل فريق له رئيس يحدد إن كانت التعريفات التي بين يد رئيس الفريق الآخر ستنزل علي الأرض ملك أم كتابة.كانت التعريفات تتكسر بين يد الرابح في سرعة وتتناقص  بنفس ذات السرعة ومن هنا أحس بغرام وعشق لتلك المجازفة وقرر الاشتراك مع جمال أبو ركبة  بعد أن أحس بالأمان من شلة عبد الفضيل التي كانت تتربص به طيلة شهر وأخيرا زهقت منه بعد أن استطاع أن يضحك عليها فردا فردا. ومن هنا قرر الدخول إلي حلبة السباق الملوكي بصدر عريض وذخيرة جيدة تم تجميعها من يد أمه وسيالة أبيه بعيدا عن عيونه طوال الشهر الذي كان ما إن يخرج من البيت حتي يعود متقطع الأنفاس رافضا الخروج مرة أخري. كانت الأرباح كثيرة حتي إنه لم يجد مكانا آمنا يضع فيه مكاسبه إلا دكة البنطلون.
ـ بتيجي مع الهبل دوبل.وساعات بتيجي مع الهبل ملوك.
قالها سيد عبد الفتاح بعد أن خسر آخر تعريفة في جيبه وبعد ذلك صار يلقب بعصام ملوك حتي مات عام 86 في رفح بطلقة اسرائيلية قيل إنهاأخطأت الهدف المطلوب.  امتلأت دكة البنطلون والشورت من المكاسب مع ما أمكن سحبه من سيالة عم حسين فراش مدرسة كفر العلو وصاحب التربيذة المرخصة ككنتين لبيع جميع أنواع الحلويات. صارت الدكة مليئة بالأوراق ذات المدنة  حتي مساء ذلك اليوم الذي كان خروجهم حدث فريد في المنطقة وشاغلها الشاغل.قال محمد هاشم وهو يصف الواقعة لأمه التي حكتها بطبيعتها لغيرها حتي وصلت إلي الأستاذ هاشم المدرس الجديد في مدرسة كفر العلو والذي جاء من أقصى الصعيد في بداية العام الدراسي الذي وقف أمام عم حسين فراش المدرسة قائلا له:
ـ طالما انت غني كده وابنك بيخسر 15 جنيه في القمار في ساعة زمن متبيع الحاجة زي مخاليق ربنا اللي قاعدين في الشمس بره وانت قاعد في الضلله  ومبسوط وعمال تشمط وفي الآخر ابنك يخسرهم في القمار.
ـ الواد سيد عبد الفتاح وجمال ابن أبو ركبة اتفقوا علي عصام ملوك.
ـ مين عصام ملوك ده ياعين أمك؟
ـ عصام ابن حسين الفراش.
ـ واتفقوا عليه إزاي؟
ـ اسكتي مش ابن الحرامي كان مقشولهم بقاله ييجي شهر في لعبة الملوك.
ـ لعبة الملوك دى بتتلعب إزاي ياضنايا؟
ـ يوه يامه معقولة مش عارفة لعبة الملوك؟
ـ والله معرفها يامحمد.
ـ يامه اللعبة اللي بنحط في إيدينا التعريفات والقروش ونشخلل بيهم بين ايدينا ونرميهم لفوق ينزلوا علي الأرض واللي يقول ملك ويطلع الملك اكتر من الكتابة يكسب والعكس بالعكس.معقولة انت مش عارفاها يامه؟دانتي بتعرفي أم الحنا.
ـ اللعبة اللي بتقول عليها أنا عارفاها بس مكنتش عارفةإن اسمها ملوك. والواد ابن ام عصام كان مقلش العيال البايظين في اللعبة دى يعني؟ مش كده.وكان بيقول ملك ولا كتابة ياعين أمك؟
ـ ساعات وساعات,بس أنا اسمع إنه بيقول ملك كتير وعلشان كده العيال كانوا مسمينه عصام ملوك, والنهاردة بقى مسك في كتابة جنيه ورى التاني,
ـ هما بيلعبوها بالجنيه يامحمد؟
ـ لا يامه بس الواد كان مجمد الفلوس وحاططهم في دكة اللباس أول ما يخلص الجنيه يلف ويروح ور النخل ويجي بجنيه جديد لانج ويقول لعوض فكه ويتنه يقول كتابة لغاية ميخلص ويروح تاني ور النخل لغاية عبد الحميد ماراح وراه علشان يعرف بيطلع الفلوس منين,طلع ابن الحرام حاططهم في دكة اللباس ,آخر مرة أما عبده فضحو بقي يقف ويلف ضهره لينا ويقوم ساحب الجنيه من الدكة عيني عينك لغاية ابن عبد الفتاح وابو ركبة مقلشوه ومبقاش معه ولا سحتوت.
ـ خسر كتير؟
ـ خمستاشر جنيه.
ـ يانهار اسود, وضربت علي صدرها ثم أضافت أوعى تكون بتلعب اللعبة دى يامحمد.
ـ يامه أنا حيلتي خمستاشر مليم.
ـ وهو كان جايب الفلوس ده كلها منين.
ـ كسبهم من العيال طول الشهر.
ـ  معقولة يكسب كله ده .ليه هما بيلعبو بكام شلة الصيع دول.ده لازم واخدهم من ورى أبوه اللي شقيان طول النهار واللي ضهره محني طول الفترتين ياولداه.
ـ ضهر مين يامه.ده قاعد قدام الترابيذة لا بيهش ولا بينش وعمال يحط الفلوس في جيبه وعيل من الخدمة هو اللي بيبيع
ـ ده لو باع في اليوم بجنيه كانت ام عصام تزغرد.دول متلطعيين جنب المدرسة يجي عشرين ست ورجل ,اللي عامل بلوظة واللي عاملة كسكسي واللي حلة كشري وكل دول بيبيعو
ـ بس هو بيبيع في الفسحة قدهم كلهم ,وبيبيع اغلي منهم كلهم,ده الخمس فندمات بتعريفة في كل حته وهو بيبيع الاربعة وساعات بيقسم الواحدة اتنين كمان.
ـ غلبان يابني بيجري علي قورطة عيال.ده بيشتري عيش بس ببريزة الصبح علشان يقضي الجرمأ فطار.الله يخيبك ياعصام.طب كنت ساعدت أمك بيهم,أمك الغلبانة,دي بتربي الحمام والفراخ والبط وتروح تبيعهم في سوق التلات وعمرها مادبحت دكر بط غير في المواسم. اخص عليك واد من دون العيال. وبعدين إيه اللي حصل؟
ـ أبدا قعد يعيط زي النسوان وابن أبو ركبة بيقسم مع سيد وينفخو في وشه الدخان.
ـ قطيعه تقطع  سيرتهم  عيال تالفنين.


17
تأجل افتتاح مشروع إدخال المياه إلي المنطقة لأكثر من ثلاثة شهور حتي صار البعض منا يتندر ويحلف باسم أحد الحنفيات الأربعة,فعبد الفضيل مثلا أقسم برأس حنفية الحاج رشاد علي محمد رشدي إذا لم يأت بالكرة أن ينتقم منه أشد الانتقام. ورغم أن الضرر الذي يقع علي المنطقة من تأخر الافتتاح تتحمله كل الأمهات والبنات والأبناء الذين مازالوا يحملون المياه ليل نهار من عزبة الباجور التي تبعد عن المنشية بالف متر أو من حنفية شركة الحريرأيهما أقرب لهم, إلا أن المعركة حول مركز الحنفية ظلت حامية الوطيس .كانت الحكومة قد قررت مد خط مياه فرعي بعد دخول الكهرباء بشهور قليلة في نهاية سنة 73 إلي المنطقة الوليدة منذ سنوات ستة. ومن أجل ذلك بعثت بمهندس مختص ليحدد علامات أربع يمكن  زرع حنفيات أمامها.علي أن يكون ذلك من خلال خط يصل طوله 600 متر لايزيد ولايقل حسب المقايسة التي سمحت الحكومة بها بعد تعدد الشكوي من الأهالي ووصول إحداها إلي جريدة الأهرام.ورغم وعد الحكومة بإدخال خط كامل يغذي كل بيوت المنطقة خلال عامين امتد بعد ذلك إلي خمسة أعوام إلا أن الخلاف جاء إثر زيارة المهندس وسط احتفال صاخب من قاطني المنطقة وبعد مداولات استبشر خلالها المهندس أن اليوم سيكون قصيرا ويعود إلي بيته خلال ساعتين علي الأكثر تم وضع علامة الحنفية الأولي أمام بيت الحاج رشاد.وللحقيقة  لم يتم الاختلاف علي تلك الحنفية من قبل الأهالي.ولم يتحدث أي شخص في المنطقة عنها بسوء كما حدث مع البيوت الثلاثة الأخري. ولا يرجع الفضل في ذلك إلي أخلاق وأمانة الحاج رشاد الذي ما إن وضع المهندس العلامة أمام بيته بعدأن ظل نصف ساعة يشرف علي المقاسات ويدونها في دفتر صغير يمسكه بيديه وبعد ذلك راح يجمع الأمتار ويقسمها  علي اثنين في البداية قبل أن يشير عليه الحاج طه أن يقسمها علي ثلاثة وعند ذلك وجد المهندس ضالته وابتسم في وجه الشيخ كما أطلق عليه وأشار علي بيت الحاج رشاد الذي نادي علي أم محمد زوجته التي كانت تقف بين حشد من النساء يتابعن ما يحدث ويمنين أنفسهن بقصر المسافة التي يقطعنها للإتيان بالماء وأمرها أن تبل شربات يكفي ويزيد عن عدد الحضور الذين راحوا يسلمون عليه ويباركون ما رزقه الله به.كما لا يرجع الفضل في تركيب الحنفية الأولي أمام بيته إلي حب الناس كما أشاع البعض.ولكن لأنه كان من المنطقي جدا أن تفتح أول حنفية أمام الشارع رقم 1 والذي يقطنه مالايقل عن عشرين بيت تم توزعيهم بطريقة عشوائية بين الحقول. وحيث أنه يبعد عن المعاهدة. كما يطلق عليها الأخوة البحاروة الذين غزوا المنطقة في العامين الأخيرين بشكل مخيف بأكثرمن 50 متر ومن هنا تصبح المسافة من الحنفية إلي بيوت الخواجة علي الشارع العمومي او المعاهدة هي نفسها المسافة التي يقطعها ساكنو شارع رقم 5 للوقوف أمام حنفية الحاج رشاد كما كتب  المهندس ذاته بعد أن شرب كوب الشربات المركز كما أمر الحاج في دفتره.بدأ الخلاف عند النقطة الثانية وهي حنفية أبناء الجابري.كانت المسافة المحددة من قبل الحكومة 600 متر كما شرح ذلك كثيرا وبإخلاص الباشمهندس ومن هنا سيصل الخط علي أكثر تقدير إلي جامع الحاج طه ويحرم باقي المنطقة.وبعد مفاوضات بين ممثلي الحكومة والأهالي و بعد تجميع مبلغ من الأهالي قدرته الحكومة ب150متر زيادة في الوصلة الفرعية رغم أن المبلغ كان 986 جنيه إلا أن تلك الزيادة لم تصل إلي المطلوب حتي يرضي ساكنو المنشية الثالثة ألا وهم عائلات عبد الجبارالذي أشاعوا الفوضا بعد علمهم  بعدم وصول المياه إليهم رغم أحقيتهم الشرعية كما افتي بذلك أحد خطباء مسجدهم . ورحو يرددون كلام حول عزومة الباشمهندس في بيت الحاج عبد الرؤف عمهم علي دكر بط. ورغم أن ذلك لم يحدث,فكل ما حدث أن المهندس وهو يتابع المقاسات بدقة ليحدد العلامة الثانية توقف أمام بيت أبناء  الجابري ودخل مع الحاج ليشرب الشاي في مكان هاديء وضل بعيدا عن تلك الشمس الحارقة في وجود بعض الرجال الذين حملوا مسئولية القياس بدلا من المهندس وكانوا يفعلون ذلك بكل إخلاص ودقة.ولا يعود ذلك إلي ضميرهم أو الإيمان ولكن عن خوف من العيون الكثيرة التي تتابعهم عن كثب.إلا أن الكلام وجد له آذان صاغية من بعض المؤيدين له وعلي رأسهم عبد الجبارالذي وقف بعد صلاة الجمعة وأمام حشد من المصلين يزيد عن90 رجل وطفل وقال:.
ــ عبد الرؤف عزم الباشمهندس أبو نظارة برسون في بيته وعكمه عكمة من تحت لتحت,وبعد كده أكله البطة المحمرة بالسمن البلدي من إيد مرات المعرص الجابري,وطبعا كل ده تم برأي دكر البط عبد الرؤف.
تحرك الإمام قليلا والتفت ليشاهد صاحب الكلام النجس حسب تعبيره.ذلك الذي لم ينتظر أن يتم الناس صلاتهم حسب الشرع,وما إن قال المصلون السلام عليكم الثانية حتي وقف وقال قولته.
ـ ليه الكلام النجس اللي مالوش لازمة يتقال في بيت ربنا؟
كانت هي الجملة الوحيدة التي قالها الشيخ أحمد عزوز الابن الثاني لمؤذون حلوان في جامع عمر بن الخطاب ومن بعدها لم يدخل إلي المنطقة مرة أخري زائرا أوداعيا أو قاضيا بعد أن خلف والداه في عام 79 بعد وفاة الأخ الأكبر في حادثة مشهورة في فرح خطأ.
ـ نجس إيه يابو النجاسة انت.
قالها وهو يتخطي الرقاب ويتحرك في اتجاه الإمام الذي لم يكن هناك من بين المصلين الذين يزيدون عن سبعين رجلا من تعاطف معه وأمسك علي الأقل بزيل جلباب كبيرهم وهو في الطريق إليه بعد أن تجاهل الخبطات التي راحت تصيب قدمه من رؤوس وأكتاف ساكني بيوته.أمسك برقبة الشيخ الذي أذهله الموقف ولم يفتح الله عليه بكلمة واحدة أو فعل واحد.كان يرتفع وينخفض,ويتراجع ويتقدم في يد عبد الجباردون أن يعترض أي من حواسه بعد أن شاهد بعيونه عدم اعتراض المصلين أنفسهم.أمسك بحذائه ومر من بين الرؤوس المطأطأة كالدجاجات وخرج.ورغم الشكاوي عديدة الصيغ بداية من الباشكاتب الذي يجلس أمام حي حلوان أو الآخر الذي يجلس أمام الاتحاد الاشتركي خلال الثلاثة أشهر والتي كانت جميعها تبدأ أولا بالتشكيك في ذمة المهندس ثم أعقبه  بعد ذلك ذمة اللجنة نهاية بالظلم الواضح وضوح الشمس الذي وقع علي أهالي منشية عبد الجبار.إلا أن حنفية أبناء الجابري لم تتحرك قيد أنملة عن مكانها الأول والذي وضعه المهندس الذي تحول بفضل الشكاوي إلي أعمال إدراية.انتبه عبد الجباروأولاده إلي ضياع حقهم مع الحكومة التي صارت تناصبهم العداء كما صرح بذلك و ذكرهم بمعركة الشارع .   تلك المعركة التي لم تنته بعد ومازالت اليافطة المكتوب عليها بخط أبيض واضح وسط أرضيتها الزرقاء  شارع رقم 21 وتحتها وفوقها وجوارها مجمووعة منتقاه من الألوان والخطوط المتداخلة والنقاط الضائعة شارع عبد الجبار.ومن هنا اتخذ كبير العائلة القرار واستيقظت الأهالي صباح يوم ولم تجد الحنفيةرقم 2 .كانت الحكومة قد حدت مكان الحنفيات ثم تركت للأهالي صنع المبني حسب الشكل المرسوم المسلم للحاج طه الذي اعتبرته الإدارة المحلية شيخ حارة للمنطقة الجديدة والذي تبرع بتكاليف إقامتهم علي الوجه الأكمل كصدقة جارية بالنسبة له.كان المبني عبارة عن مستطيل  علي  ارتفاع نصف متر من الأرض طوله متران ونصف وعرضة 90 سنتمتر,  أماالضلع الذي تم فيه تركيب الحنفية فقد ارتفع بعد النصف متر مترين آخرين أما الضلعان الصغيران فقد كونا شكل مثلث مع قاعدة المستطيل الذي تخرج من أسفله ماسورة  ترمي بالفائض في المسقي التي تمتد بطول شارع زين الدين والتي كانت تغذي أرض الإصلاح الزراعي التي يتوسطها السلك الآتي من السد العالي .انتشرت شائعة خطف الحنفية. لم يستطع الحاج طه أن يؤكد للضابط أن قبيلة عبد الجبارهم الذين سرقوا وهدموا المباني . أقام عبد الرؤف المبني مرة ثانية وبعدها بأسبوع اختفت مرة أ خري فأقامها عبد الرؤف وجعل عليها حراسة لمدة طويلة. الحنفية الثالثة هي التي تغير مسارها خلال المداولات أكثر من 360 درجة. فبعد أن تم وضعها علي رأس شارع رقم9 وبالتحديد امام بيت عوض الكهربائي انتقلت إلي شارع  11ثم 13 وأ خيراستقرت أمام بيت المقدس فرج الذي أعلن لزوجته عدم ارتياحه من وجودها وكم تمني أن يأتي اليوم الذي  تذهب بعيدا عن بيته.كانت حجته وجيهة.وكانت حجة زوجته أكثر وجاهة. كان يخاف الناس وكانت تريد إقامة بيت تفخر به أمام أخوتها من الأب .
ـ الحنفية ستأتي بالعيال بتوع كفر العلو . 
ـ الحنفية ستأتي بالنساء اللاتي  يعلمن ما ينقصهن  في البيت ويردن شراءه.
ـ لابد ستحدث مشاكل بين النساء وبين الشباب.
ـ دائما ما تحدث هذه المشاكل.
ـ ستكون أمام البيت. 
ـ سنكون بعيد بعون المسيح.
ـ سيصيبنا من الحب جانبا دائما.
ـ  سندخل في تجربة.
ـ الهي لا تحكم علي بتجربة.
ـ مستقبل أبنائنا حكم بذلك.
ـ الحمد لله.لا نحتاج لشيء.
ـ غدا يكبر الأطفال.
ـ كل غد في علم الله.
ـ يجب أن يكون لكل طفل شقة.
ـ أقمنا الأساس وعليهم إكمال الرسالة.
ـ لم يتركنا الرب بدون إكمال الرسالة.
ـ إلي أين تذهبين بي يابنت عمي.
ـ إلي الأمان الذي حرمنا منه معا.
ـ نحمد المسيح علي الستر.
ـ نحمده أكثر علي عطيته لنا.
ـ نحمده أيضا علي ذلك. لكن أي عطية تقصدين؟
ـ الماء يابو منير.
ـ سوف أحمده أكثر لو ذهب بها بعيدا عنا.
ـ إنه التعميد مرة أخري يازوجي.
ـ تعمدت مرة كما أمر ابن الله.
ـ بل العماد الدائم هو الخير كله كما تعلم .
ـ لم يرزقني الله بعمل صياد.
ـ بل بعث لك بالرزق أمامك دون أن تمر في الصقيع فوق الماء.
ـ كيف؟
ـ سنفتح الدكاكين كلهم.
ـ من أين لنا ؟
ـ من عند الرب. دع كل شيءعلي ابن الله.
أما الحنفية الرابعة فلقد كانت علي بعد 250 متر من جامع الحاج طه ولكن ليس علي خط طولي كالثلاثة الأخري ,فبعد أن استقرت الحنفية الثالثة أمام شارع رقم 15 وبالتحديد أمام بيت المقدس فرج  تم أخذ خط عرضي بميل يمثل 45درجة حتي استقرت بالقرب من الرشاح من ناحية امتداد شارع 19في منشية عبد الجبار. وفي صباح يوم الجمعة الرابع من رمضان الموافق 30 من أغسطس من عام 1973 دخلت المياه إلي المنطقة للمرة الأولي وسط احتفال ظل ممتدا إلي مابعد توقيع وقف إطلاق النار الموقع بيننا وبين إسرائيل.
 

18
ماذا حدث لايوب؟ما السرفي ذلك الاسم؟ وهل يمكن لانسان ما ان يحمل صفات اسمه دون ذنب ما؟
ظهرت تلك التسألات أثر وفاة الاب عم أيوب حسين وزوجته الست ام أنصاف وأبنه محمد وابنته سلوي والصغير أيوب ولم يبقي في البيت الذي شيده المرحوم أيوب في مدة سبعة أعوام كان خلالهم يري وهو عائد من عمله بشركة الحرير مرتديا بدلة كاكي صفراء علي عكس كل العاملين في المنطقة من الشركة.وما ان يعود الي بيته الذي اخذ بعد وفاته بخمسة من الاعوام رقم 12  في شارع رقم 13 حتي يغير ردئه ويتقلد الجلباب ويقف مع العاملين في تشيد بيته يدا بيد حتي أقام جدران الدور الثالث ثم مات تاركا تلك الالقب التي خصت بيته  بداية من بيت الجنية الي بيت الحرام ثم بيت الثعبان حتي انتهي الي بيت الاشباح بعد موت أيوب بخمسة عاشر عاما.تناثر الكلام قبل كارثة عائلة ايوب بأعوام سبع وبالتحديد وهو يقيم أساس البيت حين شلت يد المعلم محمود النواشي الذي كان يضع قطع الدبش بعد ضبطها لتكون اساسا للبيت ولكن ذلك الكلام لم يجد أذن تصغ له وقيل أنها خرفات حتي بعد ان أصيب العم ابوالخير الذي كان يساعد المعلم النواشي في عمله بالقلب.لكن الكارثة التي المت بعائلة ايوب هي ما جعلت الكلام القديم يعود مرة أخري ونعلم نحن ان بيت المرحوم ايوب بني علي ساقية قديمة كانت تسقي جميع الارض وان تلك الساقيةالتي تم ردمها حين اشتري المرحوم الارض كانت تسكن بها جنية وأنها لم تترك أي أحد ساعد العم ايوب في ردم البير التي كانت تتخذه بيتا لها ولاطفالها اللذين ماتو من أثر الردم وفرت هي لتأخذ بتارها ,ولكن هذا الكلام الذي انتشر بعد موت ايوب فنده جميعا الشيخ قاسم الذي كان قد عاد في يوم الكارثة الي المنطقة مرة أخري بعد غياب أكثر من عامان أثر زواجه من عدلية الجدعة الرقاصة التي ما أن شاهدها حتي وقع في غرمها وترك بيت ابيه أو الرجل الذي رباه ومنحه اسمه الحاج طه من اجل الاقتران بالجدعة التي ظلت تحتفظ باللقب حتي بعد زوجها من الشيخ الذي حاول كثيرا ان يصلحها لكنه فشل فشل ذريع.كان قد مض أكثر من شهرين علي وفات ايوب والاشاعات والاقاويل قد انتشرت بشكل ملفت مما جعل الاستاذ محمود ابو الخير الموظف بشركة النصر لصناعة السيارات يقف بع الانتهاء من صلاة الجمعة ليسأل الشيخ قاسم عن مدي صدق وجود الجنيات ومدي قدرتهم علي ألاخذ بالثأر.لم يخفي علي كل الحاضرين مدي خوف محمود ابو الخير من سيران تلك الاشاعة لانه كان يساعد ابيه في ردم الساقية. وضح الشيخ قاسم مدي جهل تلك الكلمات وانها كلامه بسؤال بعد ان جعل كل الحاضرين يصلوان علي النبي ثم قال:
ـأذا كان كل ماحدث لعم النوايشي وابو الخير وايوب وزوجته وابنه محمد نتيجة لثأر تلك الجنية فماذا فعلت الصغيرة سلوي والصغير ايوب اللذين كانا في علم الغيب حين ردم البير؟ولماذا لم تموت أنصاف أوحليمة ابنتي المرحوم ايوب وهما من ضمن من كان يسعدان في الردم؟
انتهت حكاية الجنية بعد ان خلفت ورائها مجموعة من الحكاياه الصغيرة حول قسم بعض الاصدقاء بأنهم روؤ بأم أعينهم الجنية,وكانو للحق يقسمون بأغلاظ الايمانات نتيجة لعدم تصديقنا لهم.ظهر بعد ذلك لقب بيت الحرام. وكانت الاشاعة التي تخرج من بيت لتدخل بيت هي ان المرحوم أيوب كان يتقاضي رشاوي من صاحب مصنع صغير نظير تسهيل تهريب كميات كثيرة من القطن بشونة شركة الحرير التي كان يحرسها لمدة خمسة عاشر يوما في الشهر.وأكد بعض العاملين في شركة الحرير ان هناك لجنة تحسب السرقة وتقدرها وان النتئاج لابد تظهر خلال أيام.وظهرت في بعض البيوت تسألات عدة عن كيف أقام أيوب بيته من ثلاثة أدوار في سبع سنوات؟ رغم ان بعض العاملين في نفس ذات الشركة وهم كثر في المنطقة مازالو يقيمون في حجرة واحدة ويحوطون علي باقي مساحة ارضهم بسور قصير من الطوب.وصل لامر ان الشيخ عاطف خطيب زواية ابناء الناعورة بمحافظة المنوفية وقف فوق المنبر قبل صلاة العيد الكبير بأيام وراح يتكلم عن الحرام واستشهد بما حدث لبيت أيوب دون ان يذكر اسمه صراحة لكنه اشار علي الجهة التي بها بيت الجحوم كما قال.مضت أيام العيد يصحابها  أنتظار لما سوف يسفر عنه التحقيق في شركة الحرير وظهر ان زميل المرحوم هو الذي قام بذلك الفعل لكن أغلب العاملين في الشركة لم يستقبلو نتيجة التحقيق بالحماس ذاته الذي أعلنوه حين بداء التحقيق مما جعل الشيخ قاسم يقف علي منبر جامع الحاج طه ليقول لكل أهلي المنطقةالناس أن الشركة قد برئت المرحوم في تربته وأنه قد عر ف الجاني الذي تسبب في تلك الاشاعة ويسأل الله ان يعيده الي صوابه.وحين ذلك هب الشيخ أبو عفاف الشهير بعمر بن الخطاب ليحاول ان يعرف الحقيقة التي اصبحت في أعنقهم جميعا نظرا لموت المرحوم ولكن الشيخ قاسم رفض الافصاح عن مروج الاشاعة وزوجته واللذين هما من المنطقة.لم يجد اشيخ ابو عفاف بدا من ان يحدد له اسم حسين السروجي وزوجته لكن الشيخ قاسم الذي كان يهز راسه باشارت النفي اثناء أنفعال أبو عفاف المشهور بموأقفة الحادة والمتطرفة في بعض المواقف  عقب علي كلام أبو عفاف بقوله:
ـ أن بعض الظن أثم.
وأن كان ذلك التعليق القرآني له مقدرة خاصة علي النفي الا ان تلك المقدرة تعود ايضا علي الاثبات ومن هنا تأكد لبعض المصلين أن مروج الاشاعة هو حسين وزوجته وكان من ضمن المتأكدين الاسطي شبل المغربي صانع البرادع للدواب والذي جائته الفرصة الثانية علي طبق من ذهب وخصوصا وأن الفرصة الاولي ضد المدعو حسين السروجي قد أفلتت منه نتيجة حضورها بعد الموعد بثلاثة سنوات ومن هنا وقف أمام بيته وأعلن بصوت سمعه كل القائمين بشارع رقم 13أن المدعو حسين السرجي وزوجته الشلق لم يعد لهم عيش في بيته أوحتي مجرد صنع كوب من الشاي  ثم أمسك بيده كرسي خرزان وأضاف أنه سوف يجلس هنا وأذا لم ينزل من البيت في خلال نصف ساعة سوف يمسكن بجركن الجاز الذي كان يحمله في يده ويطلع يرميه عليهم ويحرقهم هم وشوية الكركيب. وبالرغم من أهالي الشارع قد شاهدو تلك الحالة كثيرا وكانو دائما يتدخلون قبل وقوع البلاء الا أنهم في ذلك اليوم أثرو السكوت والانزواء ليس عن خوف من المعلم شبل المغربي الذي ضرب بيده الحمار فأوقعه لما حاول رفسه ولكن لان ما فعله السروجي وزوجته قد أضر بأبن شارعهم الذي كانو يحترمنوه كثيرا.خرج حسين من المنطقة وبعدها بشهر وقف عمر بن الخطاب ليعلن لمصلي الجمعة في جامع الحاج طه الكبير أن سبب الاشاعة التي ظهرت علي يد حسين وزوجته أن المرحوم أيوب كان قد إمسك بالمدعو حسين السرجي من بوبة شركة الحرير في الوردية الثانية التي تخرج في الثانية عاشر الا الربع مساء منذ ما يقرب من خمسة أعوام وقد لف علي وسطه 30 متر من الحرير الاسود الذي تصنع منه الطرح الطبيعي.وحرص علي أن يبين للاهالي مدا ورع وتقوي المرحوم أيوب وكيف أنه صان السر ولم يفشيه وهو الذي كان يسكن في نفس شارعه وخصوصا بعد ان وقع حسين السروجي أمامه علي استقالته ولولا المرحوم لتم فضح حسين في الشركة وبين أهله هنا.ولقدادعا حسين أنه وجد شغل بضعف مرتبه ومن أجل ذلك أستقال.وكان من نتيجة تلك الوقعة في حينها ان الاشكالات بدات بين المعلم شبل المغربي صاحب البيت وبين حسين مستأجر شقة الدور الثاني من أجل رفع الاجرة وخصوصا ان ربنا فتح عليه ولمدة تقرب من الخمس أعوام ظلت العلاقة متدهورة حتي خرج حسين قبل صلاة العصر في احد الايام.كان يمكن للا شعات ان تقل عن المرحوم لولا الصدف العجيبة التي حدثت بعد ذلك بعام حين أتهم ابناء أمين  عمهم أسماعيل وزوجته بدس السم لابيهم.وكان اسماعيل وامين قد اشترو بيتهم شركا في شارع رقم 13 بجوار بيت المرحوم ايوب وظلت العلاقة بين الاخواين علي مايرام حتي نهاية عام 74 حين حدثت الواقعة بين الاخوين عن طريق الزوجات وكانت قطعة الارض التي بني عليها البيت الذي كان في الطريق ليصبح دوران عبارة عن 130متر بمدخل من المنتصف .كانت المشاكل تزداد يوما بعد يوم حتي وصلت الي النقطة وصارهناك دوسيه اصفر يحمله كل من الاخوين  حين يذهب أي منهما للمحامي ,اقترح ايوب جارهم خطة التقسيم لانهاء الخلاف  وعرض خطته علي كل شخص منفرد حتي  انتهي الاتفاق المنفرد بوجوب جلسة بين الاخين  في وجود بعض المصلحين .وتم تقسيم البيت الواحد الي بيتين ولم يصلح مدخل البيت ان ينقسم الي مدخلين ومن هنا تم هدم السلم  وبعض من العرش المسلح لينشا مدخل لكل بيت علي طرفي واجهة البيت ورغم ذلك لم تنتهي الخلافات بين السلفتين وان اصبحت متباعد وكان أخرها قبل وفات أيوب  بأسبوع وفي تلك المشاجرة صرحت زوجة عبد المنعم بأنها سوف تدس السم لامين أو احد ابنائه أوحتي زوجته.ورغم كثرة المشاكل الا أن إهالي الشارع كثيرا ما شهدو امين وعبد المنعم وهم يمشين جوار بعضهم يتحدثان وخصوصا وهما عائدان من احدي الصلوات في مسجد الحاج طه.وفي مساء اليوم الذي دفنت فيه أفرد عائلة جارهم أيوب وبعد أن ظل الاخين هما ما يقمون بواجب أخذ العزاء مع بعض من أهلي المنطقة بالاضافة الي  أقرباء أيوب الذين حضرو من البلد أمر عبد المنعم أبنه الكبير ان يساعد ابن عمه في أدخال الكنب وتحرك هو واخيه أمام البيت ثم عرجا الي الزير الذي كان يقيمه المرحوم ايوب امام بيته وأمسك عبد المنعم بغطاءالزير وبالكوز ووضعه في قعر الزير ليملئه وهو يقول لاخيه أمين هذا أخر ما صنعه أيوب وراح يوصف له كيف انه مساء امس الاول شاهد ايوب وهو يضع فيه الماء.امسك عبد المنعم الكوز المخروم من يد اخيه ووضعه سريعا علي فمه قبل ان يغرق الجلباب ولم تمضي الالحظات وكان أمين يسقط علي الارض أخذا في طريقه الزير ويد اخيه الذي لم يستطع أن يستوعب ما حدث.مات أمين وظل سر موته مختفي حتي تذكرت زوجته كلام سلفتها ذات مساء فجمعت اولادها في الصباح وقالت لهم ان ابيهم زراها في المنام واخبر ها أنه مات مسموم بيد زوجة أخيه.لم ينتظر نصر الذي كان في السنة الاولي ثانوي صنايع بقية كلام أمه وجري سريعا الي قسم حلوان وقدم بلاغ بأن اباه مات مسموم.أخرجت الجسه بعد دفنه بما يقرب العام وتبين أنها مات بالفعل مسمومة ولكن ما حير الطبيب ان السم كان طبيعي وليس تركيب كما هي العادة.لم تنتظر الحكومة وتم القبض علي جميع عائلة عبد المنعم وظلت في الحجز إياما طويلة حتي قدم الطبيب تقريره بعد استعانته بلجنة من المحافظة .استيقظت المنطقة علي صوت أنصاف التي جائها خبر ان الحكومة سوف تخرج ابيها وأمها واخوتها من المقابر بعد ان قدم محامي عبد المنعم طلب بتشريح جثثهم للوقوف علي سبب الوفاه بناء علي كلامات عبد المنعم حول تسمم زير المرحوم.لم تنفع كل الافعال التي قامت بها أنصاف التي كانت تعمل حارسة في سجن طره وتم استخرج الجثث ليظهر سر موت عائلة أيوب وبعدهم امين.لقد كان نوع السم واحد كما خمن المحامي وبما أنه كان طبيعي فقد رأت النيابة ان سبب الوفاه قضاء وقدر نظر لوجود زراعه بالقرب من البيوت ولابد ان ثعبان ما قد بخ في الزير لتخرج عائلة عبد المنعم من السجن وهي غير مصدقي لما حدث وتنتشر اشاعة الثعبان ويقوم بعض ساكني شارع 13 بحرق بعض التعريشات القريبه من البيوت وكادت ان تحدث كارثة بين ساكني هذا الشارع وبين بعض أهالي كفر العلو اللذين يملكون الارض والتعريشات واللذين حاصرو الشارع وهم يرفعون المشاعل ليحرقو البيوت ولولاي تدخل بعض العقلاء لحدث ما كانو يهددون به. انتهت المسميات التي أطلقت علي بيت المرحوم أيوب علي مدار الايام حتي عادت بعد سنوات لا تقل عن الخمس عاشر حين فجاءت أنصاف واختها حليمة المنطقة بعد ان صارتا عانزتين ولم يعد يتذكرهم أحد بخروجهم من باب البيت وهما مشتعلتن وتجري واحدة وراء الاخره ليقع فوق بعضهم دون ان يستطيع أحد من الاقتراب منهم الا  بعد ان انها النار مهمته وتركهم جثتين ليخرج بيت العفريت وليظل سؤال المنطقة قائم بعد ان اختفي سنوات.ماذا صنع أيوب في حياته ليحدث له ما حدث؟ 



19

أنتم بالتأكيد لا تعرفون عاطف الأشموني قالها وأدخل يده في جيبه ثم أخرج ورقة وكتب عليها هذا هوعاطف الأشموني . نحن عادة نخرج في لحظات كثيرة وغريبة. أما أنتم أيها الكتاب فتخرجون من لحظة واحدة, متكررة ودائمة, إنكم أبناء لأم وأب.تخرجون في لحظة شبق أو كره أو حب أوعشق أوخوف أوقرف أوانتقام أوندم أوفرح أوهيام أودلال أو . أو. أو .. رغم ذلك  تخرجون من بطن أنثي بمساعدة ذكر.دائما وأبدا تخرجون هكذا. أما نحن أبناء القصص والروايات فكثيرة هي لحظات تخلقنا. سلم عاطف الأشموني علينا ثم قال كاتبنا  الهمام : هذا هو الأشموني الذي حدثتكم عنه ـرغم إننا فوجئنا  به مثلكم جميعا ـ عاطف سوف يدخل العمل معكم من الآن .اخترت اسمه من مسرحية  قديمة لمحمد عوض .لا يعنيني التحدث عن أحداث المسرحية أو حتى الدور الذي قام به الأشموني في المسرحية, ما يعنيني  إنني أحببت هذا الاسم وتمنيت كثيرا أن يأتي في أحد  أعمالي  وها  قد جاء  الدور أخيرا.
 ـ ما لم يلحظه الكاتب  الفلحوس إن ابتسامة المدعو الأشموني ذلك الاسم الذي لا أراه يستحق كل هذه  الغاغة  زادت عن المطلوب حتى بدا كالرؤساء الذين يستقبلون  زائريهم أمام عدسات المصورين.
ـ أنا محمد هاشم الذي يعمل في تلك الرواية لي تساؤل بسيط وساذج . هل اختيار الاسم شيء ذو بال عند صديقنا الكاتب هذا؟
 قال الكاتب عاطف فنان بجد, .فنان بحق وحقيقي.هو يجمع بين عبقريتين في وقت واحد.المثال محمود مختار صاحب تمثال نهضة مصر ومحمود سعيد الفنان العبقري الآخر صاحب لوحة الرسول. وأحواله متيسرة تماما فهو يمتلك أراض كثيرة فهو وريث عائلة تمتد بجذورها إلي الأشراف. يكمل تعليمه في أوربا ويعود ويتزوج من نادية ابنة الناس المحترمين وينجب محمود سعيد,يختار هذا الاسم المركب ليجمع به المحمودين, يظل يعيش في رغد الحياة حتى يوم عودته من رحلة في الأقصر ذلك اليوم الذي يختفي فيه محمود. ويظل يبحث عنه طيلة عشرين عاما. كان خلال تلك السنوات يتابع زملاء  ابنه ,وفي يوم يبداء في صنع تمثال من الخيال,وحين يتم عمل التمثال بملامحه التي صنعها من الخيال يفاجاء  بذلك التمثال يدخل عليه ذات صباح,فيقول  جمله لسنانشو مساعد دون كخوته وهو يرد علي سيده بعد ان علم منه انه لن يدفع عنه ابدا, ولم تكن هذه هي المفاجاء الوحيدة,بل المفاجاء التي اذهلته وجعلته يجلس علي الكرسي بعد ان اخذ ابنه في حضنه لمدة ساعة ان الابن كان صورة طبق الاصل من التمثال ومن هنا احس الاشموني بالرضا عن النفس واسلم روحه لعزرئيل طوعيا تركا ابنه الذي ظل خلال الاعوام العشرين لا يمر يوما واحد الا وتتبع اثاره,كان يخرج في الصباح ليسأل ويعود عند العصر يطمئن علي احوال زوجته التي ذهب عقلها ويروح يحدثها عن قرب رجوع محمود وعن الخطوات التي قام بها خلال اليوم وعن احوال زملائه واخبار المدرسة وعن تغير بعض الملامح لبعض زملاء محمود.ثم يدخل ينام قليلا ويصحو في السابعه مساء ويدخل الي مرسمه ويبداء في رسم صورة مضاف اليها بعض التفاصيل الصغيرة التي لابد ظهرت علي وجه ابنه وينتهي منها في العاشرة فيخرج ويريه لزوجته الغائبه عن كل شيء غير  تلك الصورة التي تتلقها يوميا من يد زوجها في تمام العاشرة طيلة عشرين عاما ويظل يجلس جورها لساعة آخري يحدثها وهو يضع اللقيمات  الصغيرة والحزينة في فمها  ,يعود مرة اخري الي مرسمه ولا يخرج منه الا في تمام الثانيه والنصف حين يضع قطعة الشاش المبلله علي وجه التمثال الذي بداء في في صنعه ذات مساء من الشهر الثالث لغياب محمود لما تأكد تماما من استحالة العثور عليه وطوال تلك السنوات لم يعلم احد  غير الله بوجود ذلك التمثال الذي دخل عليه ذات صباح في حادثه تشبه كثيرا نهايات الافلام العربيه فظل ينظر اليه ثم اخذه في حضنه وراح يفكر في ايامه الطويله التي غاب عنه قلبه ولم يغب بصيرته فقال جملة سانشو بانثا(سيدي. انني رجل مسالم وديع مطمئن,استطيع ان  احتمل أي اهانه لان لي زوجة اعولها وابناء اكفلهم ـ واذن فليكن سيدي ايضا علي علم ـ وليس ذلك بالطبع أمرا اصدره ـ انني لن اشهر سيفي ـ مهما يكن الامرـ ضد مدني او ضد فارس وانني منذ الان الي يوم القيامه أصفح عن كل اساءة قدمها او يقدمها الي اليوم او في المستقبل انسان ما كبير او صغير ـ غني او فقير ـ سيد او مسود دون شرط او استثناء. ) قال جملته وهو بين احضان ابنه ثم جلس علي الكرسي واسلم الروح  وبعدها باسبوع  يكتشف محمود تمثاله فيجن وتشفي امه لتبقي بقية حياتها  تحدثه عن ابيه وهي تضع الطعام في فمه. سكت الكتاب ونظر الي وجوههناالساهمة واشعل سيجاره ثم قال
 ـ لماذا انتم ساهمون ؟  تكلمو. 
ـ قال المقدس فرج :  انا مش عارف عاطف الاشموني بالمواصفات  التي قلتها ,ثم سكت فقال له الكاتب اكمل , فقال  : يعني حضرتك هدخله الرواية بتاعتنا إزاي؟ وبعدين أنا شايف إنه ده مشروع كويس قوي لكتابة رواية جديدة وأظن إنك هتعمله قريب إن شاء الله يعني ملوش لازمة الحشر الفاضي ده .               
ابتسم الكاتب وقال لفرج  ؛ لايخلو كلامك من وجاهة رغم التقريع الموجود في الجملة الأخيرة,فحكاية حشر دي أنا مش موافق عليها ,وبعدين أنا عارف كويس إن حكاية الأشموني  ممكن تكون رواية وإن شاء الله هكتبها في يوم من الأيام ولكني أطرحها هنا لسبب آخر. إنني أريد أن أصنع معادلا موضوعيا لشخصية عم محيي وأشار علي عم محيي الذي وقف وهو يبتسم فأشار له الكاتب بالجلوس وأكمل : عم محيي ده ياجماعة قعد عشرين سنة بعد موت سعد ابنه ينظر إلي صورته المعلقة علي الحائط وفي جزء من رأسه يضع بعض التجاعيد علي وجه ابنه لكنه أبد لم يستطع لمرة وحيدة طيلة العشرين عاما أن يري صورة ابنه مليئة باللمسات اللازمة لمضي السنين وأنا أريد أن أكتب ذلك علي لسان عم محيي  ولكني لا أعرف كيف أصل لتلك الفكرة بقاموس عم محيي ومن أجل ذلك طرحت الأشموني لأن ما صنعه عم محيي من البحث عن زملاء  ابنه وتتبع أخبارهم وذهابه اليومي إلي قبر ابنه وامرأته طيلة تلك السنوات من بعد صلاة العصر إلي صلاة المغرب وهو يقرأ لهم القرآن ثم يروح يحدثهم عن أحوال زملاء ابنه وكيف أصبح البعض منهم محاميا وآخر وكيل نيابة وهكذا جعلت حياة الأشموني تشبه إلي حد بعيد حياة عم محي ولكن البيئة مختلفة وأتمني أن أكون قد أوصلت لكم الفكرة                      
20

ظهروا جميعا ذات مساء شتوي قارص.احتلوا البيت رقم55.لم تمض إلا أيام قليلة حتي عرفنا أسماء القبيلة عن بكرة أبيها.الأم الست ام محفوظ, مات زوجها في حرب 48 وترك لها الأبناء بكر ومحفوظ ومحمد وحارس  واعتماد.كانوا يسكنون السكاكيني وهدم البيت بمجموعة من الأحداث لم نعرف نحن ساكني المنشية أيهما نصدق ومن أجل ذلك لم تشغل بال أحد. بكر الكبير يعمل في شركة الحرير.وله زوجة وخمسة من الأبناء أكبرهم محمد الذي يكبرنا بثلاثة أعوام علي الأقل. ثم شهيرة الجميلة التي سحبت البساط من تحت أقدام بنات المنشية الخناشير,كانت صاحبة أول عيون زرقاء تغزو المنطقة ومن هنا انجذبنا إليها واحبها اربعة من افراد الشلة علي الاقل وتقدمو اليها فيما بعد الا انها اختارت ابن عبد الدايم.كانت تربية السكاكيني كما قالت للبعض منا حين حاول معاكستها, ورغم إننا جميعا لانعرف عن السكاكيني تلك أي شيء إلا أننا جميعا أجمعنا علي إنها منطقة مدنية متحضرة رغم أن أي منا أيضا ليس لدية نظرية ثابتة عن التحضر أو المدنية.كانت أمها التي سميت بعد ذلك بالشعنونة تفوقها جمالا.الابن الثالث لام محفوظ يدعي محمد كان يعمل حارس أمن بشركة النصر للتليفزيونات بدار السلام متزوج منذ سنوات ليست بالكثيرة،وليست بالقصيرة أيضا حسب كلام امه حتي لا يأتي بطفل يفرحها,وكأنها كانت ناقصة أحفاد ومن أجل ذلك لم يخيب الله رجاءها وأعطها  أربعة تواءم . محفوظ الذي كان يبدو في عيون كل ساكني المنطقة إنه الأب بالنسبة لتلك القبيلة الغريبة الأطوار تبين أنه لا يعمل في مكان محدد بعد أن ترك عربة السمين التي كان يؤجرها ويقف عليها في إحدي أزقة الحسين متزوج هو الآخر من بدرية المرأة الفرس حسب تعبير أولاد عبد الجباروله أربعة أبناء .محروس  أكبر أبنائه في عمر محمد ابن عمه,وثريا الكودة عشيقة عبد الحميد حسب تعبير عبد الفضيل والذي كان قد اتهمه بهذة التهمة بعد أن تأخر في إحضار الكرة بعد أن قال له عبد الفضيل أمام الشلة:
ـ انت الوحيد اللي عندك مقدرة تجيب الكرة
ـ دي كسرت القزاز ياعبد الفضيل.
ـ وليكن
ـ وليكن ايه يابن القرعة,
ـ ملكش دعوة روح انت وهتشوف.
ـ هشوف ايه يابن عبدالفضيل.
ضحك عبد الفضيل ثم غمز لباقي الشلة الذين اصرو علي ذهب عبده .ورغم أن عبدالحميد لم يكن يعلم شيئا عن تلك المقدرة  الخارقة كما زعم ابن عبد الفضيل  إلا أنه نزل علي رأي الشلة وذهب ليأتي بالكرة حتي ينتهي من المباراة قبل موعد الدرس. تأكد لبعض أفراد الشلة الذين عارضوا كلام عبد الفضيل ولم يجدوا أي سند لذلك ولكن عبد الفضيل الذي علم بالحكاية من أخته هدي صديقة ثريا أمسك بهؤلاء المعارضين أو المعرصين كما اسماهم وكانوا بالتحديد سعيد واحمد ومنير وتأكد لهم كلام عبد الفضيل إثر مشاهدتهم لعيون ثريا وهي تنظر بشوق وعشق إلي عبد الحميد ورغم أن عبد الحميد نفي ذلك, إلا أن التهمة ظلت عالقة به ويعود ذلك إلي الحب الجارف الذي ظهر بوضوح في البداية ثم مع مرور الأيام أصبح ندرة في أفواه البنات اللاتي عرفن هذا الغرام القاتل من طرف ثريا فقط  .وكانت الكرة قد كسرت زجاج باب بلكونة عم محفوظ الذي كان قد اختار الدور الثاني وترك لأخيه محمد الدور الثالث. أما بكر وأمه  وأخيه حارس فقد أقاموا في الدور الأول  في شقتين يفصل بينهما مدخل بيت عم عبده, كان بيت عم عبده هو البيت  الرابع أو الخامس علي وجه التحديد الذي بني في مربع الحاج طه. كان من أبناء الجنوب. كنا نراه كل شهرين أو ثلاثة يأتي ويرفع الأساس دور أو شقة يضيفها إلي البيت ثم يغلقها مع الآخرين وتمر الأيام ويعود ليفعل فعلته ويختفي حتي ارتفع البيت إلي ثلاثة أدوار لا يسكنه أحد.ومن هنا اتخذنا أمام البيت المهجورملعبا بعد أن أصبحت الوسعاية أساسات  لبيوت ستقف علي مر الأيام.وبعد أن احتلت عائلة أ م محفوظ البيت ذات مساء ماطر من شهر يناير من عام 73 ظللنا  لشهور قليلة نلعب أمامه حتي افتتح المعلم محفوظ عربة السمين بجوار دكان البقالة التي افتتحتها الحاجة أم محفوظ والتي ظلت حتي الآن رغم بلوغها سنوات تقترب من المائة تحمل لقب نينة.ويرجع الفضل في تلك التسمية إلي أفلام عماد حمدي التي شاهدناها للمرة الأولي أمام دكان البقالة التي افتتحته  وبعد دخول الكهرباء أقامت أمامه تربيذة وضعت عليها تلفزيونها العاطل الذي دخلت المنشية به في ليلة ذات جو قارص وظلت تغطيه بقطعة قماش بيضاء لمدة لا تقل عن سنة ، تجمعنا  لنشاهد التلفزيون للمرة الأولي في المنشية.وجاءت التسمية إثرمشاهدتنا لتلك الأفلام  حين كان يجب علي منصورأن يشتري كيس لب سوري حسب الاتفاق الواضح والصريح والذي ترفض فيه أم محفوظ أي شفاعة أو مجرد كلام .ورغم إنه كان قد اشتري كيس اللب حين بدأ الفليم وأعطاه لمحمد هاشم ماكينة اللب إلأان تحركه المستمر جعل أم محفوظ تشك في مغافلتها من قبل ذلك الولد صاحب التحركات الكثيرة, ويرجع ذلك إلي خبرتها في أحوال بعض الهاربين من الدمغة والذين يريدون أن  يشاهدو ا الفليم أو المبارة مجانا.بعد عدة أيمانات قاسية لم يجد منصورمفرا من الذهاب إلي البيت سريعا والعودة مرة أخري وهو يمسك بيديه ورقة مالية فئة الربع جنيه.وضع الورقة في يديها ولم ينتظر أن يأخذ الباقي أو حتي كيس اللب وسأل ابو هاشم عما وصلت إليه الأحداث التي مضي منها عشر دقائق علي الأقل رغم أن بيت منصورلم يكن يبعد بمقدار ربع ذلك الوقت وخصوصا بعد أن شاهدت الشلة المجتمعة بعد دفاعها المستميت عن أحد أفرادها وسكوتها المخجل حين طرح بكر فكرة ( اللي مش عاجبه يمشي معاه) لماذا جري منصورمسرعا وعاد بعد مضي وقت طويل هذه ما لم يعلمه آحد.لكنه ما ان عاد وجلس بجوار ابو هاشم  الا وراح يسأله عن  تطورات الأحداث وحين مدت أم محفوظ كيس اللب والباقي كان قد جلس بجوار محمد عبد الفضيل فنادت عليه حتي لاتنسي الباقي وتصبح غارة مرة أخري  ينتظرها بشوق هؤلاء الجرابيع الذين يتصيدون الموقف وهم في مكامنهم خلف البيت وعند بدء  أي غارة تراهم يجلسون دون أن يشتروا شيئا.من بعيد جاء صوته يقول لها :
ـ خلي الباقي معاكي يانينة لبعد نهاية الفيلم.
قالها وهو مندمج في صورة عماد حمدي وهو يدخل علي أمه ويقول لها مساء الخير يانينة.ومن لحظتها إلي  اليوم نسي كل أهالي المنطقة أسماء أبناها وراحوا ينادونها بذلك الاسم الذي أمسك به عبد الفضيل وأضحك الكل علي منصوروترك كل المشاهدين أحداث الفيلم وراحوا يتابعون كلمات أم محفوظ التي اكتسي وجهها صبغة حب من لحظة سماع تعليق منصوروراحت تبكي دون أن يقدر علي إسكاتها الأبناء والزوجات وبعض الحضور ودون ان يعرف اي من الحضور سبب ذلك البكاء.
   أما حارس الابن الاصغر لام محفوظ فهو يعمل  كاتب حسبات بالنادي الأهلي .وخاطب الأخت الرابعة لزوجات أخوته.كانت المفاجأة أكثر مما يتوقع أي مستمع لتلك العائلة التي يتزوج أبناءها الثلاثة من أخوات ثلاث أيضا. وأسباب المفاجأة يراهاالمستمع متجسدة أمامه في وجوه الأخوات الثلاث.فسومة زوجة محفوظ عيونها خضراء وشعرها الذي ظهر في مناسبات قليلة أصفر.أما بدرية زوجة بكر فقد كانت سوداء تماما وتنتمي إلي السودان بالنسبة لنا علي الأقل وإن كانت تحمل تقاطيع جميلة.أما روحية ذات الأثداء الظاهر منها ما يخزي العين عند البعض وأقل من القليل عند الآخرين فقد كانت قمحية اللون ذات وجه جميل بشكل جعل كل قاطني المنطقة يحسدون محمد علي الفرس الجامح الذي لابد من ترويضه كل  يوم حتي يظل محتفظا بتلك الليونة كما يزعم  زينهم القصاص, أما قمة المفاجأة فقد  كانت في حسين الحاج زوج اعتماد أخت كل من بكر ومحفوظ ومحمد وحارس. فقد كان هو الشقيق الوحيد لزوجات السابق ذكرهم. لم يصدق أي من ساكني المنطقة تلك العائلة المخبولة كما يزعمون.وترجع تسميتهم تلك نظرا لوجود ستة من أبناء الأعمام والخالات والعمات والخال مصابين بمجموعة منتقاة من الخبل والعاهات الأخري أضيف إليهم اثنان من التوأمين اللذين ولدا في المنشية بعد ذلك.أخيرا اكتشف الأهالي بعد مضي وقت من الزمن أن بيت عم عبده قد بيع وصار البيت رقم 55 ملك لورثة اسماعيل الحاج والد كل من حسين اسماعيل الحاج.وسومة اسماعيل الحاج وأحلام اسماعيل الحاج وروحية اسماعيل  الحاج زوجات أولاد نينة ام محفوظ.
************* 
21 
إبراهيم العار. أخذ لقبه الذي يستحقه منذ أمد بعيد في نهائي دورة عرب راشد السداسية لكرة القدم.كنا قد اجتزنا الدور قبل النهائي بيسر وسهولة بالفوز علي أمل كفر العلو 6ـ1. ويرجع الفضل في تلك الهزيمةالي مهارات الكابتن عوكل اللاعب المحترف في نادي 36والذي اشتر ابوه بيت في المنطقة الجديدة وجاء بالفملية كله واختفا  عن اعيننا
و جمال عبد الدايم ومحمود الكهربائي وعبد الحميد  وسعيد مخيمر ومن خلفهم الحارس العملاق محمد أمين ومدرب الفريق وعقله المدبر محمد هاشم وقيل ذلك وبعد يعود الفضل إلي جماهير عرب راشد التي منحتنا الأمان والطمأنينة لإخراج كل ما لدينا أمام فريق كفر العلو. هؤلاء الأعداء الذين يغيرون علينا بعد كل فوز أو هزيمة في ملاعب المنشية أوالمساكن أو حتي عرب ابو دحروج. فالبلدة الوحيدة التي لايستطيع شباب كفر العلو الوقوف علي نواصي شوارعها أو التجول في منتجعاتها أو الترزيل علي نسائها أو بناتها هي عرب راشد.ورغم الفوز الكبير إلا أننا خسرنا جهود حارسنا العملاق في آخر لحظات المباراة. كان قد تفذلك علي الكابتن موسي أبو عكاشة وأضحك عليه الملعب حين أخذه غرزة من بين قدميه قبل نهاية المباراة بدقائق مما جعل موسي  يطق الشرر في عيونه ويتربص به.وبالتحديد كانت الكرة التي صفر علي إثرها الحكم بانتهاء المباراة كانت الكرة التي أعادها سعيد مخيمر إلي محمد أمين الذي تأخر قليلا في الإمساك بها مانحا الفرصة لموسي الذي جري أسرع من طاقته المعهودة طوال المباراة ودخل بكل سرعته علي قدم محمد أمين الثابتة في الأرض والبعيدة عن مسار الكرة فأطاح به في الهواء ليعود إلي الأرض بيد مكسورة من أثر السقوط.كما افتقدنا هداف الفريق وصاحب المهارات الكابتن عوكل إثر وشاية وصلت الي مدربه بنادي 36  ومن هنا لم يكن هناك مفر من الدفع بالحارس البديل والذي كان ينتظر فرصته علي أحر من الجمر طيلة سنتين ونصف.ويرجع عدم إشراكه في المباريات الرسمية أو الودية إلي تألق محمد أمين الحارس الأول ومن بعده تألق سيد مغاوري حارس فرق الناشئين .أما إبراهيم الذي اشتري علي حسابه الشورت الأسود الستان المنجد من الأجناب والفانلة البيضاء وكان يرتديهم دائما في انتظار الإشارة للتسخين والتي لم تأت طوال السنتين والنصف إلا عشر مرات كان خلالهم الفريق يلاعب فرقا لم تتخطي أبد منتصف ملعبها.وإذا علمنا أن منتخب منشية جمال عبد الناصر يلعب في الموسم أكثر من ثلاثين مباراة متنوعة. ينقسم العام إلي ثلاثة مواسم. الموسم الصيفي,والموسم الشتوي,وموسم رمضان. لعرفنا بحسبة بسيطة أن إبراهيم لم يلعب خلال سبعة مواسم ونصف إلا بمقدار يقل عن  2ونصف في المائة من إجمالي مباريات الفريق . ارتدي إبراهيم الشورت الستان والفانلة البيضاء التي ينام أعلي كتفها الشمال وبالتحديد فوق القلب صقر أصفر شعار المنتخب الجديد بعد تكهين الطقم الأصفر ذي  الخطين من المنتصف. تم تدريبه من بداية النهار بعد أن تأكد لمحمد هاشم أن سيد مغاوري لن يعود من بلدته المنصورة قبل ثلاثة أيام.لف حول الملعب ثلاثين مرة ثم بدأ في التقاط الكرة التي يحدفها الكابتن هاشم بيديه في الزاوية المختلفة.ثم أبعد بقبضة يديه كل الكرات كما أمر هاشم.إلا أنه حين تدرج هاشم في التدريب وبدأ في إرسال الكرة بالقدم أثبت فشلا ذريعا مما جعل الكابتن  يغير الخطة الموضوعة للمباراة النهائية ويستغني عن  جمال عبد الدايم لاعب الوسط المهاجم والسريع والمراوغ الجيد ويضع مكانه منير فرج الذي كان يغلب عليه الطابع الدفاعي البحت.افتقدنا إلي عنصر الفوز من البداية علي أساس صخرة ينكسر عليها الهجوم قبل ذهاب الكرة إلي حارس مرمانا العار حسب التعبير الخارج من فم الكابتن هاشم ومنه إلي كل اللاعبين ثم إلي المتفرجين ثم إلي كل شباب المنطقة وشيوخها ونسائها بالتبعية. انتهي الشوط الأول ونحن متقدمين2ـ1 ويرجع الفضل إلي كل أعضاء الفريق الذين راحوا يستبسلون بكل ما هو غال ورخيص من أجل رفع كلمة الوطن.ورغم ذلك كان الهدف الذي مني به مرمانا من رفعة وحيدة انبري إبراهيم لها وهو يحمل الصقر فوق قلبه وعلي شفتيه يمكن أن تلمح النشيد القومي ياأغلي اسم في الوجود وأراد أن يطيح بها من فوق العارضة كما علمه مدربه فما كان منه إلا ان أسكنها الزاوية اليسري للمرمي وسط ذهول الغريب قبل القريب لما قام به.كان يستطيع أن يمسك بها بسهولة ويسر.كما أن المهاجم الوحيد الذي كان علي بعد عشرين متر علي الأقل قد وقف مكانه ولم يتحرك حين رأي أن الكرة بعيدة جدا عنه وفي متناول يد الحارس ومن هنا آثر الوقوف قبل الرجوع إلي منتصف الملعب كما هو مطلوب منه. ورغم ذلك شاهد تلك الفعلة المدهشة من الحارس حتي أن الجماهير الوفية لفريقها والمتعطشة علي التعادل راحت تنادي علي أعضاء فريق عرب راشد وتطلب منهم أن يرفعوا فقط ولا داعي أن يصوبوا بعيدا عن المرمي لأن الجون شربة وتسقية حسب تعبير بعضهم.طلب اللا عبون جميعهم تغيير إبراهيم العار وإنزال حسن دقرم الذي لا يتعدي طوله مترا وثلاثين سنتي أحسن من البغل الذي يستطيع أن يعرش علي مراحيض والذي كاد يتسبب في كارثة من كثرة وقوعه علي أرجل زملائه ولولا سترالله لأحتسب الحكم أكثر من ضربة جزاء.رفض هاشم كلام أعضاء فريقه وطلب منهم الذود عن مرماهم وترك مهمة التدريب له ولكن جمال عبد الدايم انفعل عليه طالبا أن ينزل حسن دقرم في الحال فقال له الكابتن.
ـ دقرم ملعبش كورة كفر قبل كدة وكمان طوله يدي فرصة لمدرب عرب راشد ينزل حسين الجهلان وبعدها إنت عارف ياجيمي هيصت من الجون للجون وأظن إنت واحد من اللي بيخسروا مع الجهلان في القمار مش كده ولا إيه يابو عبد الدايم.؟
ـ الجهلان أحسن من أبو الجهلان الجبس المتحنط اللي واقف في الجون ؟مش كده ياجماعة.؟
نزل الكابتن علي رأي أعضاء الفريق واستبدل العار بدقرم الذي اثبت كفاءة عالية حتي أصيب سعيد مخيمر صخرة الدفاع الذي لم يمض أكثر من خمس دقائق علي استبداله بجمال وكانت النتيجة قد أصبحت 4ـ2 لصالح عرب راشد الذي أوقف مدربها حسين الجهلان ليسخن وسط موجة من التشجيع الجنوني ثم أحدث مفاجاءته المذهلة حين غيره بحارس المرمي.ولخمس دقائق كان كل ما يفعله لاعبو عرب راشد هو استخلاص الكرة وإعادتها إلي الجهلان الذي راح يطيح بالكرة من مرماه إلي مرمي المنشية الذي أصبح مهزوما بفرق خمسة أهداف فما كان من فرج إلا أن أعاد إبراهيم إلي عرينه مرة أخري مستنفذا التغيير الأخير, ولقد قوبل بعاصفة من التصفيق من أهالي ومشجعي عرب راشد.وللحق وللتاريخ استفاد إبراهيم من تجربة دقرم في حارسة المرمي فراح يذود عن مرماه بنفس طريقته في الطيران واستطاع أن ينقذ كل الكرات التي كان يصوبها الجهلان  وانتهت المبارة 9ـ7 وبلقبين ظل يحتفظ بهما حسن دقرم وإبراهيم العار طوال الحياة.كان من الغريب أن يتأخر ذلك اللقب عن إبرهيم كل هذا الزمان.فمنذ أن جاء مع عائلته من رشيد في نهايات عام 73 واحتلوا البيت رقم 29 بشارع زين الدين وكان عليه أن يفوز بهذا اللقب.عرفنا أنه  في سنة اول اعدادي بعد راسوب في الابتدائية لثلاث مرات حين حضر مع والده إلي درس الأستاذ محمد قاسم.وبعد أسبوعين من العمل المتواصل علي جسد إبراهيم بكافة أسلحة الأستاذ الخمسة قرر أن يبدأ معه من البداية.وبدأ في الجلوس مع تلاميذ أولي ابتدائي ورغم ذلك لم يسلم من ترديد جملته الأثيرة والتي قالها للأستاذ منذالجلدة الأولي. تلك الجملة التي ما إن يقولها لا يمكن لعقله أن يعمل مثقال ذرة فكر.يقولها ولا يفكر في شئ بعدها غير الإحساس بالألم.كان يقولها بصدق وخوف .كان يقولها وهو مقتنع أشد الاقتناع.كان بالفعل يتمناها.لا لشئ إلا لكي يرتاح من الألم. الشفخانة. شاهدها لمرة وحيدة ورغم ذلك ارتكزت في مخيلته.إنها الحصن الاول والأخير,الأمان التام. بل كان يراها المنفذ الوحيد لكل آلامه وعذاباته.هو لا يحب أن يكون غبيا.هو فقط خلقه الله كذلك.دون مخ.ماذا يصنع والكل يحمل له سوطا.الكل في احتياج ضروري وملح إلي ضربه. ومنذ اليوم الأول الذي وعي فيه علي الألم الناتج من الضرب وهو يكره ذلك الألم.يكرهه أكثر من كرهه للغباء الذي منحه الله له كفضل لايمكن إنكاره وموهبة شديدة الاتقان.ورغم ذلك اقترن مالا يحبه بما حباه الله به وأتقن صنعته.أي عذاب كهذا,كان يتساءل بينه وبين نفسه حين شاهدها للمرة الأولي.ومن يومها أصبح شديد الاقتناع بوجوب ذهابه إليها.وكان يحث الآخرين علي أن يذهبوا به إليها.تلك التي أخذت لبه وتربعت في أحلامه وترددت علي شفاهه.كان في زيارة مع ابيه لمقام السيدة في الأسبوع الثاني من استقرارهم في المنشية وبعد الطواف والدعاء بالستر والنجاح في العام الجديد الذي علي الأبواب أمام المقام  خرج مع العائلة وذهب إليها للمرة الأولي  ـ الشفخانة ـ وشاهدها عن قرب.كانت كل الحيوانات تخرج مقطوعة الرأس ومسلوخة ولكنها لا تحس أي ألم من جراء ذلك وهذا ما تمناه.ألا يحس بأي ألم.ليفعلوا به أي شئ علي ألا يحس بجزء ولو قليل من الألم الجسدي الذي أصبح نار الله المستعرة والموجودة في يد كل ما يتعامل معه. ومن هنا ومنذ الجلدة الأولي أطلق صيحته, ومطلبه العادل.مطلبه الذي يجد فيه الخلاص من كل خلق الله الذين يمسكون في أيديهم سوطا مستعدا دائما للسقوط علي جسده وإخراج ذلك الألم. وقال للأستاذ الذي فغر فاه وهويستمع له وهو يقول.
ـ وديني الشفخانة ياأستاذ. وحياة النبي بلاش ضرب ووديني الشفخانة. أنا استاهل الشفخانة متوجعش دراعاتك وحياة رسول الله ووديني الشفخانة. 
ارتاح كثيرا حين عرض حلمه للمرة الأولي أمام الأستاذ والتلاميذ.ارتاح كثيرا بعد أن قال جملته واستشهد خلالها برسول الله مرتين.كان يعلم أن رحمة الله تتنزل حين يذكر اسم رسوله مرة واحدة. وهو كان يطلب الرحمة لجسده هو,لاجسدا آخر.هو وحده ما يحس به.هو لا أحدا غيره من يستطيع أن يصف مقدار ما يعانيه  من الألم.وقد جاءت بالفعل رحمة الرسول وفغر الأستاذ فمه وهو يستمع له ثم قال.:
ـ والله العظيم إنت فعلا عندك حق. إنت حمار رسمي.
لكن رحمة الرسول صارت تتجنبه يوما بعد يوم.فلقد حضرت كثيرا في الأسبوعين الأولين لكنها بعد مضي الشهر الثاني من الدراسة أصبحت شبه منعدمة. بل إنها صارت تأتي بشياطين الأستاذ الذي كان يشرح الدرس خمس مرات قبل العلقة الأولي ثم يشرحه خمس مرات مرة ثانية تتنزل بينهم شياطين الأستاذ بأشكالها الخمس المختلفة. الجلدة ثم الفلكة ثم الرفص والركل ثم العصاية وأخيرا المسطرة والقلم. ظن إبراهيم أن العفاريت التي تصيب الأستاذ من أثر ذكر الرسول في دعائه وخصوصا بعد انقطاع الشفاعة تماما عنه ومن هنا قرر التقليل من ذكره ثم انتهي أخيرا إلي الاختصار من جملته الطويلة والمتكررة والمملة وصار هناك دعاء واحد يترنم به وعيونه تسح ماءا.
ـ وديني الشفخانة ياأستاذ
22
كان المعلم وليم قد انهي تحرير القهوة بعد عدة مناوشات مع المعلم يوسف ابن عبد الجبارالذي ضحك عليه ودخل معه شريكا بثلاثة دكك وخمس تربيزات وسبع شيش وعشرين كرسيا.ورغم أن الاستقلال التام كان يلزمه اربعمائة وتسعة وسبعون جنيها حسب ماحكم به عبد الجبارذاته والد شريكه ودفع منهم مائتين علي شرط تحرير مؤقت يمكن الرجوع فيه بعد انتهاء فترة السماح  التي كانت عبارة عن شهرين بالتمام والكمال كما اشترط المحكم والد المتضرر.ورغم أن المعلم وليم كان يكبرالمقدس فرج بأعوام إلا أنه وقف أمامه عاجزاوهو يسمع لكلامه:
ـ قدامك شهرين ياتسلمني الدكانين فاضيين يتخرج يوسف من حكاية الشركة دي.
ـ دي مش شركة يابو منير ,دول شوية دكك وتربيزات دخل بيهم الواد يوسف.
ـ دكك .تربيزات  ا عمل معروف وخلصنا من البلوة اللي جبتهالي انت وبنت عمك.أنا قلت الحنفية ده هتجبلي الخراب.لكن أنا المحقوق.طاوعت بنت عمك وفتحت أربع دكاكين وأجرت أربعة .وفي الآخر كمان جايبلي ابن عبد الجبارلغاية عندي.مش كفاية أما ببيع حاجة لحد من نواحيهم ببقي نفسي الأرض تنشق وتبلعني قبل ماشوفه.
ـ ليه كل ده يانسيبي؟.
ـ من غير ليه. أمر ربنا وحكم بيه عليا.
ـ بس يوسف عيل جدع.
ـ بقولك إيه ياوليم انت لسه جاي أولت إمبارح, أنا مع الناس دي بقالي ا ربع خمس  سنين وزيادة وعارفهم كويس.
ـ طب مش كنت توعيني؟
ـ هو انت شورتني؟  د ه أنا عرفت بالصدفة دلوقتي وأنا قاعد في دكان الألمونيم مصدقتش نفسي جتلك علي طول.
ـ أنا هرجعله شوية  الكراكيب وأخلص منه.
ـ فكرك كده؟
ـ آه ,هو إيه اللي بينه وبينه,شوية الدكك ياخدهم ويورينا عرض قفاه؟
ـ قفاه عريض قوي يانسيبي.
ـ يعني إيه؟ فتونة ؟ .ماشي نروح البلد نجيب أهلنا ونشوف؟
ـ نشوف إيه ياوليم؟ إنت ممكن تلم فلوسك وتروح البلد وتخلص ؟لكن أنا انت عارف؟ وبعدين أنا ماصدقت اعملي عتبة؟ وعتبة خير كمان؟ بس ليها تعابينها.
ـ يعني إ يه.؟
ـ يعني من غير كلام ولا حديت يطول شرحه .انت بالراحة كده تعرف بيت أبو يوسف وتروحله تحكمه واللي يحكم بيه نكتبه ونغرمه سوا.
ـ وهوهيحكم بإيه يعني؟
ـ يحكم باللي يحكم بيه.؟ دي بلوة واتحطينا فيها.
ـ انت بتقول في إيه؟بلوة إيه ومصيبة ايه؟ دول شوية تربيزات قعدوا عندي كام يوم وخلصنا.
ـ ياعم دا ملعوب من ابن عبد الجبار. ده بيعمل يفطة عند عم شكري وهيركبها علي القهوة بكرة.
ـ يافطة إيه يابو نسب؟
ـ نسب يفرح؟ زي مقلتلك كده.من غير حديت ملوش لازمة .إنت دلوقتي تروح تسأل عن بيت المخفي وتحكمه زي ماقلتلك ونشوف  هيخرب بتنا بأي طريقة.
ـ انت بتتكلم كدة ليه؟ وبعدين طالما انت عارفه  يبقي لازم تيجي معايا,ولاإيه؟
ـ انا مليش دعوة بالموضوع ده؟ 
ـ أمال مين له دعوة؟
ـ اسمع الكلام يانسيبي وبلاش مناهدة؟
ـ إيه رأيك أروح للحاج عبد الرؤف أخوه.؟
ـ يبقي مش عاوز الموضوع يخلص. اعمل اللي قلتلك عليه ربنا يرضى عليك وخلصنا من الوقعة اللي مايعلم بيه إلاالله.
ـ ماشي يابو منير .وكل اللي يحكم بيه المخفي ده أنا ملزم بيه.
ـ انا انت مش هتفرق.اتكل علي القدوس في حموتها قبل الفاس ماتقع ونلاقي نفسنا في حيص بيص.
ذهب المعلم وليم إلي عبد الجبار الذي كان في انتظاره وحكم بما سبق وقبل الموعد المتفق عليه كان وليم يمسك في يدية ثلاث ورقات  فئة المئة جنيه وضعهم في يد عبد الجبار ووقف ينتظر الباقي, عزم عليه عبد الجباربالجلوس حتي يأتي له بالباقي ولكنه قال له إنه سوف ينتظر الباقي في القهوة وتركه ومشي. ومن يومها حتي مات وليم في بداية عام 96 وهو ينتظر مرور عبد الجبارعليه ليعطيه الباقي كما قال له.

23
 كنت قد أختفيت عنهم لمدة عامين إثر نجاحي الوحيد والمنقطع النظير في مشروع الحرق ـ كانت كل الظروف مهيأة لإتمام المشروع بنجاح ساحق. فلقد أخترت الوقت الأفضل بالنسبة للتوقيت .كانت الساعة التاسعة والنصف وأمي المهدودحيلها من طلعت النهار في تربية ستة من الشياطين وإعمار البيت وفتح دكان التموين ومراعاة سطوح عامر بكافة ألوان الطيور وبعض الحيوانات الصغيرة قد هدها التعب فدخلت لتستريح قليلا قبل عودة زوجها من الوردية الثانية بشركة مصر حلوان للغزل والنسيج في تمام الثانية عشر مساء. أما أخوتي فكل منهم له شأن يغنيه.ألم اقل لكم إنني اخترت الوقت الأمثل. أمسكت بجركن الجاز وطلعت إلي الدوار الثالث الذي فك خشب (صبته) صباح اليوم .كانت المياه تغطي الأرضية وذلك يرجع لرش الصبة الجديدة. اخترت الصالةالمكان الوحيدالمناسب,كان بعيدا عن البلكونة ذلك المكان الأول الذي أخترته لتنفيذ  مشروع الانتحار ولكني عدلت عنه نظرا لعدم وضوح نتائجه فربما كسرت وربما تألمت, كثيرة هي ربما تلك. بل ربما أصبح ذا عاهة مثل يحيي ابن عبد الجبارالذي بترت قدماه منذ شهور وهذا علي وجه التحديد هو ماجعلني أغير الخطةوأبحث عن  طريقة أكثر إتقانا وأكثر دقة في الناتج الوحيدالمطلوب . لم تكن هناك أي نتائج ترجي من وراء هذا المشروع غير ناتج وحيد ومشروع ألا وهو الموت .الموت علي صورته الأولي وليس بأي صورة مجازية.لقد كان الخيال هو المسيطر علي كل حياتي طيلة شهر ونصف. كثيرة هي الأحلام التي كنت أراها بمجرد الاعتزام علي تنفيذ فكرة ما,لقد كانت الفكرة هي البعد عن الحياة،كثيرة هي الأيام التي كنت أبحث فيها عن الذين سيصحبوني إلي الله للاشتكاء له,أمي هي الشخص الوحيد الذي منحته فضل مصاحبتي,الوحيد الذي اختلف موقعه هو أبي ,ربما تغيرت الأسماء نظرا لتداول الأيام لكن أحد  مما أخترته ثم نسيته بعد ذلك لأمر ما لا أتذكره لم يحتل ذلك الموقع الفريد الذي تميز به أبي ,فأبي هو الوحيد الذي اختلف موقعه من المصاحب لي إلي المشكو في حقه,أمي هي الوجه الوحيدالذي كان معي دائما في الحياة الثانية,تلك الحياة البعيدة عن بيت محمد قاسم الذي أصبح يمثل لي عقدة لايمكن الفكاك منها إلا بالموت بعد أن قال أبي لأمي وهي تمسك بي بعد عودتي إلي البيت مضروب لليوم الخامس علي التوالي في الأسبوع الثاني :
ـ يعني أعمله إيه؟  خليه يتشطر شويه 
ـ والله العظيم يابا أنا شاطر وتعال اسأل عليّ في المدرسة ,دانا رئيس الشرطة العسكرية.
 ـ ماهو ده اللي مضيع وقتك ومخليك متذكرش
ـ يابا دول بيختاروا الأوائل علشان يبقوا في الشرطة
ـ قصدك بيختاروا التيران اللي زيك,
 ـ يامحمد اعمل معروف الواد بيجيي ماشي علي طرطيف صوابعه من المحروقة الفلكة.
ـ وبعدين يام مجدي . انتي عارفة اليمين اللي طلع مني لازم يكمل السنة.
ثم نظر الي وطبطب علي كتفي وقال اتشطر شويه ياسعيد وأنا الأسبوع الجاي هروحلك المدرسة ولو كنت زي مانت بتقول هطلعك من الدرس إن شاء الله. أسبوع آخر يبدأ فيه العمل علي الخلاص من الدرس لكن هذا الأسبوع اختلف كثيرا,فلقد كان العمل فيه هو كيفية التخلص من الأستاذ محمد قاسم ذاته. بدأت بما يملكه الأستاذ من وسائل تسهل عملية الإنفراد بروحه دون جسده الضخم ونظرة عيونه. أخيرا أهتديت في نهاية الاسبوع بعد مجموعة من الأفلام المبهرة والجميلة التي كنت أشاهدها وأنا أقف فوق جسد الأستاذ بعد سحب روحه إما  بالسكينة أو الكهرباء  أوما شابه إلي التنفيذ الفعلي,فها أنا أقف فوق سطح أبي رضا البحيري وبالقرب مني حجر ثقيل تدربت علي رفعه لمدة يومين أنتظر مرور الأستاذ بفزبته التي كانت حتي أول أمس هي أداة الخلاص منه بوضع ملعقة سكر في التنك حسب ما قاله محمد هاشم. ولكن هيهات الإتيان بمفتاح التنك وإذا جاء المفتاح ذهب الوقت الضروري لرفع الكرسي ووضع قرطاس السكر الذي ظل ملازما جيب البيجامة أينما ذهبت ربما جاءت الفرصة لمدة أسبوع ,من بعيد سمعت صوت الموتسيكل فأمسكت بالحجر بين يدي ورفعته حتي السور وتمكنت منه وانتظرت لحظات حتي ظهر الأستاذ وبالتحديد في اللحظة المناسبة تركته يسقط. هل أوقفه أحد الملائكة؟ هذا ما فكرت فيه وأنا أري الفزبة تواصل مضيها دون أدني التفاتة من الأستاذ علي ا لحجر الذي احتك برفرف الفزبة الخلفي, في منتصف الأسبوع جاء أبي إلي الدرس وليس المدرسة كما قال. دخل علي الأستاذ في الحجرة المخصصة  للضيوف ثم دخل علي وراح يهنأني علي تقدمي حسب كلام الأستاذ وتركني ومضي إلي حال سبيله فريسة سهلة في يد من لا يرحم ,ابتسم الأستاذ وهو يقول لي تعال ياسعيد
ـ نعم يا أ ستاذ
ـ انت أمتي اتمليت مع سنة خامسة ،
ـ الأسبوع اللي فات  واللي قبله ياأ ستاذ
ـ طب مقولتش ليه ؟
ـ أنا فكرت إن حضرتك عارف
ـ أما حضرتي عارف رايح تشتكي لأبوك ليه وتقوله ده بيملي رابعة مع خامسة
ـ انا مشتكتش يا أ ستاذ ده هو اللي سألني وأنا رديت عليه بس.
ـ يعني أبوك جابك كده وقالك انت بتتملي إيه من دون كل المواد الاخري اللي بنخدها طول الأسبوع؟
أشياء كثيرة قلتها,أشياء أكثر لا أذكرها.شئ ما أرجع تفكيري إلي الشكوى لله مرة أخري . ربما كانت العلقة السخنةالتي احتملتها نتيجة الشكوى لأبي. لشهر كامل اتجهت بكل دموعي وحواسي ودعوتي وصلاتي ونسكي ومحياي لله رب العالمين.كنت أبكي قبل صلاة العصر وبعد صلاة العصر وأثناء الصلاة من أجل رفع البلاء عني . لخمسة أيام استجاب الله لي . رجع في كلامه مرتين. اليوم الأول حين مرضت زوجةالأستاذ. واليوم الثاني حين عاد من عمله الساعة العاشرة مساء أما اليوم الثالث فقد كان يوم موت والد أحد التلاميذ .أما اليوم الرابع الذي استجاب الله لدعائي ثم عاد بعد ساعات كعادة البشر الذين خلقهم فهو يوم الخميس الذي احمرت عيني فيه بعد صلاة العصروأنا في الطريق إلي بيت محمد قاسم  وعندما عرفت بغياب الأستاذ ربما أقترفت اخطاء عدة حين افتريت كثيرا علي منصور الجحش ونحن نلعب الكرة وسبيت له الدين أكثر من خمس مرات وعندما كنت أهم بسب الدين للمرة السادسة وجدت أمامي عبد الحميد وجمال عبد الدايم وهما يدعونا للعودة إلي الدرس حسب أوامر الأستاذ.أظنني أنبت نفسي بما يكفي علي تلك الوقعة طيلة الأسبوعين التاليين, بل إنني تأكدت بنفسي إن ما بعث الأستاذ هو الله الذي سبيت له الدين حين علمت أن الأستاذ غير موجود فجريت إلي الملعب كالرهوان ورفعت إحدي قطع الطوب والتي تحدد المرمي بعد أن طلبت انضمامي إلي أحد الفريقين ولما لم يستجب لي أحد رفعت الطوبة الثانية فما كان من منصورإلا أن أخذني مقلب حرمية وقفت بعدها وقلت له :
ـ بتضربني يابن ميتين الكلب
 وأمسكت بطوبة وصوبتها إلي قصبة رجله لكنها مرت إلي سيد مغاوري الذي راح يعّوص من شدة الضربة. دخلت الملعب بعدأن جلس سيد مغاوري في انتظار الفريق الذي يهزم ،أجرينا تغييرا في التشكيل لأن ابن مغاوري كان يلعب مع الجحش ونحن الأثنين رفضنا اللعب معا,لم يمض أكثر من ربع ساعة كنت خلالها مسحت عيوني ووضعت البيجامة في البنطلون وسخنت نفسي تماما علي المباراة التي عزمت أن أفوز بها بعد أن أمرمط بالجحش الأرض.كان الفوز بالنسبة لي سهلا وبسيطا لو تجنبت الترقيص الذي هو أهم مميزاتي وعيوبي أيضا.كنت متقدم  3ـ1 حين جاء جمال عبد الدايم وذهبت إلي الدرس مرة أخري.أما اليوم الثاني الذي حرمني الله منه فقد كان قبل إقدامي علي وضع الشكوي بيدي أمام الله عز وجل بعشرة أيام بالكمال والتمام حين جاءنا ونحن نسبح بعد الصلاة إن عم عبد الرؤف قد احترق في حجرته وإن الأهالي جميعا هناك يحاولون إطفاء النار التي في طريقها إلي بيوت أخري فجريت مع الناس  ومن بين الواقفين كان الأستاذ فرحت أدعو الله بكل ما أتاني من قوة وعزم أن ينجيني شر ذلك اليوم الذي كان يوم الأربعاء. وحقق الله دعاءي لمدة ساعتين فقط عاد بعدها الأستاذ من المستشفي علي فزبته معلنا في الميكرفون وفاة عم عبد الرؤف  متأثرا بحروقه ولما لم يجد شيئا يقوله قال البقاء لله وعلي التلاميذ الحضور إلي الدرس نظرا لتأجيل الدفن إلي الغد الذي ربما ألغي درس الغد.هل كان هذا هو ماخطط له الأستاذ أم أنه ناتج عن تلعثمه الواضح حين كان يتكلم للمرة الأولي في الميكرفون؟ أم ناتج عن خطئه الواضح في الآيات القرآنية ؟ وبدلا من أن ينهيها بصدق الله العظيم قال صدق رسول الله .هل هذا ما حدث أم إن الله أراد أن يعاقبني لأنني كنت خلال الساعتين اللتين  اختفي فيهما الأستاذ أنام فوق جسد نعمة علي سطوحنا بعد أن غافلت أمي وأدخلت نعمة إلي البيت قبل أن أسمع دعوة الأستاذ لي علي وجه الدقة بالذهاب سريعا إلي الدرس .لا أعرف ربما كان هذا أو كان ذاك. إذن جاء ني الحل الذي كنت أبحث عنه وضاع مني وقت كثير قبل الاهتداء إليه.وقتي المعذب أنا فيه.ضاعت أيام كثيرة في الضرب والدعاء ومحاسبة النفس علي الحرام والحلال وعدم اللعب .ضاع الوقت هباء .هكذا قلتها لنفسي بصوت واضح وأنا آخذ القرار,فما أسهل الطرق .فها هو عبد الرؤف الأعمي والذي لا يعلم الألف من كوز الذرة يحرق في لحظات ويصبح بعيدا عن وجه أعدائه ـ لاشك إن لعبد الرؤف أعداء ـ الحرق . ليس هناك في الذاكرة أي أحلام يقظة لهذه الطريقة.إذا النجاح.والنجاح الباهر هو الناتج الذي ظللت أبحث عنه طوال شهرين بدقة بالغة وكد وتعب وتمحيص حتي عثرت عليه بسهولة ويسر. لم يبق إلا الخطوة الأولي والتي فكرت فيها كثيرا طوال الأيام السابقة. تحديد الذين عليهم مصاحبتي تحديدا نهائيا غير قابل للحذف أو الإضافة.انتهيت من تحديد الأسماء قبل الذهاب إلي الله بيوم وللحق كان أبي يحتل المقعد الأخير.ربما أخذته معي لمعرفة الطرق الصحيحة لتربية أخوتي بعد الرجوع من لقاء الله. لابد سيكون حزينا حين أموت هكذا استقر رأيّ بعد عدة محاورات مع النفس .ولذلك جعلته في ذيل القائمة ,وللحق أيضا كتبته بالقلم الرصاص,هل كنت مترددا إلي تلك الدرجة في أبي فقط؟ من أجل ماذا ؟ .ماذا فعل معي؟
ـ لم يستجب إلي شكواي.
ـ كثيرة هي شكوي الأطفال أليس كذلك؟ كما أن لديه خمسة أطفال غيري.
ـ ألم يقسم علي بالطلاق أن أكمل العام في الدرس . 
ـ ألم يحاول التنصل من هذا القسم بذهابه إليك في المدرسة والدرس خلال الشهرين أكثر من عشر مرات؟ 
ـ ألم يحاول التنصل ببعض الرشوة من القروش الكثيرة بعيدا عن عيون أمك وأخوتك.
ـ لقد أقسم علي بالطلاق بالثلاثة.
 هل ستظل تقولها كثيرا.أولا هو لم يقسم عليك.لقد كان يقسم علي أمك .ثانيا لقد منحتك أكثر من عذروأنت كمن أمسك بجسد ميت وتريده أن يحيا بين يديك بترديدك اسمه فقط دون الانتباه إلي أنه أصبح أصم.فقط لم يعد يسمعك .هل تعرف .هناك أشياء أخري ممكن أن تعبر عنها هل تعرف ذلك؟ هل عندك شيء آخر.
ـ أقسم كثيرا علي أخذ حقه من أخيه ولم يبر بالقسم؟
ـ  يبدو إنك معجب بموضوع القسم ومدي الالتزام به . أقسم علي أخيه ولم يبر  لعدم تمكنه منه وخلصنا.
ـ لقد تمكن منه كثيرا وكان يمكن أن يبر بقسمه فلماذا تركه؟
ـ يبدو لي إنك مبرمج علي موضوع واحد.حتي ننتهي من تلك النقطة ,كل منا يقسم وكل منا يحنث,وكل منا يبر .لكننا حين نقسم علي ابنائنا نحاول دائما أن نبر بالقسم هل تعجبك تلك الإجابة؟ هل هي مقنعة ؟.لإنك في الحقيقة أصبحت مملا جدا ويكاد الواحد أن يرمي بحكايتك إلي الشارع.
 انتهيت من إصطحاب أحبابي اللذين لم يكونو إلا أشخاص أحببت العيش بالقرب منهم, وقررت ساعة الصفر يوم السبت. طلعت إلي السطوح ومعي جركن الجاز في تمام التاسعة والنصف ووقفت في الصالة المكان المناسب أو الذي تخيلت إنه المناسب.نظرت إلي البلوفر الذي أرتديه,كان لونه روز وبسبعة من الرقبة وجديد. هل فكرت في تركه لمجدي أخي  ؟.هل فكرت في البلوفر وتغيره ولم أفكر في وجهي أوجسدي أوروحي.؟ نزلت إلي الدور الثاني حيث حجرة أمي أمسكت بالشرزالأسود القديم أبو ياقة والذي صارمنذعامين يلبس تحت الهدوم ليمنحنا الد فء . هل استيقظت أمي علي الجلبة التي حدثت من أبواب الدولاب ؟.لاأعرف.  رفعت جركن الجاز الذي يسع خمسة لترات.كان عند المنتصف تقريبا انبعثت رائحة الجاز في أنفي وأنا أصب علي كتفي,فنزلت بيدي مرة واحدة ونظرات إلي الجركن لأتأكد من الكمية التي دلقتها.لم تكن كثيرة علي الإطلاق.لكنها كانت كافية بالنسبه لقدرة الأنف علي الاحتمال ومن هنا دلقت كمية كافية علي بطني وبهدوء نظرت إلي الجركن واكتفيت بما صببت ووضعته بعيدا عن الأماكن التي يتساقط منهاالماء.وهي للعلم كثيرة.وربما من أجل ذلك اخترت الصالة.هل خفت علي بقية الجاز والذي كان علي أكثر تقديرلا يتعدى اللتر وبحثت له عن مكان مناسب حتي لا يتلفه الماء المتساقط من الصبة المسلحة التي كانت مرشوشة منذ ساعتين علي الأكثر؟  .هل خفت كل هذا الخوف وفكرت في الجاز وفي الشرز ولم افكر لحظة وأنا أشعل العود.؟ هل أشعلت العود ؟ بالتأكيد وإلا فما هذة القنبلة التي انفجرت مني .لقد خرج اللهب من داخلي .هل كان هناك لهب ؟ هل كنت هناك؟ هل هذا ما حدث؟ فقط أعرف إنه لم يكن هناك أي صوت في العالم قادرعلي إخماد   تلك النيران ولذلك تجمدت الحروف  وهي تخرج مني ولم أعد قادرا علي فعل شيء  غير الدوارن حول النار لكنها كانت ويا للهول.. تلتف معي في كل اتجاه.

24
الشيخ حسن الفيومي الحرامي.منح لقبه بعد شهورعدة من سكنه في الدور الأول للمنزل رقم 61 بمنشية جمال عبد الناصر.جاء من الفيوم في نهاية  عام 76.عين خادم لمسجد الحاج طه في مارس77.جاءه اللقب الأول اثر إصابة أبو عباس مؤذن الجامع بنزلة معوية ألزمته الفراش شهر. استمع أهالي المنطقة ألي صوتة فجر أحد الأيام الأواخر من شهر رمضان وبالتحديد في الآذان الأول فبدا في آذنهم جميل. بل جميل جدا ويعود الفضل في ذلك ألي صوت أبو عباس والذي كان يصلح للجهاد في سبيل الله وبالتحديد بجوار الصحابة الأول لكنه أبدا لا يصلح لرفع الآذان . لسنة وبضعت شهور كان جامع الحاج طه والذي يقف في امتداد شارع زين الدين وعلي ناصية شارع رقم 15 وعند سوره الداخلي  يبدا الشارع رقم 2 مضرب الأمثال لكل مصلي المنطقة في النظافة والهدوء وخلوه من الذباب الذي يسكن المنطقة وبشكل أساسي في الجوامع التي اقترب عددها من السبعة.  قبل العيد الكبير بأيام شاهد بعض المصلين الذين يقيمون جميع شعائر الصلاة كما آمر الله ورسوله عند خرجوهم من صلاة المغرب الأسطي احمد النجار وهو يمسك بطرف المتر المصنوع من قماش ويضعه علي أحد جوانب الجامع من اتجاه شارع زين الدين وبالقرب منه وعلي مسافة لا تقل عن المتران يمسك الشيخ حسن بالطرف الأول للمتر علي جدار الجامع من ناصية شارع 15 . ليومين كان الحديث عن ما يصنعة الأسطي احمد النجار ويساعده فيه الشيخ حسن يجري في خفوت وعلي استحياء من بعض المصلين الذين لم يتملك أحد منهم حب الفضول والسؤال حتى بعد ان اتضحت الرؤية قليلا بتركيب باب صاج بزميلك في اليوم الرابع لما يشبه الكشك الذي صار يحتل زاوية جدار الجامع من الناصيتان.ما ان انتهي الشيخ محمد السيد خطيب مسجد الحاج في تلك الأيام من السلام حتى وقف الشيخ احمد الذي كان يقف خلف الأمام مباشرة وهو مغمض العين ويحاول ان يملي صوته بالشجن والطلاوة الذي عرف به وقال:
ـ السلام عليكم ورحمة الله وبركات.
انتبهت بعض الآذان في الصفوف الخلفية للسلام مما جعلها تنظر في اتجاه صاحب الصوت حتى  تشاهده وهو يتكلم لكنه كان قد الق السلام وراح يكمل ختم صلاته وهو يرمي برسه للوراء ومغمض العينين ويرفع يده اليمنة آلي مستوي صدره محركا إصبع الإبهام بطريقة سريعة علي كل عقل أصابعه.تحركت بعض الأرجل من الصفوف الخلفية والتي دائما ما تكون آخر من يأتي في صلاة الجمعة وأول من تخرج محدثة صوتا عالي  كما تحرك بعض اللذين في الصفوف الأولى وخصوصا وان البعض منهم قد خمن سبب وقوف الشيخ حسن الذي صار يحرس الكشك الذي صنعه منذ شهرين وكان بعض الكلام قد تتطور عن خلاف بينه وبين إسماعيل .فتح الشيخ عيونه وهو مازال يرفع يديه في اتجاه السماء حتى خف صوت الخارجين ثم قبل يديه من ظاهر وباطن واعاد إغماض عيونه وقال بصوته الشجي:
ـ السلام عليكم ورحمة الله وبركاته.وقبل ان يتكلم هز رأسه وهو يستمع آلي بعض الأصوات التي ردت عليه السلام وأضاف .حضرتكم كلكم عرفني.وأنا بعتذر ليكم عن تأخريكم خمس دقايق لكن ما باليد حيلة.طبعا كلكم عارفين حديث الله صلاه الله عليه  وسلم وقبل ان يقول الحديث استمع بفكر مشوش لبعض الأصوات التي يعرف بعض أصحابها وهي تقول :
ـ رسول الله صلي الله عليه وسلم.
لم يفهم ذلك اللغط وتداخل بعض الأصوات مع بعضها البعض مما جعله يفرج عن نظر عيونه ويرفع الرموش عن بعضهم البعض ليشاهد بعض الرجال وهم يشيرون بأيديهم وهم مازا لو يقولون:
ـ الرسول يا شيخ صلي الله عليه وسلم.
فقال وهو ينظر آلي عيونهم مباشرة:
ـ صلي الله عليه وسلم .ثم حرك يديه في اتجاه إحداهم وهو يضيف ماله.وراح يتفرس في الوجه الذي سأله ثم غير اتجاه عيونه ألي الأيادي المشرعة في الهواء قبل ان يقول ماله الرسول صلي الله عليه وسلم.
ـ كمل يا شيخ الحديث اللي قاله رسول الله صلي الله عليه وسلم.
لم يعرف بماذا يجيب علي أبو عباس الذي غلب صوته علي كل ألا صوات في نهاية جملته فسكت قليلا وهو يحاول فهم ما يحدث مما جعل المعلم رجب صاحب العربات الثلاثة التي تأتي بالطوب الأحمر لكل ساكني المنطقة والذي  يجلس في نهاية الجامع وهو يستند بجسده الثمين علي الحائط ويفرد رجله في اتجاه مخالف للجالسين يقول بلهجته الفلاحي:
ـ متقول يا شيخ أللي آنت عاوز تقوله إحنا ورنا اشغلنا وبيوتنا.
كان صوته من الأصوات التي قال عنها رسول الله حديث صريح مما جعل الشيخ حسن ينتبه وتنفك عقدة لسانه فقال.
ـ كما قلت لكم قال رسول الله صلي الله عليه وسلم .كان الله في عون العبد ما كان العبد في عون أخيه.صدق رسول الله صلي الله عليه وسلم والحكاية ان انتم عارفين أنى اشتغلت في خدمة الجامع وظهورت كمان وبقبض سته جنيه وعندي عيلة في البلد وعيال ببعتلها كل المرتب . المهم أنا فكرت أنى اعمل كشك أبيع فيه أدوات كهربائية اقدر بيه علي المعايش.ورحت لقريب الحاج طه الله يرحمه وأستذنتهم في عمل كشك صغير محندق كده زي مانتم شفتم والحمد لله الحاج فضل كبير العيلة وافق وعملت الكشك بقالي شهرين ونص وقبل ما جيب البضاعة لقيت إسماعيل ابن عم المرحوم الحاج طه جاي يقولي آنت اتفقت تدفع كام للحاج فاضل.قو لتله متفقتش علي حاجة.ده خدمة لوجه الله. حاجة كده تعيني علي المعايش .لقيته قالي انه مالوش دعوة برأي عمه الحاج فاضل وانه جاي من طرف مجموعة من الورثة علشان يتفق معايا علي الإيجار.طبعا أنا سبته لغاية مخالص كلامه ورحت لعم الشيخ فاضل اللي جابه قدمه ووبخه جامد وخالها يقولي هات البضاعة ورصها.رجعت علي المساكن واتفقت مع الرجل اللي هينزل البضاعة بتاعته  ولسه برص البضاعة بتاع الرجل لقيت إسماعيل وفي أيده شومة ونأوي يكسر البضاعة بتاع الرجل اللي ائتمني علي ماله.رحت لعمه تأنى قالي انه واد بايض ومحدش اقادر عليه وان جالك مرمطه في الترعة اللي قدمك  وعلي الموضوع ده بقالي شهرين ونص لغاية الرجل مسحب البضاعة بتاعته,  ثم سكت وهو مازال يتعمد اغلق عيونه أمامنا مما دفع بابي شادي يقول له:
ـ وأنت عاوزنا نمسلك إسماعيل نضربه والي نعملك آيه بالضبط ؟  
ـ ابد إيابا الحاج .أنا بس بستآذنكم في فتح الكشك في حيطة الجامع. 
ـ آنت كنت استأذنتنا قبل متعمله علشان تستأذنا في فتحه؟
ـ الغلط مردود .
ـ علي بركة الله يا شيخ حسن. بتلك الجملة انتهي الحوار الذي اخذ ما بين شد وجذب اكثر من نصف ساعة حتى قالها الحاج دسوقي والذي ينتمي ألي عائلة الحاج طه والذي تعهد بإسماعيل .لم يحدث ما يفسد ويعكر صفو افتتاح الكشك الذي يسرق الكهرباء من بيت الله غير ذلك اللقب الثاني والذي ظهر بعيدا عن آذن حسن وان كان بمرور الأيام قد وصله . لسنة وبضع شهور قليلة بعد ذلك كان الشيخ حسن يروا دائما يجلس علي كرسي أمام الكشك وهو يستمع ألي إذاعة القرآن الكريم وبين الحين والحين يقف لبيع لمبة أو سلك ويعود ليجلس علي الكرسي ورد السلام الذي لم ينقطع أبدا من أحد المارين .حتى جاء ذلك اليوم الذي دخل عليه الأسطي احمد سالم الكهربائي مورد زينة الأفراح والمأتم وطلب منه ان يشاركه في عمله.كان الطلب من الغرباة بحيث ان الشيخ لم يعرف بماذا يرد علي احمد الذي لم يعد يبيع الأدوات الكهربائية منذ افتتح هو كشك الأدوات واصبح الأهالي يفضلون الشراء من الشيخ علي الشراء من الأسطي.ولا يعود ذلك فقط آلي لقب الشيخ الذي حرم منه الأسطي كما يتصور البعض ولكنه يعود ألي طمع  احمد الذي ظل لسنوات يبيع بسعر أعلي حتى افتتح حسن كشكه واعاد الأسعارلمدة سنة علي الاقل ألي مكانها الموجود في كل مكان خارج المنطقة.كما يعود أيضا ألي فطنة وذكاء الشيخ حسن الذي عاد بالأسعار ألي سابق عهدها بعد ان رفع الأسطي احمد الأرفف التي كانت تحمل الأدوات في المحل ودهن باللون  الأحمر علي اليافطة المكتوبة باللون الأبيض علي جملة بيع أدوات كهربائية وترك فقط آنوار احمد سالم للا فراح والمأتم.
ـ سيبها لله.
ـ يعني اعتبر ده وعد بالشركة؟
ـ قول يا كريم.
هكذا ترك الأسطي احمد الشيخ حسن وهو لا يعرف ما الذي حدث وجعل الأسطي يطلب مشاركته في لقمة عيشه الباقية بعد ان قطع في السابق جزء منها لابد قد أوغل صدر الأسطي كما كان يصله من بعض الزبائن.
ـ صحابك بينش خلاص.
ـ ربنا يرزق عبيده.
ـ ياعم كفايه عليه كده خمس سنين بيمص في دمنا لغاية مطلع بالدور التالت.
ـ ....
ـ نزل الرفوف ورفع الراية البيضا وخلا الدكان سادح مداح.
ـ ربنا يسهله.
ـ دهن بيع الأدوات الكهربائية وببقوله هيقفل.
ـ ربك يفتحله باب بعونه.
ـ هي اللمبة غليت ولا آيه يا شيخ.
ـ كل حاجة غليت يابا الحاج.
ـ آنت نويت تبني بيت ياعم الشيخ ولا آيه؟
ـ والله العظيم ولا ليك علي حلفان يابا الحاج أنا شاريهم زي مببعهم وباخد شلن بس.
بعد صلاة العشاء انتظر أمام الكشك حتى مر من أمامه دون ان ينادي عليه.وظل ليومين ينزل قبله ويقف أمام الكشك قبل ان يختم صلاته كما كان يفعل ويرد عليه السلام دون ان يقدر علي مفتاحتة في الموضوع, ظهر اليوم الثالث جمع شجاعته وقال له بعد ان رد السلام:
ـ عاوزك في موضوع كده يابا الشيخ أبو جمال. 
ـ خير يا شيخ حسن؟
ورغم ان أبو جمال لا يزيد عمره عن عمر حسن بأكثر من ثلاثة أو أربع أعوام علي الأكثر إلا ان الشيخ كان من يوم افتتاحه للكشك قد صار يمنح بنوته لكل من تزوج بل وصل به الحال ان يقولها للعيال اللبط كما كان يسميهم.
ـ صاحب البيت بتاعكم ظروفه آيه الأيام ده؟
كان قد مض عليه في المنطقة ما يقرب من الثلاثة أعوام شاهد فيهم كما شاهد كل أهلي المنطقة المعارك الدائمة ما بينه هو أبو المعاطي حسين أبو المعاطي العامل بشركة الحديد والصلب وزوج السيدة كوثر السيد مصطفي الشهير بابو جمال الساكن في الدور الثاني لمنزل الأسطي احمد سالم الكهربائي وزوجته الست أم حنفي فولت عالي.بالتأكيد هو لا يعرف كيف بدأت الخلافات التي تجدد أسبوعيا لكنه علي مر الأيام أكتشف سبب المشاكل الحقيقي ألا وهي مفيدة متولي أبو شبط الشهيرة بأم حنفي فولت عالي زوجة المدعو احمد مسالم إلا رضي حسب كلام حضرة الصول المسئول عن نقطة المصانع, تلك النقطة التي خرج من فوق مكتبها اكثر من خمسين محضر ودخل درج ذلك المكتب اكثر من ثلاثمائة جنيها كانت كفيلة بشراء قطعة ارض تكفي أحد الطرفين ليبدا حياة مستقلة بعيدا عن الآخر.ورغم ان الشيخ حسن عرف ذات يوم  اسم زوجة احمد الكهربائي مفيدة متولي أبو حطب ألا انه لم يعرف أبدا كيف نطقها الصول خطاء هكذا أمامه في حين انه أعجبه جدا ذاك الخطاء المقصود والتحول الجميل من اسم سالم آلي مسالم الارضي حين فسره الصول نفسه للكهربائي:
ـ آنت أصلك مسالم قوي والكهربا اللي عندك ارضي يا احمد أفندي.     
ـ خير يا شيخ حسن.أوع يكون طلب منك فلوس.ولم ينتظرالاجابة وأضاف حاكم البوليس خد منه الماكينة والهورن وفروع الكهرباء في فرح في العزبة البحرية الأسبوع اللي فات وصادرهما والحمد لله وبقا العبد وسيده علي المحطة.قاعد طول النهار في وش أم حنفي فولت عالي وهات في بعض.ربنا يهلك الظالمين بالظالمين.
هكذا وفي عصر اليوم الثالث حين دخل عليه الأسطي احمد حسب الموعد النهائي لمعرفة رأيه في موضوع الشراكاه وهو يجلس أمام الكشك كان قد حدد موقفه الذي اتخذه بناء علي المعلومات التي أخذها من أبو جمال وآخرين طوال الثلاثة أيام فقال له بمجرد ان جلس جوره:
ـ اسمع يابوحنفي,حكاية الشركة ده هتجيب مشاكل,وأنا مش بتاع مشاكل وأنت فاهم أنا قصدي آيه. ونظر في عيونه لم يعقب الأسطي احمد ألا بهزة من رأسه مما جعله يضيف.يعني لو كان الشركة هتبقا بيني وبينك كنت مفكرتش لثانية .آنت رجل مسالم زي حالاتي لكن وقبل ان يكمل كلامه جاءت عيونه في عيون الأسطي احمد ووجد النظرة المستكينة فاحس ان عيون احمد تقول له انه يعرف ما سوف يقوله فلا داعي منه ومن هنا أحس برعشة ما ونظر ألي البعيد ثم قال. المثل بيقول آيه يابو حنفي ثم حرك رأسه في اتجاه وجه احمد الذي لم يرد بشيء غير الاندهاشة التي ظهرت في لمعة عيونه.فمد يده وخبطة علي فخذه وهو يعاود سؤله.هه يابو حنفي المثل بيقول؟
ـ بيقول آيه يا عم الشيخ؟
ـ ببقول أدي العيش لخبازه ولو كلّ نصه. وأنا ما ليش في حكاية الكهربا والميكرفونات ده.ثم سكت قليلا بعد ان رد السلام علي أحد المارين وقبل ان يكمل كلامه وقف ليبيع لمبة قلواظ لاحد الزبائن القدما للأوسطي الذي كان يفكر في المثل الذي قاله الشيخ وتأكد له انه سهن حسب وصف أم حنفي حين فاتحها في موضوع شركاته .
ـ لمؤاخذه باسطي.زي مقولتلك أنا مليش في موضوع الأفراح والكلام ده ,وده مش معناته آني رافض اشتغل معك ولكن أنا شفوت حل لو ينفع معاك أنا تحت آمرك.
ـ أتفضل يامولانا.
ـ أنا هعملك فروع الكهربا وهشترليلك ميكرفون وهآجرهملك في اليوم اللي فيه شغل بخمسه قرش.آنت بقا تركبهم وتعمل شغلك وتآخد سته قروش تاخد عشره آنت وشاطرتك.
 مر علي الاتفاق عدة أيام قبل ان يشرع الشيخ في التنفيذ حتى جاء اليوم الذي شاهد بعض المصلين رداء ويد الشيخ حسن ملغمطين بالألوان الأحمر والأخضر والأزرق. كان الشيخ  قد بداء يعلق حبل طويل  مربوط فيه سلك  كهربة ومتدلي منه دويان تنتظر اللمبة التي يدهانها الشيخ. في الأيام الأول كان الشيخ يدهن لمبة لمبة حسب دورها  وحسب الترتيب الذي يبدا به الشيخ,فان كانت الأولى حمراء فلابد ان دورها سيعود مرة أخرى بعد تجاوز اللوان  الأزرق ثم الأخضر ثم الأصفر وهكذا كانت الفرشة تخرج من لون تدخل في آخر دون ان تعطي اللون المطلوب.أخيرا اهتدا ألي طريقة مثلي بعد مضي شهور وشهور. لم يعلق أحدا علي الذباب الذي بد يتسحب جماعات صغيرة كما لم يعلق أحد علي الرائحة التي غدت تشم في صحن الجامع  بمضي الأيام وبداب شديد ودون ان يلاحظ أحد بدأت التوسعات علي الكشك من ناصية شارع 15,حتى جاء اليوم الذي وقف فيه أبو عباس بعد صلاة المغرب أشار علي شكل الأقدام المطبوعة فوق الحصر وحتى سجدة الأمام.لم يخفا علي أحد تدهور العلاقة بين أبو عباس والشيخ حسن والتي اقتربت من السنوات الخمسة منذ استغل المدعو حسن مرض أبو عباس واستقل بميكرفون الجامع وصار هو المؤذن ووقف جواره كل المصلين نظرا لحلاوة صوته.
ـ ده بيت ربنا مش كرخانة.الحصر كلها باظت.والدبان مالي دوارات المياه وصحن الجامع والكشك اللي كان مترين بقا خمسة متر.
ـ هدا يا عم الشيخ ,.كل حاجة تتقال بهدوء  إحنا في بيت ربنا.هكذا عقب أبو عفاف الشهير بعمر ابن الخطاب.
ـ خل واحد غيرك يا عم الشيخ يقول كده.
احتدي النقاش دون ان يخرج أحد المصلين بري بعد ان اصبح الخلاف حول كيفية الحديث في بيت الله. في ظهر اليوم الثاني صلي المصلين بداية من الصف الثالث علي حصر جديدة من الخوص إما الصفوف الثلاثة الاؤل فكانوا يصلون علي حصير من البلاستك.ولم تمضي إلا شهور كان الجامع كله مكسي بالحصر البلاستك بعد ان افتتح الشيخ حسن حجرة الخادم والتي تطل علي شارع رقم 2 محل للتموين بعد وفاة أبو جابر في حادث اليم لحظة ان بدأت الحياة في النغنغة معه بعد سنوات الفقر,  وتنازل أبو نوح عن التموين بعد ان شاهد ما يحدث للذي يغش في قوت الناس واضرار الأهالي ألي الذهاب ألي المساكن لصرف مقرراتهم من التموين لمدة خمسة أشهر, ذات مغرب فؤجي المصلين بشاب صغيريقوم بخدمة الجامع وبالسؤال تبين انه ابن أخت الشيخ حسن الذي كان قد آت بآسرته  المكونة من زوجته وأولاده الأربعة من الذكور غير بنتان وسكنوا في بيت مغاوري بشارع 2 منذ سنتين قبل ان ينتقلون بعد ذلك بوقت يقدر بثلاثة سنوات ألي منزل الشيخ  حسن في نهاية شارع 15 وعلي مر الأيام اصبح مكون من أربع أداور وثلاثة محلات وزاوية صغيرة للصلاه غير محل التموين .أما الأكشاك الصغيرة فقد وزعت بعدل علي الأولاد  فمنهم من افتتح الكشك لبيع شرائط الشيوخ والادعية ومنهم من جعل الكشك لبيع المثلجات والتليفون أما الحاج حسن والذي اخذ اللقب في الأعوام الماضية بعد ان ذهب ألي عمرة رمضان اكثر من مرة بعد ان قرر افتتاح محل للا دوات الكهربائية وبعد السؤال كعادته قبل الدخول في آي مشروع تبين له ان الأسواق السعودية هي ارخص الأسواق فقد غدا يلبس عباية مطرزة بالقصب ويجلس تحت المروحة امام التليفزيون الشارب 26 بوصه في ذلك المحل الذي غدا يتعامل مع نصف سكان المنطقة التي توسعت حتى غدت اكبر منطقة شعبية في حلوان. ورغم كل ذلك لم يزل محتفظ بذلك اللقب الذي يعرفه كل أهالي منشية جمال عبد الناصر. الشيخ حسن الفيومي الحرامي   
ـ
25
ـ سبلي الدين في العين ؟
هكذا علل خالد سعد سبب ضربه لمحمد رشدي
ـ أنت سبيت  له الدين يا محمد في العين فعلا . قال عبد الفضيل .
 ـ مش فاكر .
 ـ يعني إيه مش فاكر ؟
 ـ والله العظيم سبلي الدين في العين وبالأمارة لما رميت فردة جزمتك في الميه . 
ـ الكلام ده السنة اللي فاتت ياعبد الفضيل؟
ـ يعني حصل وفاكره أهو , أمال بتقول مش فاكر ليه يابن ال...؟
ـ سب لك الدين في العين السنة اللي فاتت في العين علشان أنت رميت له الجزمة في المية. ماشي؟إيه بقي اللي خلاك  دلوقتي تفتكر وتضربه؟ وانت ياعبد الفضيل علي طول كده؟
ـ علي طول إيه يابن ال... انت كمان ؟                 
ـمنتاش عارف يا خول يابن الكلب علي طول إيه ؟ 
ـ لا مش عارف يا روح أمك ؟
أمسك سعيد بزجاجة البيرة ووضعها علي فمه ثم أنزلها فارغة وقال : 
ـ أنت عارف يا عبدة حكاية الديب والنعجة,
 ضحكنا جميعا بما فينا رشدي الذي أمسك بكوب البيرة وشربه ثم رماه علي الأرض ووقف وهو يتصنع الغضب وقال:
 ـ يعني أنا النعجة وابن القحبة أبو سعد دة وأشار علي محمد عبد الفضيل وأضاف هو الديب؟ ضجت الشلة جميعها بالضحك وقال احمد :
ـ شفتوم اللي في القلب في القلب , آديه بدل ما يشاور علي خالد سعد شاور علي عبد الفضيل؟ اللي ضربك يابن المعفن أبوسعد مش عبد الفضيل ؟
  جلس رشدى مكانه وهو يحاول إبعاد عيونه عن عين عبد الفضيل المتربص لأول خطأ وسوف يصبح بعدها مسخرة الليلة حسب طبيعة الشلة كانت السهرة ثاني أيام عيد الفطر ومن هنا جاءت الفكرة لسعيد فقال : 
ـ إيه رأيكم نطلع الفجر علي الإسماعيلية نتغدي هناك عند قريب رشدي ونرجع علي المغرب؟ 
لاقت الفكرة استحساننا جميعا عدا عبد الفضيل ,أرجعنا عدم قبوله الفكرة لتلك العلاقة الغريبة التي تجمعه برشدي منذ اليوم الأول لتعارفنا منذ لا يقل عن خمسة عاشر عاما ,كان عم عبد الفضيل من أوائل أهالي كفر العلو الذين اتخذوا المنشية موطنا لهم في بدا ية إنشائها ,كان بيته رقم 26 من حيث التواجد الفعلي في المنطقة لكنه كان قد اختار مكانا بعيدا عن الشارع العمومي وبالتحديد في نهاية شارع 9 , ورغم كون أولاده جميعا من الحاملين للجنسية العلوية,فهم جميعا من مواليد كفر العلو ,إلا أنهم والحق يقال تطبعوا بطباع المنشية تاركين تلك العنجهية والغطرسة التي يتصف بها أهالي كفر العلو, ويعود ذلك لكون عبد الفضيل من العاملين في هيئة نظافة حلوان ولم يكن في يوم من الأيام من أصحاب الأرض ,كما يعود أيضا إلي كون عبد الفضيل من أصحاب الإيمان الراسخ بالله عز وجل ,فلم يمض آذان فجر واحد طيلة حياته إلا وكان يجلس علي المصلية. ولم يختلف أبناؤه كثيرا عنه,  كان محمد, ـ وهو الوحيد من سننا ويبدو أن أباه قد جاء به بعد انقطاع دام عشر سنوات علي الأقل لأن هدى التي تسبقه عندها أطفال ـ ,لا يترك أبدا فرضا خلال الفترة المتواجد فيها أبوه, كان المعلم رشدي قد سكن المنطقة في عام 71 ,جاء من الإسماعيلية وعمل سائقا في مصنع أسمنت بورتلاند حلوان ,له من الأولاد أربعة هم محمد وغريب ونادية ومحمود ، بعد ذلك بسنوات اكتشفنا أن لرشدي أولادا آخرين من زوجة أولي تركها في الإسماعيلية,رفض محمد رشدي اللعب معنا في اليوم الأول لظهوره, ـرغم أنه الوحيد فينا, طوال سنوات ,الذي كان لديه كل الأدوات الرياضية من فانلة حمراء وشورت أبيض ستان وجزمة كرة وفوق كل هذا وذاك لديه كرة كفر حقيقية. وخلال أسبوع واحد كان كل الشباب يخطبون وده وهذا ليس من أجل الكرة الكفر في معظم الوقت كما كنا نظن  , ولكن من أجل أخته نادية التي كانت بالفعل تختلف عن بنات المنطقة من حيث اللبس علي الأقل لأن هناك  بنات تفوقها جمالا مثل شهيرة فتات أحلام نصف الشلة علي الأقل, وافق علي أن نلعب بكرته وهو يحكم بصفارته أيضا,والتي تشبه صفارة حكم حقيقي ,كانت اللعبة واضحة تماما ولم يكن هناك شك ولو واحد في المائة من وجهة نظرنا التي اتفق معها الحكم محمد رشدي ،كان جمال عبد الدايم شبه منفرد مع حارس المرمي محمد عبد الفضيل وفي لحظه واحدة كان جمال  يرتفع إلي أعلي وينزل علي الأرض وخرجت صفارة رشدي التي لم نكن بعد قد أخذنا عليها ومن هنا جاء الشك الذي انتاب عبد الفضيل الذي أمسك بالكرة ورماها إلي زميله ليبدأ الهجمة ,كان من عادات الحكم أن يقول بصوت عال( بلن) ويجري إلي بداية المرمي ويروح يعد بقدميه عشر خطوات ,ولكن رشدى راح يصفر دون كلام ,جري إليه عبد الفضيل ليستفهم منه عن أسباب الصفارة المتواصلة ,ولكن رشدي كان مازال يصفر ويشير للاعب الذي أخذ الكرة من عبد الفضيل ولم ينتبه إلي أنه أصبح يصفر في أذن عبد الفضيل الذي لم يجد أمامه حلا سوي  أن يمسك بالصفارة من يد رشدي ويرميها علي الأرض قائل له :
 ـ أنت خوت دمغنا يابن ال.... انت علي إيه ؟
 نظر إليه رشدي بهدوء وقال له :
 ضربة جزاء ؟ وأنت مطرود؟
 من أين جاءت تلك الكلمات؟ من يحمي ذلك الولد الذي نراه للمرة الأولي؟ من منحه حق الطرد الذي لم نطبقة من قبل؟ للحظات لم نر ما حدث , وقف رشدي بعد أن نظف هدومه من أثر اعتداء عبد الفضيل عليه بهدوء ودخل علي محمد عبد الفضيل وارتفع في الهواء ووجه قدمه إلي بطن عبد الفضيل الذي راح بتلوي علي  الأرض من وقع الضربة . أمسك بالصفارة من فوق الأرض ونطرهه في الهواء ووضعها علي فمه ونفخ فيها بصوت حازم ثم أنزلها وقال ضربة جزاء, ثم مضي إلي المرمي وعد عشر خطوات وصنع بعصا أمسكها علامة الصليب في المكان الذي حدده لأخذ الضربة وقف خالد سعد مكان عبد الفضيل الذي صمم  رشدي علي طرده بعد محاولات الصلح ـ التي أخذت أكثر من ساعة منا جميعا لتوفيق وجهات النظر بالنسبة للمتخاصمين وشرح الأخطاء التي وقع فيها الطرفان بعد أن صمم عبد الفضيل علي الذهاب إلي البيت والإتيان  بأحد أخوته الكبار لأخذ حقه من هذا الوافد الجديد ليعرف مقدار ما وقع فيه،
( وإن كان هو بيلعب كارتيه فطه أخويه بيلعب حديد ويأكل عشرة من عينته ابن القحبة اللي منعرفش جي من أنهي داهية ), أخيرا وقف أبو سعد مكان عبد الفضيل الذي وافق علي أن يطرد لمدة خمس دقائق فقط وذلك بعد أن لمح من بعيد وجه أبيه وخاف أن يأتي علي اللمة ويعرف إنه عمل مشكلة وكمان ضرب تبقي وقعته سوده كما يعرف ,ومذ ذلك اليوم والعلاقة متوترة بينهما رغم مضي سنوات عديدة ـ لم تكن المرة الأولي التي تقف فيها الشلة مع رشدي ضد عبد الفضيل الذي فضل الانسحاب وعلل ذلك بارتباطات أسرية في اليوم الثالث من العيد ,كانت الساعة قد جاوزت الثالثة حين غادر عبد الفضيل الشقة التي يجتمعون فيها بمنزل سعيد , خرج سعيد إلي الصالة فوجد أن الزجاجات التي أحضروها من عند السني بعد انتهاء السهرة عنده بجوار البحر وأكملها هنا لم يزل يوجد منها خمسة زجاجات مملؤه أمسك بها ودخل عليهم,بعد انتهاء الطقم الأ خير والذي ( ظبط الدماغ جامد ) سمعوا جميعا صوت المقدس فرج وهو ينادي علي منير, نظر منير من البلكونة وقال لأبيه إنه في الطريق إلي البيت. بعد مغادرة منير البيت احتلت فكرة الرحلة رأس بقية الشلة ولكن ما العمل وعبد الفضيل ومنير قد انصرفوا وهم بالتحديد وسيلة مواصلات الشلة كلها ,فتاكسي منير وعربة طه أخو محمد عبد الفضيل النصف نقل هما كل ذخائر الشلة وممتلكتها الشخصية , فكثيرا ما صحا منير ولم يجد التاكسي, وبمجرد السؤال يكتشف أن أحد منا أخذه, طرح منصور الخطة التي كانت عبارة عن روايتين ,الرواية الأ ولي لعم فرج والد منير وهي وفاة ابن عم محمد رشدي بالإ إسماعيلية والثانية لطه الأخ الذي يمتلك العربية التي يعمل عليها عبدالفضيل في إجازات الجامعة. وهي  مرض عم عبد العليم والد عبده,في الخامسة والنصف تحرك تاكسي منير وفي المقعد الخلفي يجلس احمد صالح وسعيد نوح ومحمود الكهربائي ومحمد هاشم ,وبجوار منير جلس عبد الحميد وجمال عبد الدايم ,أما عربة عبد الفضيل النصف نقل فقد جلس بجواره كل من منصور ومحمد رشدي ,كانت آثار البيرة في رأس وعلي وجوه كل الشلة وكادت تفسد الرحلة حين ضحك منصور وهو يحكي لعم فرج عن موت ابن عم محمد رشدي لولا وجود عبد الحميد الذي عالج الموقف سريعا مع المقدس فرج ,
ـ أنت معندكش تسجيل يا عبد الفضيل؟
ـ يا فتاح يا عليم , مانت عارف يارشدى أنى معنديش مخروب؟ 
ـ طب دوس بنزين شوية العيال سبقونا, ثم ضحك وقال بنزين إيه دا البعيد بيمشي بالجاز
.كانوا بالتحديد عند المطار عندماأوقف عبد الفضيل العربةثم نزل من الباب ولف حول العربة وفتح الباب الثاني وبلا أدني مقدمات أمسك برقبة رشدى الذي  كان يتمسك بالباب ويرفض النزول ولكن الضحك الذي أصاب رشدى ومنصور وعبد الفضيل أيضا جعل يديه تختل ويقع علي الأرض فأغلق الباب وركب العربة وأدار المحرك وتحرك وهو يقول له :
 شفلك تاكسي بقى يابن ال....
 بعد قليل فوجئنا بعربة عبد الفضيل ليس بها رشدي ,قال ردا علي سؤالنا:
 ـ  ابن ال... قاعد يألس علي العربية من أول الطريق ويقول التاكس أحسن,رميته في الصحرا على الله يطلعله واحد يخيطه ؟
 نزل سعيد وركب بجوار عبد الفضيل وعاد منير ليأتي برشدي, في البحر ولأول مرة تجتمع الشلة علي رشدي,ربما لظهور بعض علامات العنجهية التي انتابته حين أحس إننا بين أهله وأعمامه وأبناء أعمامه الذين  استقبلونا بكرم زائد ولكن ما حدث أن الجميع انقلب علي رشدي بدلا من الوقوف معه وكاد أن يموت ونحن نحاول إغراقه, وبعدها بقليل حاول رشدي الانتحار. هل حاول رشدي الانتحار ؟ نعم حاول فعلا.      

26

كان أطيب أفراد الشلة,حتى إنه كان يجود بما يملك ومالا يملك ومن أجل ذلك كان طبيعيا أن يوصف  بيننا  بالكريم ,ولكنه كان يلقب بالجحش.جاءت التسمية إثر معركة دامية بين فريق أمل كفر العلو مع شباب منشية جمال عبد الناصر في نهاية السبعينيات .كانت فرقة المنشية مكونة من سيد مغاوري حارس للمرمي وعبد الحميد وجمال عبد الدايم ومحمد هاشم ومحمد عبد الفضيل وأنا ومحمود الكهربائي,وكانت النتيجة 4ـ3 لصالحنا وكعادة منصور كان يمسك ببعض ملابسنا ويلف الملعب لتحميسنا.كانت المباراة تقام علي أرض  عرب غنيم وقبل نهاية المباراة بدقائق كان هناك شبه انفراد بسيد مغاوري حارس مرمانا وللصدفة كان منصور يلف الملعب وسابق اللاعب وفي غمضة عين قطع الملعب من المنتصف وهو يهلل كعادته وأمام اللاعب بالضبط وقع علي قدمه وكأنه اصطدم به فما كان من اللاعب إلا أن وقف ومنصور علي الأرض وضربه بعزم قدمه في صدره فصدر منه ما يشبه العواص. والعواص هو الصوت الذي يخرج من فم الكلب حين يقذف بحجر في مقتل. لم يمض إلا ثواني معدودة وقف بعدها منصور وأمسك باللاعب الذي كان مستعدا لإعادة الضربة مرة أخري ولكن منصور أمسك به بهدوء ويسر ورفعه عاليا وتركه يسقط علي أرض الملعب .تحمس زملاء اللاعب وجروا إلي منصور الذي كان هادي ورزين وأمسك بكل من يدخل إليه ورفعه كزميله الأول وتركه في هدوء  يفرفط علي الأرض .كنا ننظر أليه دونما حركة من أي منا .ويعود ذلك إلي خوفنا الشديد من بدء معركة مع الأعداء سيكون أهم نتائجها بعد إعدامهم العافية ضربنا من آبائنا بعد معرفة الخبر. ولعلم كل منا بأفعال الحلوانة كما يطلقون علي أنفسهم .فهم يتربصون للمعتدي كما يتربصون للمعتدي عليه.ولكونهم بلدة واحدة وعاطلة إلا عن المشاكل ونحن أهالي المنطقة من النازحين من بلاد بعيدة جاءوا  للبحث عن لقمة العيش كما يقول آباؤنا فلذلك يتجنبون المشاكل ومن هنا اكتشف هؤلاء الخونة كما نطلق عليهم  هذة الميزة وصاروا يتكتلون علينا ويأتوا أفواجا علي البيت الواحد. انتهت المعركة في دقائق, فرقة أمل كفر العلو تنام علي الأرض في مساحة 10في 10متركل واحد منهم صاحب إصابة تختلف عن الآخر ومنصور يلم ملابسنا التي تناثرت في المربع الذي ينام فيه فريق الأمل الضائع كما قال جمال عبد الدايم.ونحن  عائدون بالانتصار المستحق والعظيم كان كل منا ينظر إلي منصور نظرة مختلفة لكنها تجتمع في معني واحد ألا وهو الفخر بأسد المنشية كما أسماه لحظتها عبد الفضيل, الذي من أجله سكت بعض المرافقين لفريق الأمل لأنه من كفر العلو مثلهم،القلب الميت هو اللقب الذي قاله سيد مغاوري,أما عبد الحميد فلقد شجعه علي لعب رفع الأثقال لأن طريقته في الرفع جميلة وراح يصف لنا كيف كان يرفع اللاعبين واحدا  تلو الآخر كل بطريقة مختلفة وكأننا لم نكن هناك وشاهدنا بعيوننا كل ما يخبرنا به ثم أطلق عليه لقب  القوة الجبارة.ورغم كل هذه الأسماء التي خرجت من أفواهنا لم يقترن باسم منصور إلا الاسم الذي خرج صدفة من فم  محمد هاشم  وهو يقول له : دانت كنت بتشيلهم زي الجحش وترفعهم فوق بين إيديك وتسيبهم ينزلوا زي الفئران ,ثم سكت برهة وهو ينظر في عيوان منصور ثم خبطه بيده فوق صدره وقال :جحش بجد.جحش بحق وحقيقي .ومن لحظتها وحتى الآن بعد أن أنجب من نادية أخت محمد هاشم ثلاثة صبيان وبنتين وأصبح يمتلك ثلاثة ورش للحدادة والدوكو والكاوتش مازال يحتفظ بذلك اللقب الغريب والذي لم يكن في الحقيقة يمت بصلة إلي ما قام به في ذلك اليوم الذي صار  ندرة نتندر بها علي أي معتدى من تلك البلدة. وإن كان قد أخذ لقب المهندس فصار يلقب بالمنهدس منصور الجحش .
27
كان محمد هاشم قد قرر بعد عدة سنوات من التنقل علي الأعمال أن يفتح محلا لتصليح الأدوات الكهربائية، لم تنف أم محمد الخبر لّما قاله هاني ابن الست أم مجدي حين كانت تشرف علي كل تجهيزات الولادة الاخيره لها التي ستتم خلال ساعات والتي سيأتي علي أثرها احمد اخر اطفال محمد نوح في البيت رقم 61 ,لابد أن هاني قد سمع من ابنها الكابتن محمد كما ينادونه وهو يدربهم ,حين عادت إلي البيت وجدت أن محمدا قد أنزل الشباك الذي كان يطل علي الشارع إلي الأرض .دخلت إلي البيت في هدوء وتبعها الكابتن كما يجب عليها أن تناديه أمام الناس ,وقف أمامها وقال قبل أن تخلع الطرحة السوداء وتلقيها علي الكنبة كعادتها: 
ـ أظن ميصحش  أبقي طويل عريض كدة وأفضل شغال عند الناس ,أنا خلاص اتعلمت صح وهفتح دكان تصليح تليفزيونات وتسجيل وحاجات كده ,وإن شاء الله هتفرج وهتبقى آخر حلاوة بس الدعوات بتعتك يا ست الكل .
كانت تحبه.ليس لكونه ابنها  البكري الوحيد علي بنات ثلاثة,وليس لكونه يحمل صورة مصغرة من وجه رجلها الذي تركها وحيدة وذهب إلي الموت,ولألانها تربت مع أخ وحيد أيضا.كانت تحبه لأنها كانت صغيرة جدا حين وجدت بين يديها طفلا سحب منها اسمها الذي كانت تتيه عشق به.ثم سحب بعد ذلك قلبها وصارت تحب من يناديها بأم محمد,وحين كانت تذهب إلي بلدتها في الدلتا ويناديها أبوها أو أحد معارفها بست الكل كانت تفرح في الأيام الأولي ثم يبدأ غضبها وتقول لمن يصيح عليها اسمي أم محمد ,لقد عشقت ذلك الصغير الذي سلب منها اسمها.
ـ اللي تشوفه يا محمد , بس وحياة النبي ما تفضحنا مع الناس ,يعني اللي متعر فش تصلحه ترجعه لصاحبه علي طول من غير متفتي فيه؟
الكابتن محمد الذي تعلم القليل عن كيفية الإصلاح لم يأخذ كلام أمه علي محمل الجد .فأهل المنشية هم أهله وعشيرته,فعمه هو مؤسس تلك المنطقة وصاحب أكبر نسبة من الأرض والجوامع الثلاثة مازالت تحتفظ بلقبه رغم المحاولات الكثيرة التي تقوم بها بعض الجماعات الجديدة ومنها جماعة الشيخ عاطف مثلا لتغير اسم الجامع البحري إلي اسم جامع السنة المحمدية إلا  أن  تلك المحاولات التي تركزت علي الإعلان  بشتى الطرق .فبداية من شارع زين الدين يجد الزائر أسهم عريضة وطويلة مرسومة علي جدران البيوت بدقة وعناية وخط جميل تعلن للقريب قبل الغريب أن المتجه إلي جامع السنة المحمدية عليه أن يسير في اتجاه الأسهم,وفي نهاية الأسهم التي تلف المنطقة من غربها إلي شرقها من بداية شارع زين الدين إلي شارع 13 وعنده  ينحرف السهم لينهي الشارع ثم يدخل إلي شارع14 وعندها يجد الزائر لافتة كبيره عليها مجموعة منتقاة من الأنوار المدهشة تقول له إنه أصبح الآن بالتحديد أمام جامع السنة المحمدية,لكن الغريب إن الجامع مازال يحتفظ باسم جامع الحاج طه البحري حتى أن محمود ابن الشيخ عاطف حين كان يشارك أطفال منطقته البحرية في حروبهم اليومية والمتكررة مع المناطق الأخرى كان يقول بصوت جهوري للأطفال الذين يحاربهم  
ـ الرجل فيكم يجلنا عند جامع الشيخ طه البحري.
28
الكابتن سكة قديما,أوالباشمهندس محمد عتمان أبو عتمان سكة.الذي يحمل دبلوم المدارس الفنية من الحديد والصلب والذي أخذ لقب المهندس بعد أن أصبح عضو المجلس المحلي بحلوان وأمين شياخة منشية جمال عبد الناصر وأمين الشباب بالحزب الوطني في بداية التسعينات.تعود نشأته إلي كفر العلو.فهو لم يسكن المنشية إلا في بدايات الثمنينات  بعد أن تاه عشقا وغراما بإحسان ابنة أبي سويلم .وبعد محاولات مضنية لإقناع أهله بكافة الطرق من أجل الموافقة كان اخرها وأبرزهها حين جمع كفر العلو عن بكرة أبيها بعد أن استطاع أن يتسلق مئذنة جامع الحلالفة في يوم جمعة .وبعد أن استقر علي قمة المئذنة الملساء وأمسك بالهلال المرشوق في منتصف القبة وراح ينادي علي أبيه ويهدده برمي نفسه إذا لم يستجب لمراده.ولا أعلم إن كان ذلك صدفة أم إنه كان قد خطط له كان الدكتور الوزير ابن كفر العلو يصلي الجمعة بعد أن أقسم يمين الوزارة بعامين في جامع الشناوية الكبير.استمع كغيره من الأهالي بموضوع ابن عتمان أبوسكة.فذهب إلي الجامع القبلي ومعه حشد كبير من الأهل والموظفين بوزارته وهناك التقي بعم عتمان واقنعه بوجوب النزول علي رغبة ابنه بعد أن شاهد أخوته البنات وأمه وهن يصرخن. نزل سكة بعد وعد الوزير له وذهب إلي البيت وارتدي البدلة ومشي بجوارأبيه والعائلة وسيادة الوزيرفي طريقهم إلي منشية جمال عبد الناصر والتي لا يفصلها عن البلد إلا الرشاح.نزل كل الحاضرين علي كلام الوزير الذي وجدها فرصة سانحة لإذابة الجليد بين أهله وبين الأصوات الانتخابية الضائعة منه بسبب العداء المستحكم بين البلدين ومن هنا رفض ركوب العربات الكثيرة الموجودة وأخذ الطريق المختصر بين الحدود ومشي علي الكوبري ودخل المنطقة التي لم تعد جديدة منذ سنوات وصار لها أكثر من عشرةألاف من الأصوات الانتخابية. تم كتب الكتاب بعد صلاة العصر في وجود كل كبراء كفر العلو والمنشية وتعهد الوزير أمام أهل المنطقة في وجود كل العائلات إنه سوف يضع حدا فاصلا ونهائيا لتلك المهازل شبة اليومية علي أبناء المنشية من أبناء كفر العلو  هؤلاء الحمقي الذين يجوبون المنطقة ترويعا وأحكم الخناق علي كبراء بلدته وطلب منهم مراعاة الله في الجيرة ووقف الصغار الذين لا يرجون لمصر الحبيبة أن تتقدم عند حدهم.وختم كلامه الذي قوبل برفعه علي الأعناق مسافة لا تقل عن خمسمائة مترفوق جسد المهندس سكة.ان كان له الشرف أنه ينتمي إلي كفر العلو تلك البلد الطيبة والمعطاءة إلاأنه ومنذ أقسم يمين الوزارة أصبح من حق كل مواطن علي أرض مصر العزيزة أن يدعي إنه ابنه أو أخوه أو أبوه ومن هنا سوف يقتص من ابن كفر العلو كما يقتص من أبناء المنشية إن أخطأ أحد فيهم.لم تمض إلاسنوات قليلة إلا وكان أبو سويلم قد بني الدور الرابع لتسكن فيه إحسان ابنته بعد زواجها من الكابتن  محمد سكة الذي كان قد أخذ ذلك اللقب في بلدته نتيجة عشقه لنادي الأهلي وعدم ترك مباراة واحدة تقام له علي الإستاد إلا وشاهدها وجاءه اللقب إثر تركيز الكاميرا عليه في المباراة الشهيرة بين الأهلي والإتحاد في نهائي الكأس عام 76 وخسارته للمباراة بهدف طلعت الشهير. ومن يومها صار هو المتحدث الرسمي لنادي الأهلي,ليس في كفر العلو فقط ولكنه شمل جميع قري ومناطق حلوان. وكانت الصور الأسبوعيية التي يعرضها علي الناس مع لاعبي النادي هي أكبر دليل علي وصوله إلي المرتبة التي يتمناها كل مشجعي النادي بل وصل به الأمر إلي أنه صار كشافا لذلك النادي ويرجع له الفضل إلي ضم رمضان السيد إلي النادي الأهلي من نادي 36 في نهايات السبعينيات وإن كان أفضل ما قدمه من وجهة نظره هو اكتشافه للتوأم, ورغم كونه لاعبا علي قده حسب تعبير جميع أعضاء فريقي كفر العلو, الف وباء إلا إنه كان دائم الوجود في التشكيلة الرسمية لأي دورة.وكان وللحق نعم الخبير بالخطط التي يمكن اللعب بها في كل مباريات الفريق حتي أصبح هو الكوتش الرسمي لفريق أمل كفر العلو . تغيرت أحواله تماما بعد وقوعه في أسر الفاتنة إحسان ذات يوم وهومحمول علي آكتاف شباب  الأمل  بعد فوزهم بدورة المنشية الرمضانية. كانت تقف في البلكونة تشاهد ذلك الفجور المطلق من أبناء كفر العلو باحتفالهم بسرقة الكأس من أخيها الذي كان أحد أعضاء فريق المنشية وجاء منذ قليل محمولا علي الأعناق بعد إلتواء قدمه في المباراة التي لم ينته وقتها الأصلي نظرا لدخول مشجعي كفر العلو إلي أرض الملعب بعد دخول الهدف الرابع في مرماهم وكانت النتيجة قبلها 3ـ2 لصالح أبناء محمد هاشم الذين أصيب أكثرهم بإصابات مختلفة وسرق منهم الكأس ومن فجورهم راحوا يحتفلون بالكأس المسروقة في ذات البلد التي سرق منها . انتظرت حتي كان الموكب تحتها بالضبط ورمت الماء الساخن عليه هو والمشجعين الذين راحوا يرشقون البلكونة بكافة أنواع الطوب. وقف ينظر إليها قبل أن يري الطوب ينهال عليها فدخلت مسرعة.حاول تهدئة ابناءه والمشجعين لكنه فشل لمدة لاتقل عن عشر دقائق كان خلالها يجري من شارع إلي شارع ليردالإعتداء علي بيت من وقع في هواهها رغم إصابته ببعض الماء الذي لم يكن ساخنا جدا. في اليوم الثاني أرجع الكأس إلي محمد هاشم طالبا منه أن يلف مع فريق المنشية للاحتفال معهم بالكأس التي سرقت منهم .ومالم يعرفه أحد أن محمد سكة كان قد اشتري كأسا علي حسابه وذهب بها إلي  قريبه محمد هاشم كابتن فريق المنشية وحدث ما سبق ذكره.أحست إحسان بذلك الهجوم العنيد من الكابتن سكة  .كان قد مضي علي رميها للمياه الساخنة أكثر من سنة ومع ذلك مازال ذلك الهمجي يرابط علي الناصية وكثيرا ما يمر من تحت البلكونة في انتظار ظهورها.لقد تم عقابها علي يد أبيها وأخيها علي التحرش بالأوباش ولولا ستر الله لكان لابد لهم من ترك المنطقة نظرا لكونهم بلا عائلة وبلا أهل.أخيرا استقر رأيها علي النزول بعد إخفاء السكينة في صدرها وليكن ما يكون.لم تكن تعلم أن الكابتن قد هام  بها وكل ما يطلبه هو الرضي وليس العراك.وقفت أمامه وهي تضع يديها علي صدرها في انتظار أي حركة غدر بعد أن تتبعها طوال الطريق إلي المشغل الذي تعمل به طوال عام. نظرت إليه وهي تحاول أن تكون طبيعية رغم الماء السائب من تحت إبطيها وارتعاشة القدمين.
ـ نعم ياأستاذ؟ إيه الحكاية ؟.عاوز مني إيه,أنا مكنتش أقصدك أما رميت المية السخنة بتاع القرنبيط.وبعدين الموضوع خلص بقاله يجي سنة وزيادة  والحمد لله.ماشي ورايا بقالك شهور ليه ؟مفكر تقدر تضربني.لعلمك أنا أقدر علي عشرة من عينتك.ثم أخرجت السكينة من صدرها وأضافت.اتفضل لو عاوز تعرف.
 بهت تماما وأحس بمدي كرهها له فنظر في الأرض قليلا ثم  جمع شجاعته وقال لها وهو يحاول إخراج الكلام بسرعة حتي لا يختنق.
ـ تتجوزيني ياآنسة إحسان؟ 
كانت الكلمات قليلة ومفهومة رغم سرعته في إلقاء حمله مرة واحدة وكأنه يتخلص من شئ يكبل روحه.تركت السكينة تسقط من بين يديها فما كان منه إلا ونزل إلي الأرض وحملها بخوف وحب وأعطاها لها.كانت قدماها قد زاد مقدار ارتعاشها والماء السائب في الطريق لظهوره علي قماش الفستان وهي تمسك من يده الضعيفة السكينة التي ظنتها تحميها منه. هي لم تعرف ماذا قالت له. لكنه هو حفظ ما قالته عن ظهر قلب.ارتعش وهو يصافحها ويمضي يغني لحنا قابلته والأشواق في عينيه  .سلم وخد إيدي في إيديه .ولمدة ست سنوات ظلت تلك الارتعاشة والأغنية هما كل ما أمسكهم في الحقيقة من إحسان قبل أن يدخل بها في بيتها بالمنشية؟

29
أخيرا انتهي منصورمن ضبط الباب الصاج بعد محاولات كثيرة كان خلالها محمد هاشم قد اضحك عليه طوب الأرض ,رفعه وأنزله مرتين ثم قال لهاشم :
 أهو بقي زي الحلاوة ,علي الله يجعل في وشك القبول .                                                
 ـ الحلاوة دي تبقي بتاع الست الوالدة يا جحش ,أما حكاية القبول فدي علي الله فعلا ياباشمهندس
 ـ .ربنا قال اسعي ياعبد وانا اسعي معاك .                                                                         
 ـ طول عمري وانا بقول عليك جحش .                                                                          
 ـ وانت أخويا الكبير.                                                                                            
   أمسك محمد بالباب ورفعه وأنزله عدة مرات سريعة,أمسك منصوربيده وهو يضحك ويقول      
 ـ مش بقولك حمار ,انت عاوز تبوظه ؟,الجبس لسة سخن وممكن يفلق يابو جاموس.                                    دخلا إلي البيت بعد دعوة  فايزة  للغذاء المعد, وضعت الطشت  وراحت تصب الماء  علي يد منصور,من بعيد كانت عيون أم محمد تتابع منصورالذي كان قد قرأ فاتحة فايزة منذ ما يقرب من سنة,جاء صوت محمد الذي خرج من الحمام وهويقول :
ـ انت بتغسل ايه بالضبط يامنصور؟ وانتي يابت إرميله الفوطة وحضري الطبلية أنا ميت من الجوع .                                                                                                    ابتسمت  فايزة وهي ترمي بالفوطة علي رأس منصوروتدخل مسرعة لتأتي بالطبلية, حين جلسوا جميعا توجهت أم محمد بالكلام إلي منصورخطيب ابنتها وقالت له :                                 
  ـ والنبي يا روح خالتك  توصى أخوك محمد إنه مايفضحناش مع الناس ,إنت عارف إن أبوه الله يرحمه كان له هيبة عند الناس وهو ده اللي عايشين بيه لغاية دلوقتي وكمان مينساش إن عمه الحاج طه الله يرحمه هو اللي أسس المنشية يعني عيب يفضحنا بعد العمر ده كله.
 كانت تتكلم بخوف علي سيرة زوجها مما جعل عيونها تمتلئ بالدموع. ترك منصوراللقمة ونظر إلي خالته أم محمد  ثم مر بعيونه علي وجه محمد الذي أخفي ابتسامته في معلقة أرز دفسها في فمه,استقرت عيونه في عيون فايزة زوجة المستقبل القريب التي راحت تشاركه خوفه الظاهر من التعليق علي كلام أمها استجمع أفكاره وقال : والله يا خالتي ولا ليكي عليّ حلفان أنا أول ماقالي علي حكاية المحل قعدت أوصيه وبعدين ماهو شايف أنا فاتح الورشة علي إيديه وشايف بتعامل إزاي مع الناس فربنا يوفقه إدعيله انتي بس وإن شاء الله ربنا هيرزقه علشان هو ابن حلال.                                                                                              
 ضحك محمد وهو يري علامات الثقة والهدوء التي يتكلم بها منصور, فقالت أمه :
ـ أهو من دلوقتي بيضحك علينا ومش فاهم الكلام , ثم مالت علي رأسه وأضافت : اضحك علينا يابني بس بلاش تضحّك علينا الناس .                              
رمي محمد بالملعقة وقال بقرف
ـ انتي خايفة علي الناس ,قطيعة الناس واللي جابوهم , وبعدين ملقتيش غير الباشمهندس الجحش وتوصيه يديني نصايح.ثم نفض يده وقام وجلس علي الكنبة وأشعل سيجارة. اغمض منصورعيونه عن كلمات صديقه الجارحة وقام وجلس بجواره ولكن محمد قال له :
ـ اقعد خلص طفح وبعدين نكمل كلام , وبعدين ياروح أهلك فايزة هي اللي عاملة الأكل, دخلت فايزة بصينية الشاي وضعتها علي التربيذة وجلست علي حافة الكنبة بجانب أمها التي كانت تقول لابنها:
 انت زعلان من اللي بينصحك . يابخت من بكاني وبكي علي ولا ضحكني وضحك الناس علي, وبعدين أنا قلت قدام حد غريب علشان تتقمص كدة وتسيب الأكل وتولع المحروقة دي,
 لم ينبس محمد بكلمة وظل متجهم الوجه .فقال منصور
ـ تصدق وتآمن بالله أنا طول عمري بقول عليك حمار وأنا بضحك ودايما برد بيه عليك لم بتقولي ياجحش , لكن ده أول مرة اكتشف إنك حمار بجد ,حمار فعلا, حمار بحق وحقيق. زعلان من خالتي علشان قالت الكلام قدامي ,طب هو أنا غريب ,بلاش جوز أختك باعتبارما سيكون إن شاء الله , لكن احنا مش اكتر من الاخوات ,انت فعلان حمار ,
ـ حمار حمار, انت عجبتك الكلمة ياخول يابن الكلب. وبعدين مين قالك إني زعلان علشان أمي اتكلمت قدامك؟  .أنا زعلان علشان طول عمرها مصغراني كده .
ضربت الأم علي صدرها وقالت:
ـ يقطعني ياضنايا إن كنت أصغرك ,دأنت سيد الناس وعلشان كدة خايفة عليك , 
كانت تتكلم بلهجة استعطاف وكأنها ابنته لا أمه ثم وقفت وطبطبت علي ظهره وحاولت أن تقبل رأسه ولكنه تملص من تحت يدها فقالت له :أجيب الأكل بقي؟ ,فرفض. فحاولت الكلام ولكن دموعها سبقتها فجلست علي الكنبة بجواره وهي تقول:
برحتك ياضنايا ,ثم أكملت بصوت مبحوح ,يارتني كنت خرست ولا كنتش قلت الكلام اللي زعلك ده وحرمك من الأكل, 
أحس محمد بمدي قسوته علي أمه فقال بصوت متهدج :
ـ خلاص ياست قولي للهباب اللي قاعدة تسبل للجحش تجيب الأكل, خجلت فايزة ومنصور ولكن الأم وقفت مسرعة دون أن تعير كلماته أدني ملاحظة وقبلته فوق رأسه وقالت:
لا وحياة غلاوتك ماحد مسخن الأكل وجيبهولك غيري. ثم تحركت مسرعة تاركة البشمهندس منصور الجحش ينظر إليه في حنق ظاهر 
30
لسنوات عديدة ظل يفكر في الكلمات التي قالها لسعد وهو يصعد العملاقة.كانت الكلمات قليلة ولكنها كانت تشير إلي ما سوف يحدث,فمن أين أتت ؟ وهل كان يعرف أن سعدا  ابنه الوحيد ومنفذ أحلامه ـ التي ضاعت بضربة من ضربات القدر ـ سوف يسقط من فوق النخلة حين يتم مهمته ,وهل كانت مهمته هو ,إذن كيف يري كل يوم تلك التجاعيد التي تتراكم فوق وجهه,في حين إن صورة سعد المعلقة هناك فوق الحائط لم تزل كما هي؟ لأيام وشهور وسنوات ظل يضيف الفكرة تلو الفكرة,هو يعرف متي بدأت  فكرة أن الكلمات التي قالها لسعد وهو يصعد فوق النخلة كانت هي المحرض الأول والأساسي علي سقوط سعد.كان قد مضي علي موت سعد عشرون يوما حين شاهد للمرة الثانية مشهد طلوع سعد للعملاقة, ورغم أن الرؤية كانت لها رسالة إضافية لما بعد السقوط.تلك الرسالة التي جاءته حين كان ينام في حجرة سعدـ التي أصبحت مكانه الأثيرـوشاهد المشهد مرة أخري حتى سقط سعد من فوق النخلة وحين ذلك سمع صوت سعد يأمره أن يقوم ويطفئ اللمبة النيون التي تنير الحجرة,فتح عيونه فوجد اللمبة مشتعلة فقام وداس علي المفتاح وعاد إلي السرير وأغمض عيونه وشاهد لدقائق موقع سعد في الجنة,وشاهد أنوار الجنة أيضا وكانت أكثر من رائعة حتى إنه نسي ذلك المشهد تماما بعد أن فتح عيونه من شدة الأنوار الربانية ,حاول لأكثر من ساعة أن يعود  إلي حلمه ولكنه قام في النهاية حين استمع إلي آذان الفجر الثاني, توضأ وخرج إلي الجامع وهو يحاول تذكر الأنوار لكنه فشل في القرب منها مرة أخري, أيقظ أم سعد بعد أن عاد وهو يحمل فوق يديه الإفطار,قامت وهي تلومه علي عدم إيقاظها لصلاة الفجر حاضر. توضأت وصلت وأعدت الإفطار ودخلت عليه في حجرة سعد التي صارت مكان نومه وإقامته في البيت منذ رحيله.كان يمسك بالمصحف بين يديه لكنه كان مغمض العينين ولا يشير وجهه إلي القراءة, وضعت يديها علي ظهره فأفاق كمن يفيق من غفوة فقالت له :
ـ هو إنت غفلت يابو سعد؟
ـ ابدا
ـ ابدا إزاي دانت محستش بي واتنطرت لما إيدي جستك
ـ اقعدي يام سعد 
ـ خير. مالك
ـ خير إن شاء الله. هو بيجيب لينا إلا الخير؟. قالها بحب حتى إنه كاد يبكي وهو يؤنب نفسه علي لحظات تفكيره في قضاء الله,مشت بيديها علي يد الرجل الذي أغمض عيونه علي ماء يحاول مغافلة رجولته فهز رأسه وقال 
ـ شفت سعد . وبيسلم عليكي
ـ كان حلو ياخويا
ـ ياه يارئيفة.هو حلو بس ؟. ده ربك كرمه آخر كرم
ـ يعني كويس كده.وشكله كان عامل إزاي ؟. ولابس ايه؟ ومبسوط ولا لا؟.
 ـ خدي نفسك يام سعد بسم الله عليه,ساكن قصر وعنده جنينة كبيرة قوي النور فيها ..
ـ كمل ياحاج. مالك ؟
ـ نفسي أوصفلك النور بس مش عارف.عارفة نور الصبح ونور الضهر لاتنين لما يتجمعوا مع بعض ؟ يمكن يطلع نور قريب من النور اللي شفته مش عارف.
ـ مش عارف إيه؟ المهم هو كان عنده قصر كبير وجنينة وفرحان ومبسوط كده؟
ـ أيوه
ـ بس إزاي ينبسط وهو بعيد عن حضني؟
ـ اذكري الله 
ـ أنا قصدي إني عاوزة أروح له
ـ ربنا يوعدنا ويجعل يومي قبل يومك
ـ سيبك من يومي ويومك. أنا عارفة إني هروح له قريب,أنا عاوزة أعرف يعني هو رادد كده ولا لسه عصفور زي ماكان؟ 
ـ لا ده بقي حاجة تانية خالص
ـ إزاي ؟
ـ بسم الله ما شاء الله بقي طول بعرض والتفاحة اللي في زوره اختفت خالص ومبقتش  تبان لما يتكلم 
ـ ياحبة عيني يابني, ده كان بينكسف منها قوي وكان بيقولي امتي اتخن وتروح التفاحة  مني ؟ ,وكان نفسه موت يربرب كده علشان متبنش
ـ الحمد لله اطمنا عليه .عقبالنا يارب.
ـ يا رب يا حاج بس أنا كنت مطمنة عليه .أنا مربياه كويس, وإنت كمان علمته طريق ربنا من صغره بس قولي بقي الرؤية من الأول للآخر.
ـ أبد أنا كنت واقف في نفس مكاني وإبتديت أشوف سعد وهو لسه   بيمسك  صورة الزعيم وبيعلقها في رقبته  وبيطلع  النخلة لكن الغريب يام سعد إني كنت عارف إنه مات يعني أنا كنت عارف إنها رؤية ورغم كده  قلت نفس الكلام اللي قلته يوم ماوقع 
ـ كمل ياحاج .
ـ تصدقي يارئيفة  إني حاسس دلوقتي إني السبب في موته.
ـ استغفر الله العظيم. سم الله وابعد وساوس الشيطان دي أعمار.
ـ مانا عارف بس فيه أسباب وأنا كنت السبب
ـ أعوذ بالله من الشيطان الرجيم 
ـ أنا قصدي  إن كلامي هو اللي خلاه يطلع النخلة ,يعني أنا لو مشجعتوش بالكلام كان زمانه معنا دلوقتي .
ـ استغفر ربنا يابو سعد وصلي علي النبي .
ـ استغفر الله العظيم وصلي الله عليه وسلم
ـ أيوه كده كمل بقي.
ـ وقع سعد زي ما حصل بالضبط وهب نادي علّيّ وقاليّ ـ أقوم اطفى النور يا باعلشان تقدر تشوف كويس ـ فتحت عيني لقتني ناسي النور فعلا . قمت طفيته ورجعت علي السرير تاني وغمضت عيني لقيت سعد بسم الله ما شاء الله لابس أبيض في أبيض وقاعد في قصر متعرفيش أوله من آخره  وقاعد معاه ناس كتير وهو بيكلمهم وقدامه صواني مليانة من خيرات ربنا.ومعه ولدين صغيرين قالي إنهم ولاده .شويه وطلعني علي الجنينة وكانت مليانة بشجر الفواكه ألوان وأشكال وبصيت للنور مش عارف عنّيا مقدرتش عليه ففتحت  ومشفتش حاجة  تانية بعد كده. قعدت مغمض وأنا بسمع الآذان الأول للفجر وأنا بردد  وراه يمكن ربنا يكرمني وأرجع تاني لغاية آذان الفجر الثاني قمت وتوضيت ورحت الجامع  وصليت وأنا مش شايف غير بقايا النور وقعدت لغاية الصبح ماطلع رحت جبت الفطار  وجيت ولغاية دلوقتي النور مش عاوز يروح من عيني رغم إني مش فاكره .
 لم تمض  إلا  أيام  قليلة ورحلت زوجته كما قالت. لقد قالتها له دون أن  ينتبه.وحين استعاد الجملة  مرة ثانية كان قد مضي عليها في القبر أكثر من شهر. كانت تقولها بثقة  ,من أين أتت لها كل تلك الثقة؟ ولماذا لم ينتبه إليها؟ وكيف استعاد كل ملامح وجهها وهي تقولها ؟.ـ سيبك من يومي ويومك,أنا عارفة  إني هروح له قريب ـ كانت تقولها وهي موقنة .تقولها بحس الواثق.  الواثق كل الثقة بما سوف يحدث. هكذا عاد مرة أخري إلي الثقة التي كانت تتملكه وهو يقول لسعد بصوت بدا كصوت جنرال عليم بكل أحوال الحروب:
ـ اطلع يا سعد. 
. هل قالها بثقة. ؟ لقد شاهد نفسه في الرؤية وهو يقولها .لقد كان يقولها بثقة .هكذا قال لنفسه ومن يومها حتى الآن رغم مضي اكثر من خمسة عاشرة عاما لم يترك ولو مجرد خاطر يؤكد به فكرته إلا واستعان به كما يستعين بالصلاة علي شيطانه المفكر.




31
نفسي أرفض  شيئا واحد وأصر عليه يوما أو يومين من غير مارجع في كلامي, قالها ونظر للبعيد.كنا جالسين في الشقة ندخن الحشيش,كانت طريقة (الدكتور) التي نشرب بها طريقة قاتلة,كنا جميعا جديدين في تلك الطريقة التي عرفها عبد الحميد في عمله مع المعلم أبو تامر ,كانت الطريقة عبارة عن كوب زجاجي موضوع علي حافته قطعت سلوفان ومن المنتصف موضوع خابور الحشيش المثبت في دبوس وعلي الجانبين هناك فتحتان  واحدة منهما مسدودة بقطعت ورق والأخري متروكة لعدم إطفاء خابور الحشيش ,ومن خلال الفتحة المسدودة بالورق يسحب ما يتراكم من الدخان ,ولهذه الطريقة قوتها المعروفة عند مدخني الحشيش ,ولها طريقتان في السحب ,إما عن طريق الفم أو الأنف كل حسب رغبته وقدرته ,كان منصورقد أخذ الجبدة الرابعة في هذة السهرة وعاد برأسه إلي الوراء ثم أخرج النفس من الأنف ثم من الفم  وقال جملته وذهب للبعيد,كان وجهه جميلا ومتسامحا مع كل الأشياء.كان ينظر بحب لذلك البعيد الذي ينظر إليه,كان يبدو متصالحا مع الحياة كما كان ينبغي لطفل صغير شرب كمية مشبعة من الحنان .مضي بعض الوقت وكل منا ينظر إلي منصوروينتظر دوره في الدكتور حين قال محمد هاشم المقطع مرة أخري ثم هز رأسه وقال لمنصور 
: شيل منه يوم أو يومين ,
حين ذلك  قال منير
: هو إيه الي نشيل منه يوم ولا يومين,
 ضحكنا جميعا علي منير الذي كان مازال يخرج من أنفه دخان جبدته الرابعة. 
ـ اتلهي انت . هكذا قال منصورلمنير ثم قال لهاشم
ـ والله انت عندك حق ,وأضاف , نفسي أرفض شئ وأصر عليه من غير مرجع في كلامي. وهز رأسه كمن تأكد له اكتشاف الحكمة بعد عمر طويل,انت فعلا عندك حق ياهاشم برافو عليك.
ـ بس انت كدة شلت واحد كمان ياحمار .
 قالها منير وهو يرقد علي جنبه من الضحك الذي أصابنا جميعا بما فينا منصور,
ـ واحد إيه الي شاله يابن ال...؟
ـ مش هوفي الأول قال نفسي أرفض شئ واحد وأصر عليه من غير مرجع في كلامي  يوم أو يومين صح  ؟. وبعدين ابن الفركوكة هاشم قاله شيل يو م أو يومين  بس,  هو بقي شال واحد كمان وقال نفسي ارفض شئ وأصر عليه صح ولا لأ يابهايم ؟
.كان يريد أن يؤكد لهم جميعا إنه لم يطر بعد وإنه أكثرهم فوقان بعد أن ضحكوا عليه واتهموه بالطيران في بلاد الواق واق عند المقدس  بطليموس  كما قال له جمال عبد الدايم  حين سأل عن الشئ الذي نشيل منه اليوم أو اليومين,
ـ ايه الفكاكة دي يابن القديسة تريزة ,خرجت من فمي وأنا أري علامات الإبهار في عيون الشلة.
ـ من عند الست نفسية يابن القصير.
أمسك منصور(بالدكتور) الذي كان علي موعد معه وقال 
ـ مني ليك ياد يامنير,علشان انت تستاهل تطير في صاروخ.
سحب منير الجبدة من الأنف للمرة الخامسة وأعاد رأسه إلي الوراء في زهو وخيلاء ثم قال لمنصور
ـ مية مسي ياعم منصور.قولي بقا البق اللي انت كنت بتقوله علشان انا نسيته؟ 
 ضحكنا علي قفشة منير. ولم يلتفت منصورإلي ذلك وقال:
ـ نفسي أرفض شئ وأصر عليه من غير مرجع في كلامي.وظهرت في عيونه نظرة حنان وحب وثقة لكل شئ.
ـ ايه بقي اللي انت نفسك ترفضه وتصر عليه يوم واحد؟
لم ينتظر هاشم الإجابة وقال موجها الكلام إلي منصور
ـ ايه يابن ال... ,متكونشي مفكر نفسك قلت حكمة ولا شعر.عمال تقول في الكلمة الخايبة اللي بتقولها علي الفاضي  والمليان, وكمان بيقلك ياعم منصوروانت تديله دورك والله يابن الجحش مانت شارب تاني طالما انت بتجبي قوي كده,  
ضحكنا جميعا ووجم منصور,كان كل منا يعرف الآخر ومن أجل ذلك ضحكنا كعادتنا وتجهم منصورعلي غير عادته حتي أوقفنا الضحك. مرات قليلة ونادرة هي التي يستمر فيها تجهم منصوربعد ضحكنا.فهوأرحمنا جميعا والصدر العطوف لكل  ذلاتنا معه,كما إنه الممول الأول لشلتنا,ثم إنه قبل ذلك وبعده غفر لما دون ذلك.فلماذا لايقول كعادته : القافية حكمت وانا اللي جبت التهزيق من اللي يسوي واللي ميسواش لنفسي  ويشير كعادته أيضاعلي هاشم ؟. وحين ذلك كانت تمر الإساءة  له بغضب علي أنفسنا وكل منا يروح يؤنب نفسه علي الاشتراك في الخطأ ويروح هو في تلبية بعض الخدمات المجانية مع معاودة التهرييج حتي لايجعل أحد يفكر في تأنيب ضميره. إن ماقاله في الحقيقة لم يكن حكمة أو شعرا,ومافعله هاشم معه هوأهم ما يميز العلاقة بينهما  منذ كانوا صغارا.فهما يشبهان إلي حد بعيد القط والفأر.منصور هو القط ذوالجسد القوي وهاشم هو العقل الكبير ذو الجسد الصغير.إلا أن هذا الجسد لا يعمل منذ عشر سنوات علي الأقل.هذا الجسد العملاق لايعمل منذ أن رفع بعد العصر ستة بهائم من أمل كفر العلو وتركهم وثلاثة منهم تم تجبيسهم والآخرون ظلو ا في بيوتهم عشرين يوما علي الأقل دون حركة وعند المساء كان بيت الحاج محمد كوتش أبو منصورمحاصر بأكثر من نصف كفر العلو,ولأسابيع كثيرة ظل هذا الحصارالمسائي قائما حتي تمت معاقبة منصوروأهله كما يجب من وجهة نظر قاطني كفر العلو وللحق إنهم لم يرجعوا إلا بعد أن خربوا  ورشة الكوتش وورشة الحدادة وكسر ساق عم منصور واسر منصورنفسه في موقعة الرشاح التي سقط فيها اسير لمدة 26 ساعة ولما لم يجد الحاج محمد كوتش أمامه من سبيل إلا إبلاغ عائلته في دمنهور فجاءوا وحرروا  منصورفي معركة شال العمدة. سقط في تلك المعركة شال العمدة علي الارض فسمية بمعركة شال العمدة.كان منصورقد واعد الله  أن يفعل الخير إن نجاه الله من  جنود أبرهة. هل بالفعل واعد الله وأبر وعده؟ لم تكن بالتأكيد هي الفعلة الأولي.فكثيرا ما واعد الله عز وجل إن رفع عنه الغمة لن يعود مرة أخري.ولكن الهدي هدي الله كما يقولون وكما حدث بالفعل.لقد هداه الله طيلة السنوات العشر الماضية معنا جميعا علي كوم,ومع محمد هاشم علي كوم آخر,فطيلة طفولتهم لم يكن يمر يوم دون أن تحمل أم محمد الداية وزوجة الشهيد هاشم أخو الحاج طه مؤسس المنشية ابنها محمد وهو إما مجروح أو مضروب إلي بيت الحاجة أم منصورالتي لم تكن تعرف سر تلك العداوة الظاهرة لابنها مع هاشم .كثيرة هي العلق  والتعليق في السقف التي احتملها منصورمن أجل محمد هاشم .وحين هداه الله انقلب الحال تماما .كان منصوريحب هاشم ليس لكونه أخو عروسته فقط ولكنه لكونه هو الوحيد من الشلة الذي وقف معه في المشكلة التي تسبب فيها وكاد أن تترك فيها الأسرة المنطقة.كنا جميعا قد آثرنا الاختباء أو علي وجه الدقة استجبنالتلك التحذيرات من آبائنا وأمهاتنا بعدم الدخول في مشاكل مع كفر العلو وبالطبع بعدم الوقوف مع عائلة منصورفي الغارات اليومية التي يقوم بها شباب كفر العلو رغم إننا لو تكاتفنا جميعا لكان أفضل لنا .فما منا الا واردها حسب قول الشيخ قاسم ابن الحاج طه وابن كفر العلو أيضا. وعلي الرغم من كون هاشم ينتمي إلي تلك البلدة إلا أنه ناصبهم العداء ظاهرا فهو الوحيد الذي كان يخرج لهم حين يهلون في المساء وكان يساعد أسرةالحاج محمد كوتش في إخماد بعض الحرائق وتنظيف الطوب من آثار العدوان كما إنه كان يشارك منصورفي تحضير العتاد اللازم للمعركة المسائية والخوض فيها ولا يتورع عن ضرب أقاربه وكادوا أن يفتكوا به ذات مساء ولولا سترالله وصوت خرج من بين الشباب الذي كانوا  يتربصون لمنصور في الظلام لكان محمد من الأموات الآن،وحين أراد البعض منهم ضربه تذكر مكانة عمه وأبيه فتركه ومضي بعد أن شتمه محمد بكل جدوده السابقين واللاحقين دون أن يرفع ذلك الهمجي الذي يستطيع لزق محمد علي الحائط رأسه عن الأرض . كان سؤال منير مازال يحتل المكان رغم عدم الإجابة عليه. ماهو الشئ الذي يرفضه منصورويريد الاستمرار علي رفضه.إن حياة منصورالآن هي أجمل حياة بالنسبة لنا جميعا .فلقد ترك له أبيه ورشة للكوتش وأخري للحدادة وبيتا من أربعة أدوار وقطعة أرض فضاء في شارع زين الدين مساحتها 250 متر والناس جميعا تعامله بصفته مهندسا رغم إنه خريج دبلوم الحديد والصلب.وهوبطل الشركات في رفع الأثقال وله أكثر من صورة تحت زجاج مكتبه وهو يصافح فيها وزير الشباب ومحافظ القاهرة وبعض محافظي الإقليم.وفي صدر الورشة أكثر من درع عبارة عن علم مثلث من القماش مكتوب عليه اسمه بخط جميل.وفوق ذلك فهو الوحيد الذي سيتزوج بنهاية العام في شقة  من أربع حجرات وبلكونة داير مجهزة بكل الكماليات هذا بخلاف إن فايزة من أجمل بنات المنطقة إن لم تكن أجملهم علي الاطلاق بعد شهيرة. فما الذي يريد أن يرفضه ؟ .كان تفكرينا ينصب في هذا السؤال وفي نفس الوقت علي الشرر الذي يخرج من عين منصور.رويدا  رويدا سمعنا جميعا بما فينا محمد الذي انسحبت من علي وجهه علامات الزهو والخيلاء بالنصر الذي حققه كعادته  علي منصوروحل محلها نظرة المتساءل.تلك الجزات الخفيفة من فم منصور.كان يجز علي أسنانه وكأنه يأكل قطعة زلط تحدث صوتا مرتفعا.وقف  الدكتور احمد الذي لا يشاركنا شرب الحشيش وجلس بالقرب من منصورووضع يده علي كتفه ثم حاول أن يمسك بوجهه بين يديه.هذا ما أحسسنا به,لكن ما شاهدنا كان شيئا مختلفا تماما.لقد تم المشهد في لمح البصر.لحظة عابرة ويد احمد في الطريق لاحتضان وجه منصور.  . احمد مكوم علي الأرض أمامنا مسطح بطوله الفارع ووجهه يخرج منه ما يشبه نافورة دم وبقايا النظارة علي الأرض والآخر مغروز في حاجبه.ما الذي حدث بالضبط؟ أتصور المشهد هكذا.يد احمد في الطريق إلي رأس منصورليهديء  من حركة أسنانه التي تخرج صوتا حادا. احتكت بوجه منصورففكر إن احمد يضربه مثلا فضربه بقبضة يده.وماأدراك ما قبضت يد منصور؟ يسأل عن ذلك خبير ألا وهو عماد الأطرش الذي أخذ لقبه بعد مشادة مع فايزة خطيبته. هذا هو المشهد من وجهة نظري ونتيجة للتطور المنطقي.ولكن أي منطق في لمحة البصر التي شاهدنا خلالها  احمد يسقط علي الأرض فاقدا للنفس طول الطريق الي حلوان.
32
ـ اسمع يابني أنا مقدرتش إمبارح أكلمك قدام أبوك وأعمامك وسيادة الوزير, اللي شرفنا. لكن اللي أوله شرط آخرته نور. انا ميعجبنيش الحال المايل.إذا كنت مصمم علي تكملة المشوار معنا يبقي لازم تغير حياتك خالص.يعني حكاية الفلوس اللي إنت بتصرفها علي الكورة وكل يوم تنطيط وري النادي بتاعك ده مش هيفتح بيت ,وأنا زي مانت شايف رجل علي قد حالي وعندي ستة غير إحسان  ,وكلهم في التعليم .يعني محتاجين شئ وشويات.وربنا يقدرني عليهم,فمن الآخر علشان نبقي علي نور,أنا جبت حاجة المطبخ وإحسان شغالة وإن شاء الله علي ماتيجوا تخشوا تكون قدرت تجيب  اللي ناقصها.ولكن بنتي مش هتخش في كفر العلو.وده آخر كلام عندنا علشان تكون عارف.
هكذا استقبله عمه أبو سويلم فلم يدر بماذا يجيب عليه.مضي بعض الوقت وهو يحاول أن يفكر فيما لابد يقال بخصوص تركه لتشجيع النادي الأهلي ,وتركه لتدريب نادي أمل كفر العلو ,أخرجته أم إحسان من لحظات التفكير التي طالت وقالت له:
ـ عمك قصده إنك تشوف مصلحتك وتسيبك من  لعب الشباب اللي لا يودي ولا يجيب, إنت خلاص بقيت مسؤل عن بيت وإن شاء الله ربنا يرزقك بالعيال.وبعدين إيه اللي واخده من حكاية الفرجة من الإستاد اللي بيقوله عليه.مش مصاريف علي الفاضي,وكل قرش إنت أولي بيه,وبعدين عمك إمبارح فكر في فكرة حلوة قوي.الدور التالت مش مستفيدين منه بحاجة,شوية الطيور  ممكن نعملهم عشة تحت بير السلم ونوضبلك شقة علي مزاجك,وبسم الله ماشاء الله البيت مساحته كبيرة ييجي .وقبل أن تستغرق في التفاصيل أوقفها الحاج أبو سويلم وأكمل هو:
ـ الشقة دي هتكون بعقد إيجار لإحسان وأي قرش هتوضب بيه يتكتب وبعد أما تخلص نتفق علي الإيجار ونخصم  النص من الفلوس اللي إنت صرفتها لغاية منخلص.علشان البيت ده بتاع العيال .يعني زيك زي الأستاذ خطاب اللي ساكن في الدور الأول.  
كانت الخبطات سريعة وحاسمة فلم يجد أمامه غير الاستئذان بعد أن أنهي أبو إحسان كلامه بإعطائه فرصة لمشاورة أهله قبل أن يرد عليه .علي أن يرد في القريب حتي يعمل حسابه علي شئ آخر إذا لم يعجب كلامه العائلة  . في الطريق كان يفكر في كل كلام عائلة نسيبه ومجموعة الطلبات التي كان أكثرها غما وحزنا علي نفسه هو ترك النادي الأهلي.هل يترك معشوقته الأولي والأخيرة من أجل إحسان ؟ .لقد كان المطلب من الجور بحيث أنه لم يفكرفيه أبدا قبل الآن .هل يترك كل مجده من أجل ذلك الرجل الذي لا يعرف كيف يعامل واحدا مثله يحمل كل أحلام العائلات الكبيرة في التقرب إليه وتتمني أن تزوجه إحدي بناتها.ولكنه القلب ذلك القذر الذي أوقعه في قبضة من لا يرحم .لم يفكر في موضوع الشقة علي الإطلاق.ويعود ذلك إلي كلام أبيه الذي لا يعرفه أبو احسان والذي قاله أمام الوزير:
ـ إذا كان مصمم سعادتك علي الجوازة دهيه فلازم يعرف إنه ملوش عندي حاجة,وأنا مبظلموش ياباشا حقه الشرعي في الميراث هياخده بس بعد أما أموت,أنا اللي يكسر كلامي يعتمد علي نفسه,وده ميزعلش حد.هو اختار فيتحمل نتيجة اختياره.طالما هم شرينه زي مانا سمعت يبقوا بالمرة يشيلوا الجمل بما حمل  ,يعني ياخدوه علي بعض.إذا كان في كلامي غلط سعاد تك قولي إنت برضه راجل محترم ومتعلم ووزير,يعني مش عيب واحد جاهل زي يتعلم منك , ومتتكسفش من  شيبتي.ولحظتها لم يدع محمد وقت لرد سيادة الوزير وقال لإبيه أمام الناس .
ـ وأنا موافق يابا ,وراضي بحكمك.بس لي رجاء .
ـ قول يامحمد يابني . هكذا خاطبه الوزير.
ـ إنه ميحرمنيش منه ومن إخواتي وأمي.حين ذلك دمعت عيونه ولم يكمل ماكان يفكر فيه من إضافة أن يعاملوا إحسان كويس ولكي يخرج من بكائه أمسك بيد أبيه وقبلها قبل أن يذهب ويرتدي البدلة التي اشتراها من أجمل محلات شارع 26 يوليو منذ أحس بالسهم الذي غرز في قلبه حين نظر بعيونه إلي الماء الساخن الذي يتساقط عليه وحين ذلك شاهد عيون إحسان للمرة الأولي.أخرجه  زينهم من سرحانه الطويل  حين أمسكه من يده وهو يقول له:
ـ إيه ياكابتن, العروسة شغلاك للدرجة دي,ناديت عليك مرتين وإنت ولا هنا.؟
مد يده إليه وهو يحاول عدم إقامة حوار والمضي لكن يد  زينهم كانت من القوة بحيث أبقته في مكانه وهو يقول له:
ـ بقي ياراجل إمبارح أ قولك خليني أشيل عمي شويه وإنت ولا أنت ساءل ؟
ـ مسمعتش يازينهم.دي كانت هيصة ,وبعدين ياريتك شلته  كنت خففت عني شويه ياراجل،
ـ بقي بالذمة إيه,يارجل ؟ دانا كنت بدن في ودنك وإنت ولا أنت معبرني.
ـ يمكن يا زينهم الواحد كان في عالم تاني .ثم سحب يده  وأمسك بيده وضرب بها علي الكف المفرود وهو يقول عقبالك المرة التانية. ضحك  زينهم وهو يستقبل كف سكة بكفه العريض ويقول له :
ـ قصدك التالته يابو سكة .
ـ معقول إنت اتجوزت مرتين يازنهم
ـ انت متعرفش ولا مش مصدق إني قادر علي اتنين ؟,
ـ من جهة قادر علي اتنين إنت تقدر علي مديرية يازنهم,دانت تطفش عزبة ياجدع .طبعا مش من القصاصين. الله يرحم جدك الكبير ,كان قاني عشر نسوان وتلاتاشر حمارة,
 ـ مبلاش نفتح لبعض أحسن حد من الغرابوة يسمعنا .
ـ ماشي يامعلم  زينهم احنا برضه ولاد عم .
ـ تعجبني يابو سكة .تعال بقي نفرقع لينا قزازتين عند السني علشان أنا عاوزك في موضوع مهم
 ـ بس إنت عارف مليش في الصنف  .
ـ الصنف ده يبقي علي الحشيش يابو جهل.أما البيرة دي تبقي مية صفرة بيشربها الرجالة بس لمؤاخذة ,ثم ابتسم وأضاف مش البعيد راجل؟,
 ـ تحب تشوف ؟
ـ انت زعلت ؟,دانا بضحك معاك يابو سكة يامجدع.
ـ مزعلتش ولا حاجة ,وبعدين اللي يزعل من قصاص يبقي حمار. مش بيقولوا كده دايما أما حد يتكلم عليكوا.
ـ الكلام ده قبل مايطلع الوزير ويسكت البهايم,
ـ عندك حق في دي. تكسب يا زينهم.ليك بنط ياعم .
ـ خلاص نروح سوي عند السني.
ـ مانا قولتلك مليش في الحاجات دي.
ـ ياعم اقعد معاي شوية ومتشربش.انت شايفني عمال أنزلك قزايز ؟.ده حتي القرشين ميجبوش اللي يضبط الدماغ.
 ـ بس إحنا مش صحاب علشان نقعد نتساهر.
ـ نبقي أصحاب ياعم ,إنت خلاص هتعيش في المنشية جانبي علي طول.يعني أنا هبقي أقرب ليك من أصحابك بتوع البلد .
ـ ومين قالك إني هسكن هنا ؟.
ـ ياعم إنت طالما هتتجوز إحسان يبقي هتقعد هنا. 
ـ ليه ؟ مانا ممكن آخدها وأقعد في كفر العلو.
ـ تبقي بتحلم ياصاحبي. أبو سويلم يموت وميدخلش كفر العلو 
ـ ليه ؟
ـ دي حكاية ميعرفهاش غير اللي قاعدين في المنشية بس.
ـ احكيهالي.
ـ أنا مش صاحبك.
ـ دي حقيقة.إحنا طول العمر مبنسطلطفش بعض.لكن دي حاجة ودي حاجة.أنا دلوقتي بسألك عن  الحكاية.وبما إنك في الأول والآخر قريبي يبقي لازم تنبهني للناس اللي هيبقوا نسايبي. مش دي الأصول اللي متربيين عليها سوي.أنا وأخويا علي ابن عمي وأنا وابن عمي علي الغريب.
ـ ماشي بس علي شرط.
ـ طبعا مانت ميتجذلكش حمار بره.اشرط وخلصني.
ـ نبقي أصحاب.
ـ هتعمل إيه  بصحوبيتي ؟. أنا منفعكش في حاجة.
ـ انت مالك ؟ واحد وعاوز يصاحبك.تكره.؟
ـ اكرهه إذا كان من عينتك وممكن يعملي سمعة.
ـ ياعم الكلام ده خلص من زمان.بعد ما شطبت وبقيت علي الحميد المجيد.

ـ أنت عاوز مني إيه يابو القصاص؟
 ـ أحسن تقولي يابو الوزير.وبعدين  أنا مش محتاج منك حاجة.انت اللي محتاج دلوقتي.وبعدين أنا قولتلك من الأول ,نبقي أصحاب.

ـ ماشي  يا زينهم,سيب كل حاجة للوقت.المهم دلوقتي إيه موضوع عم أبو سويلم مع الحلاونة..
ـ  يالا بينا علي السني وأنا هحكيلك الموضوع من طقطق لسلامو عليكم,
أمسك بالزجاجة الأولي في حياته وراح يستمع إلي قصة أبي سويلم الصعيدي مع شباب كفر العلو طيلة تسع سنوات هي عمرالعلاقة منذ أن اشتري بيته رقم 59 في شارع زين الدين

.
33
لسنوات  كثيرة وأنا أحاول معالجة الخطوط المتعرجة في رأسه رغم أنني الوحيد بعد زوجته علي ما أظن الذي يري تلك الرأس دون غطائها الأسود .لسنوات أكثر وأنا أسأل نفسي وأفكر في كيفية إصابة الرأس بكل تلك الجروح دون إحداث عاهة علي الأقل.علي غير عادات الناس كان يتعمد الحلاقة في الصباح،ودائما وأبدا يوم الأربعاء الأول من الشهر.بعد كل هذه السنوات عزمت أمري وقلت له :
ـ إلا قلي يا مقدس ،لمؤاخذة عندي سؤال من زمان نفسي أسأل  ممكن , ولم  انتظر ولو مجرد هزة الموافقة من تلك الرأس وأضفت .يعني لمؤاخذة الجروح الكتيرة دي سببها إيه.؟
سكت قليلا وهو يحاول إغماض عيونه.كنت أقف خلفه ووجه أمامي في المرآة وتلك الرأس التي سببت لي علي مدار الأيام والليالي لغزا فشلت في فك طلاسمه.أقام عيونه التي كانت طوال اللحظات السابقة تنام تحت الرموش  ثم قال :
ـ كنت أعمل غفيرا علي شونة قطن في بلدي أيام الشباب حين هجم علي خمسة من اللصوص.لا أعرف بالضبط ماذا حدث ؟ لكني مقتنع إن إرادة الرب وشبابي هما ما جعلاني أقف علي رجلي مرة ثانية,وبعد شهور طويلة قضيتها في الاستبالية رأيتهم مرة ثانية حين عرضهم علي ضابط المركز ,كانو هم . بلا أقنعة,لكنهم كانوا خائفين.خائفين جدا. مثلي تماما حين كنت أقف أمامهم منذ شهورلاأعرف بماذا أحسست ؟.رحت أمر علي وجهوهم من قريب. لقد كانوا ميتين في جلدهم.لا لم أ كن مثلهم وأنا أتلقي عصيهم. نعم كنت خائفا,لكنني لم أكن أبدا أموت وأنا أواجههم جميعا وحدي رغم وجود الموت الحق ولهذا.ولهذا فقط قلت للضابط  ليسوا هم.هل هي فرحة النجاة من الموت الذي كنت أراه في عيونهم؟.هل هو الخوف منهم؟,هل أراد الرب أن يسترهم ؟.لاأ عرف .كل ما أعرفه إني هززت رأسي بالنفي.تلك الرأس التي خرجت رغم كل قسوتهم سليمة إلا من هذه العلامات التي استطاعت يدك الماهرة علي مدار السنوات الماضية أن تجعلها رأسا حقيقة دون أي آثار اللهم إلا ذلك الجرح الذي في مؤخرة الرأس وهذا بالتحديد ما يؤلمني ويجعلني أمشي  بيدي كثيرا  علي تلك المنطقة لأتأكد من ضبط الشعر عليها, رغم إنه طوال الوقت لم يكن أبدا مضبوطا.كما إنني لم أعد منذ الشهور الأولي لتلك الحادثة في احتياج أن أمر بيدي عليها أيضا لأنني كما تري أضع علي رأسي طاقية طوال الوقت.ثم سكت و راح يهز رأسه كأنه متأكد من ان ما حكاه هو ما حدث أو...
34

كنا نجلس في الأستوديو حين جاء الخبر.الدكتوراحمد عمل حادثة علي الطريق .جرينا جميعا ومن بعيد رأينا احمد يجلس بجوار الكورنيش ورجل يصب علي رأسه الماء الذي ينزل محملا بالدماء.كانت الجروح في الوجه كثيرة وشنبرالنظارة مكسورمن المنتصف تاركا قطع في مفرق الحواجب.ورغم ذلك مازال الشنبر معلق علي أذنيه وهو يمر بيديه من تحته وكأنه لا يعرف كيف يرفعه.كان السائق يرتكن علي الحائط وهو يكتم ضحكة حتي بدا وجهه أحمر ,وفي العربة المركونة تجلس امرأة جميله تبدو في الثلاثين من العمر تحاول فرد قبضة يديها وثنيها لتتأكد من عدم كسرها. وقفت بجوار السائق الذي كان يضرب كفا بكف وهو يكتم الضحك الذي جعل وجهه شديد التوهج وسألته عن سبب إصابة الدكتور بكل تلك الجروح؟ أعاد ضرب يده بيده مرة أخري وهو يحاول إمساك نفسه وقال
ـ والله العظيم ما أعرف ياأ ستاذ,كل اللي حصل إنه فيه عربية طلعت من الشارع بتاعكو ده فرحت ضارب فرملة  جامدة  وشتمت السائق الحمار ثم استمعت الي اصطدام وكلمة آهة مكتومة من خلفي  ومكناش في العربية غير الدكتور صاحبك ده والست اللي قاعدة قصاده بصيت ورايا مشفتش حاجة غير ضهر الدكتور اسمة إيه ده والست عمالة تفرد صوابعها وبتقول آه. ركنت العربية ونزلت أشوف إيه اللي حصل لقيت الدكتور بتعاكم متشحور كده زي ما انت شايفه,أكمل جملته وراح في نوبة ضحك كان يختزنها من يوم أن منحه الله الحياة كان خلالها يضرب كفا بكف.أخذنا احمد ونزلنا إلي العيادة وذهب السائق والمرأة وهي تتجنب النظر الي أحد منا ومنشغلة بيديها رغم أن أحد ا منا لم يدع محياها الجميل يتركه للحظات رغم مصابنا الجلل .بعد أسبوع حين خفت جروح احمد الظاهرة والباطنة قال ردا علي سؤالي:
ـ أبدا أنا كنت قاعد وراء السواق والست دي كانت قاعدة أمامي,حطيت إيدي في جيبي أطلع الأجرة حين وقف السائق مرة واحدة فوجدت المرأة تطير براسها ويديها لتدخل في وجهي وبثقلها وبرد فعل الفرملة ارتكنت علي النظارة والوجه فلم أشاهد شيئا غير الدماء تماما كما حدث يوم ضربني منصورولم أكن لحظتها أريد إلاتهدأته ولم أر إلا يده وهي تمسك بي وباليد الأخري تدكني بكل تلك القوة  .إذا كان هناك مشهد لم يلتفت إليه أحد منا.لقد أمسك منصوربيدى احمد وجمعهما علي بعض وباليد الآخري دك احمد حسب روايته وكلامه,فأين كنا نحن حين ذلك؟ وهل هذا ماحدث بالضبط  أم ذلك  راجع إلي رؤية احمد الذي ظل لنصف ساعة كاملة غائب عن الوعي.وحين عاد إلي وعيه سأل عما أصابه ؟

35
كان يراه ولدا خول حسب تعبيره ,يضع الفازلين علي شعره ويرتدي الفانلة الحمراء النظيفة والمكوية دائما وفي جيب  بنطلونه دائما هناك  أكثر من باكو لبان من الأنواع المهربة من بور سعيد ويمسك في يده ألبوم الصور الذي لا يمر أسبوع واحد دون إضافة صورة جديدة له.ورغم إنه لم تكن هناك أي علاقة تربط زينهم القصاص بالكابتن سكة منذ ترك  زينهم المدرسة الإبتدائية بعد فشله الزريع في تخطي سنة رابعة إلا أن هناك شبه عداء دائم بين الاثنين.فكثيرا ما جمعت الظروف بينهما وعند ذلك كان كل منهما ينظر إلي الآخر نظرة كره فالكابتن يري في  زينهم شكلا مجسدا للفشل  والحماقة ويراه أقرب ما يكون إلي حمار دخل خطأ إلي جنس الإنسان.أما  زينهم فرأيه سبق شرحه. ومن هنا أحس زنهم القصاص بطعنة في القلب حين دخلت علية امرأته لكي توقظه لكي يسلم علي عمه الذي حضر إلي المنشية منذ قليل ليحضر كتب كتاب الكابتن  محمد سكة.
ـ انتي بتخرفي بتقولي إيه علي الصبح ؟.
ـ صبح إيه ياراجل دي الجمعة اتصلت من ساعتين تلاتة والعصر زمانه هيأدن .هو الفقر اللي إحنا فيه من شوية.
ـ والله أنا ماشفت الفقر إلا أما شفت خلقتك الوسخة.
ـ الله يستر أصلك.
ـ مالي أصلي يابنت النتن ؟.
ـ لاتعايرني ولا أعايرك. أبوك بيقلك حصله بسرعة علي بيت أبو سويلم.
 من بعيد شاهد الجمهرة أمام بيت أبو سويلم.أوقفه أحد الحراس الذي أخذ موقعه أمام البيت حسب تعليمات الوزير وكبارات كفر العلو الذين طبوا علي بيت أبي سويلم دون إحم او دستور.نطر يد الحارس الذي كان في طريقه لأخذ حقه من ذلك الجربوع لولا خروج حارس الوزير الشخصي في تلك اللحظة ويد الحارس الآخر في الطريق إلي صدغ زينهم.تغير لون الحارس وهو يسمع أحد رؤسائه يأمره بالوقوف مكانه وراح يردد في سره 
ـ بقي الجربوع ده ابن أخو سيادة الوزير,ثم راح يحمد الله علي الستر وخروج رئيسه الذي لولاه لكان في خبر كان.
دخل علي الحجرة التي امتلأت بكبراء عوائل البلد .كان محمد سكة يرتدي بدلة كاملة تشبه إلي حد بعيد بدلة عمه سيادة الوزير الذي ما إن شاهده حتي قال:
ـ أهلا يابو الوزير.ثم ضحك بصوت هاديء
خطا خطوتين في سرعة وأمسك بيد عمه وقبلها وأراد أن يسحب يده ويعود إلي حيث كان يقف ولكن يد عمه أمسكت به وقال له في حب ظاهر:.
ـ يعني مش ابن  أخو الوزير كفاية يازينهم. تبقي أبو الوزير كمان. ثم ضحك مع  كل الحاضرين.
أحس  زينهم بالإحراج ووضع عيونه في الأرض ويده مازالت في يد عمه الذي شده قليلا وطبطب علي كتفه وهو يبتسم ويقول له
ـ سلم علي أعمامك.
صافح كل الحاضرين ووقف أمام العريس وهو ينظر إليه في حقد ليس لكون عمه حضر الي هذا الفرح  ولم يحضر إلي فرحه هو منذ سنوات مضت حين كان مجرد  أستاذ جامعي ولا لذلك العداء الظاهر والغير معلن بينهما طوال الحياة ولكن لأن إحسان التي في الطريق إلي صدر ذلك المحلفط والمقلفط والمحنتف هي كل أحلام اليقظة بالنسبه له. كثيرة هي الأحلام التي نسجها وهو يمسك بصدرها الصغير.لقد كان يسهر حتي الصباح لكي يراها وهي في الطريق إلي عملها وينام وهو يأخذها بين ذراعيه ويصحو قبل موعد رجوعها لكي يستطيع أن يشاهد ظهور القمر قبل غروبه.بعد كتب الكتاب في جامع الحاج طه وخطبة عمه عن ضرورة إقامة حياة مشتركة بين شباب المنشية وكفر العلو ورغم تعاطفه مع شباب المنشية إلا أنه كثيرا ما كان هوأحد الأسباب في تلك العداوة ومن أجل ذلك لم يهتم بمتابعة كلام عمه وراح ينظر إلي محمد سكة العريس الذي أخذ كل أحلامه في ضربة واحدة.أفاق من سرحانه الطويل علي التصفيق الحاد والغير منقطع لمدة ربع ساعة لعمه الذي استطاع أن يكيس رجال المنطقة ببقين كلام عدالة كما قال لزوجته في المساء حين ألحت عليه لكي يحكي لها عن الفرح وكانت خلال الكلام تريد أن تعرف كل شئ عن محمد سكة ولكنه لم ينتبه إلي ذلك اللمعان الخفيف وتلك الجزات البسيطة التي كانت  تقوم بها حين يأتي ذكر الكابتن.
وقف أمام باب الجامع في انتظار خروج عمه لكي يذهب معه إلي البيت ولكن محمد سكة ما إن خرج مع عمه إلا وحمله علي كتفه واتجه إلي شارع زين الدين ولم يستجب للحظة واحدة إلي توسلاته أن يتركه يحمل عمه لمسافة قليلة,وكاد أن يسقط عمه من علي كتف سكة أمام بيته حين أراد  زينهم إدخاله بالعافية ولكن صوت عمه أوقفه عند حده حين قال له بصوت عال لكي يستطيع سماعه في تلك الهيصة:,
ـ مرة تانية يابو الوزير علشان أنا مشغول .ثم طبطب علي كتف سكة وهو يأمره إن كان تعب أن ينزله لكي يلحق باجتماع الوزارة فما كان من سكة إلا أن جري به من أمام بيت  زينهم وأكمل شارع زين الدين حتي الكورنيش وبجواره  زينهم وقد بح صوته ليس من ترديد الهتافات التي كانت تقال لعمه ولكن من توسله للكابتن بأن يترك عمه لمسافة عشرة أمتار يجلس علي كتفه

36
كنا نجلس في الاستوديو نلعب الشطرنج وندخن الحشيش ,وكان من عادتنا أن نترك الباب مواربا قليلا ومن فتحة طولها متر وعرضها مترنتابع التليفون في المحل الذي لم يعد به أي شيئ وصار سنترال لأهلي المنطقة حين دخل علينا أبو الوزير وقال موجها حديثة للدكتور احمد
 ـ انتو بتعملو إيه ؟
 نظرت إلي السيجارة التى في يد عبد الحميد ثم نظرت الي محمد عبد الفضيل الذي لم ينتظر كثيرا كعادته وقال لزينهم القصاص
 ـ بنلعب شطرنج .    
 ـ أيوه شرطنج يعني إيه؟
 ضحكنا جميعا حتي إن عبد الحميد رفع يده الممسكة بالسيجارة وأراد أن يسحب منها نفسا علشان الكلام الحلو اللي كان بيتقال حسب رده عليّ بعد ذهاب ( أبو الوزير)  ولكن يدي كانت أسرع منه فأنزلتها تحت التربيذة كما كانت ,
 ـ خير يا زينهم, هكذا قال عبد الفضيل .
  ـ عاوز التليفون ؟
 ـ روح خده أهو مرمي هناك أهو,علي الأقل تريحنا من وجع الدماغ اللي علي الفاضي
,هكذا خرجت الكلمات من فم عبد الفضيل ونحن نحاول كتم الضحك الذي نزل علينا من طريقة كلام عبد الفضيل ,وفي نفس الوقت نكتم خوفنا من رائحة الحشيش ,فأبو الوزير لابد سوف يشم الرائحة فهو الوحيد الذي نعرف أنه باع أرضه كلها علي زجاجات البيرة ومن أجل ذلك لابد أن فضيحتنا في المنطقة للركب كما ادعي ابن صالح الذي كان أكثرنا خوفا ولطالما حذرنا من موضوع الحشيش الذي لابد يعرف في يوم من الأيام  هذا من الناحية النظرية أما من الناحية الطبية فحدث ولا حرج ,فلم يمر أبدا يوم الخميس الذي نشرب فيه طوال عشر سنوات من غير الحديث عن الأضرار الجديدة التي يبحث عنها احمد أو التأكيد علي أضرار سابقة, رفع  زينهم رأسه ساحبا بأنفه نفسا طويلا و قال :
 ـ ريحة صنف .   
   وقف احمد تاركا قطعة الشطرنج التي في يده محدثة صوتا وقال موجها الحديث إلي  زينهم:
 ـ صنف إيه؟      
 ـ ريحة حشيش يعني.
 أنت شارب حاجة يأبو الوزير ,التليفون هناك أهه روح اتصل وخلصنا .
انسحب  زينهم وهو يحرك أنفه في عدة اتجاهات ثم عاد بعد خطوات قليلة قائلا :
 ـ علي الطلاق ريحة صنف .وصنف مكن كمان,
 وقف عبد الفضيل وقال لزينهم:
 ـ بلا مكن  بلا محن,عيب الدكتور احمد وحضرة الضابط حسين والأستاذ سعيد الصحفي في صوت حلوان والاستاذ محمود المحامي قاعدين يلعبوا الشطرنج وانت تخش عليهم وتقول ريحة صنف,مش عيب الكلام الفارغ بتاعك ده. انت شارب قزازتين زيادة وجاي مسطول علينا ولا إيه؟  انتبه أبو الوزير وقال :
 ـ لمؤاخذة يابهوات سلاموا عليكم ,
 جلسنا قليلا . وخرج عبد الفضيل وعاد وهو يقول مشي .
 اشعل عبد الحميد السيجارة التي كان أطفأها تحت حذائه ورفض احمد أن يكمل الدور الذي كان علي وشك الانتهاء بهزيمته بعد أربع لعبات امام عبد الحميد وانصرف
37
كان من الايام الرائعة.تلك الايام التي تنجلي فيها قفشات احمد صالح اللاذعة. وما أقل تلك الأيام , فاحمد الذي نتحدث نيابة عنه هو أهم شخصية في محيط أصدقائه.هودائما ما يعتقد ذلك.ولم يكذبه أي من أصدقائه,ربما لم يسأل أحد نفسه ذلك السؤال؟ فهو الحاضرلأي خدمة, ورغم كونه طبيبا بيطريا إلا أن استشارتنا الطبية الدائمة له جعلت منه طبيب الطوارئ لكل منا,بل تعدي الأمر أكثر من ذلك وأصبح طبيب العائلة لبعض منا.كان قد لهف سعيد الدور الثالث حين دخل وائل ربيع وأعلن تحديه فماإن كان منه إلا أن شطف وائل علي السريع بعد أن أخذ وائل برأي سعيد قائلا له:
ـ كان العلق نفع نفسه .
استأذن الحاج عبد الفتاح بعد أن نال هزيمة ساحقة في أقل من خمس دقائق علي طريقة نابليون وقال:
ـ بعد إذنكم ساعة أو ساعتين أروح عند السني أطرقع تلات أربع قزايز وأعمر الطاسة وأرجع أروق الدكترة,ثم أدخل يده إلي جيب الصديري وأخرج جوانين من البانجو وأعطاهم لسعيد وهويقول له.معلش مفيش حشيش بس ده نوع شديد قوي قوي بس خلي بالك من الدكترة لغاية مرجع وظبطه علي مرجع علشان أنا ناوي عليه النهاردة بس أغير الزيت وأظبط الطاسه وأجيله.
ـ خلي بالك علي الطاسة لتحرق الطعمية والنبي ياحجوج. هكذا علق احمد.
كنا قد غيرنا مكان جلستنا منذ نهايات عام 95 .فبيت سعيد الذي ظل مكان إقامتنا منذ كنا صغارا تبدلت أحواله بعد وفاة أبيه وقيام ورثته بمجموعة منتقاه من المشاريع الفاشلة أغلق علي إثرها الاستديو في بداية عام 95 وكان هذا هو آخر حصن نلوذ به طيلة ثلاثة أعوام.فما إن مات الحاج محمد نوح في بداية 92 تاركا محل التموين ودكان الخردوات والتليفون والاستوديو وورشة الكاوتش إلا وشرع أكبر الأبناء في إغلاق المشروع تلو الآخر في خطوات سريعة ومذهلة حين أراد أن يطور المشاريع.هو للحق كان يريد فعل الصواب والخير للعائلة.ولكن إرادة الله أوقعته في يد مجموعة من المتآمرين ولذلك راح يغلق المشروع تلو الآخر بعد صرف جزء هين من الأموال التي تركها الحاج في البنك دون فائدة علي الأدوات الواجب توافرها للتطوير المطلوب.فمثللا كان الأب الراحل قد اشتري في بدايات الثمنايات ماكينة تصوير حبر مستعملة حين كانت المنطقة لايوجد بها ماكينة أو استوديو آخر رغم إنها كانت قد امتلأت ولم يعد هناك أرض زراعية بين البيوت ودخلتها المجاري وسفلت شارعها الرئيسي .كان البيت رقم 61 بالشارع الرئسي قد أصبح أربعة أدوار علي شقتين.الدور الأول مقسم إلي ثلاثة دكاكين علي الواجهة وخلفهم شقتين.الدكان الذي علي اليمين بجوار منزل أبي سويلم للخردوات ثم مدخل البيت وعلي الجانب الآخر دكان التموين وبجوار منزل محمد لبيب ورشة الكاوتش .ومن الداخل شقتان كل منهما تتكون من حجرتين وصالة ومطبخ وحمام وإن كان المطبخ والحمام لا تزيد مساحتهم عن متر في متر.دخل أبو مجدي علي الأستاذ هاشم الساكن خلف محل الخردوات بعد أن انتظر لحظات حتي فتح الباب.رفض الجلوس في حجرة الضيوف وجلس علي إحدي الكنبتين الموضتعين في الصالة وهو يحاول كتم مشاعره التي طفت علي مساحة وجهه وظهرت بوضوح في حركة يديه علي المسبحة.غاب الأستاذ هاشم خمس دقائق في المطبخ وخرج يمسك في يديه بصينية الشاي.في الحقيقة هو لم يغب ولو للحظة عن عيون أبي مجدي.فالجالس في الصالة يشاهد أمامه مباشرة المطبخ الصغير.ومن هنا كان كل منهما يتفرس في وجه الآخر علي شرط تم الاتفاق عليه ضمنيا  ألا وهو عدم تلاقي العيون.لم تمر الخمس دقائق دون تلاقي العيون لمرة واحدة علي الأقل أنزل بعدها الأستاذ عيونه إلي الأرض.ليس عن خوف, ربما عن مذلة.أمسك بكوب الشاي من يده المرتعشة ووضعها أمامه فوق التربيذة الصغيرة التي أتت بها أحلام الصغيرة حين نادي عليها أبوها.جالك الموت ياتارك الصلاة. هكذا همس هاشم لنفسه.ولكنه لم يترك أبدا فرضا واحد طيلة حياته التي دخلت عامها السادس بعد الأربعين.فمم يخاف الأستاذ وهو الإنسان المحافظ علي حدود الله وشريعته.ولكنه مؤمن,والمؤمن دائما حسب شرع الصوفية مصاب.ولقد جاءت مصيبته في زوجته ألطاف.وكأن الاسم لا يعني حامله.ولكن الأستاذ هاشم مدرس اللغة العربية في مدرسة كفر العلو الابتدائية المشتركة كان قد تعود طيلة حياته أن يلتمس العذر للآخرين أيا كانوا ويظلم نفسه دائما. كما تعود علي ألطاف زوجته وصار يمتلك منها بجوار لسانها الحاد أربعة من الأبناء جاء ثلاثة منهم عقب رجوعها إليه بعد مداخلات من الأهل التي لم تعد تتدخل منذ تسع سنوات هي عمر أصغر أبنائه. ربما يرجع ذلك لطول المسافة من أسيوط إلي حلوان أو وصول يقين أن الله لا يغير ما بقوم حتي يغيروا ما بأنفسهم إلي الأستاذ هاشم بعد استنفاذ مرات الطلاق. ألم أقل لكم إن الصوفين قد مهدوا الطريق للصبر الجميل علي البلاء الساقط فوق رء وس المؤمنين. كان قد تأكد له إن الله يمتحنه ومن هنا فوض أمره إلي الله بعد رجوعها الأخير.ولكن أي امتحان جديد وهو يتيم الأم والذي تربي في بيت خاله بعد زواج الأب من زوجة متسلطة أنسته ابنه الأول بسبع من الشياطين المنعمين بميراثه الذي كتبته أمه لذلك الأب قبل وفاتها بشهور بيع وشراء حسب تعبير زوجته الجديدة حين ذهب الخال يطالب بحق ابن اخته المتوفية.ورغم إنه لم يحس حياة اليتم كثيرا.فقد منحه الله زوجة خال وثلاث بنات أخوة له . أحب الوسطي رقية ولكن لم يحل لها حسب شرع الله.رب أخت لم تلدها أمك.لم يكن يريدها أختا.كان يريدها كما هي.لكن الله أراد أن لا يكذب القول المأثور ومنعها عنه وأعطاه ألطاف. ولهذا خاف علي أطفاله من الحرمان الذي أحس به رغم أنه ينكر ذلك في جهره وسره.ألم يحرم من رقية ابنة خاله وأخذ ألطاف وأضاف إليها الله فصارت ياألطاف الله.
ـ شوف يا أستاذ هاشم,إحنا طول العشر سنين دي اللي عاشرتنا فيهم حسسناك انك غريب عنا او ساكن لمؤاخذة ؟  عمر حد غلط فيك او ؟. وقبل أن يكمل أوقفه الأستاذ بصوته الهاديء الضعيف وقال:
ـ معاذ الله ياعمي أبو مجدي.بسم الله الرحمن الرحيم ونعم الأهل ونعم الجيرة لكن .ووقف ليأخذ نفسه قبل أن يكمل ولكن أبا مجدي عاجله بقوله.
ـولكن إيه يا أستاذ أبو بكر؟  بكر هو اسم ابنه الأول واسم خاله .
ـ  لمؤاخذة يعني ياعم أبو مجدي انت عارف إني راجل ابتلاني الله بست إنت نفسك طول العشر سنين بتحكم بينا بما يرضي الله بعد أما أبوها وأخوالها استغنوا عن المجئ وقالوا قدامك إنهم معدش ليهم لازمة طالما حضرتك موجود.وطول المدة دي بتصبرني وتقولي العيال.أسألك سؤال واحد أمانة لله ورفع إصبعه في وجه أبي مجدي وقال بلهجته الصعيدية التي يعشقها أبو مجدي.طول العشر سنين دول مسكتني مرة كنت ظالمها؟ أو العيب كان من ناحيتي؟ ولم ينتظر الإجابة وأضاف.دي مرات عوضنا لوط وسكت والدموع تترقق في عيونه وقال بصوت هامس وحزين.أنا هقولك علي اللي إنت حكيهولي ياعم  ؟.ونزلت دمعة واحدة غافلته فنظر إلي البعيد ولا يعرف أبو مجدي كيف أعاد  كل الماء الذي كان يبحث له عن باب وحيد ليخرج منه.ياألطاف الله.كيف تحكم فيه ؟هكذا تساءل أبو مجدي بين نفسه.دائما عند نزول المصائب تترك لها بابا وحيدا يمكن الخروج منه.ياالله.همس هاشم لنفسه .تسعة عشر عاما هي عمر العلاقة الزوجية كان خلالها يبحث عن ألطاف الله ولا يجد أمامه إلا ألطاف زوجته.صار يدعو الله لحظة لحظة أن يكون الباب الوحيد للخروج من بلاء السماء هو الذهاب إلي القبر,سمائه المنتظرة.
ـ إيه رأ يك  ياأستاذ فيه حتة أرض محندقة كده 60 متر, واحد عاوز يبيعها في أرض الكشري طالب ألف وخمسميت جنيه والباقي علي أقساط لولاد الكشري 30 جنيه في الشهر علي عشر سنين.ثم سكت ونظر إليه في انتظار إجابته التي طالت مما جعل أبو مجدي يمد يده إلي كوب الشاي الذي برد قليلا وأخذ منه رشفة وتركه ونظر إليه مرة أخري وعاود سؤاله عن رأيه.
ـ في إيه يا بو مجدي ؟ ومالها دي بالمشكلة اللي موقعاني فيها عملي الردي ؟. قالها وهو ينظر إلي البعيد متجنبا عيون محدثه.تحرك بكر خطوات ثم سلم علي عمه أبي مجدي ثم عاد إلي مكانه في حجرة النوم التي تجلس فيها ألطاف علي الأرض وراء الباب في انتظار حل المشكلة التي كان يمكن أن تمر بسلام لو إنها استمعت إلي كلام أم مجدي ومسحت المدخل والمسقط وغيرت التراب الموضوع في أرضيةالمنورتحت فراخها حتي تنهي علي الريحة التي تصدم كل من يدخل إلي مدخل البيت.
ـ مالها إزاي.ماهو ده الحل اللي هداني ربنا إليه بعد صلاة المغرب ورحت سألت ولاد الكشري علي الموضوع اللي كان معروض من قيمة أسبوع ولقيته لسه موجود بحمد الله.شوف بقي ياأستاذ أنا صليت المغرب من هنا وربنا ألهمني ببركة عوضنا النبي عليه الصلاة والسلام علي الفكرة.حاكم مش هينفع أم مجدي تعاشر ام بكر بعد الغلط اللي حصل.ومتآخذنيش ياأستاذ الغلط المرة دي ميتردش لأنه جه في عضم التربة.يعني لو هما عايشين كنا قلنا بكرة يتصلحوا زي العادة والنفوس تتراضي,لكن الميتين دول كانوا معاناعلشان نرد غيبتهم ولا نسمع شتمتهم ونعمل ودن من من طين وودن من عجين ونقول عفا الله عما سلف ونعدي ؟ وأنا من ناحيتي برضي وإنت من جهتك  مش مقصروبتعمل المستحيل وبتحاول تقصر للست بتعتك علي الآخرلكن المرة دي الغلط طال المراحيم والست أم مجدي مصممة علي .وقبل أن يكمل جملته قال الأستاذ.
ـ عندها حق ياعمي أبو مجدي,ثم نظر إلي سقف الحجرة وكأنه ينتظر نزول لطف الله الذي صار ينتظره من أعوام كثيرة.أمسك أبو مجدي بكوب الشاي الذي صار كالماء ورشف رشفة أخيرة منه في انتظار رجوع  عين الأستاذ من سفرها الذي طال مع سقف الحجرة أو حتي رجوع صوته ولكنه أنزل عيونه ولم ينطق بحرف .
ـ اسمع يا أ ستاذ انت ونعم الأخ,والله العظيم يمين أسأل عنه يوم القيامة عمر ماكان يخطر في بالي إن احنا نفترق بس ربك أراد.وعلشان انت ضميرك كويس وابن حلال.ربنا أراد الخير.فإيه رأيك أدفعلك الألف وخمسمية جنيه المقدم وإنت من ناحيتك تدبر زيهم كده ونبنيلك الدور الأول ونوضبه كويس وتبقي شقة أكبر من دي وليها حمام ومطبخ واسعين علي الأقل,وفي الأول وفي الآخر يبقي بيتك وبدل مابتدفع عشرين جنيه إيجار تدفع خمسين في بيتك وبعد كده ربك بيهون وتقدر تعمل شقة للعيال في المستقبل ويمكن أما الست ام بكر تلاقى ليها شغلانة وبيت ربنا يهديهالك ببركة المصطفي عليه الصلاة والسلام.
نظر الأستاذ إلي وجه عمه أبي مجدي وراح يراجع الكلام ورويدا رويدا اكتسي وجهه الأسمر بحمرة فرح وخجل وشكر.ولمدة خمس سنوات لم يدخل الأستاذهاشم إلي بيته الجديد رقم 14 في شارع 29  يوم قبض المرتب   قبل أن يمر علي 61 شارع زين الدين ليعطي لأي من الموجودين كيس الفاكهة المشابه للكيس الآخر الذي يحمله مع ظرف صغير به 25 جنيه.رفض أبو مجدي تأجير الشقة مرة أخري وآقام مشروع استديو السعادة والحق به ماكينة تصوير حبر اشتراها من ميناء الإسكندرية.ولأنه يعلم أن فوق كل ذي علم عليم فقد اتفق مع مهندس علي الذهاب معه لفحصها جيدا قبل الشراء.وقبل أن يقول المهندس علي بركة الله التي اتخذها شفرة بينهما وهما يتناولان الغذاء في مطعم بجوار محطة القطار.دفع ثلاثة آلاف بعد مفاوضات كثيرة سمع بعدها المهندس يقول.
ـ بس النقل وكرتونة الحبر الأبيض وعلبتين الحبر الأسود عليكم وإحنا هنقول علي بركة الله.
وبعد أن دفع المبلغ الذي كان يضعه في شنطة سوداء بسوستة من الجنب أمسك بيديه أربعة رزم من الورق الأبيض ِA>4 ووضعهم في أدراج الماكينة وهو يقول للبائع
ـ دي إن شاء الله هد يتي  وأنا طمعان فيهم.
لم يجد البائع مفرا من الموافقة رغم إنه قد أقسم عشرات المرات أن البيعة خسرانة وحاول أن يأخذ من محمد نوح ولو ثمن رزمة واحدة ولكنه فشل . كان قد مضي أكثر من اثني عشر عاما حين أراد الشيخ مجدي أن يطور الأستوديو كخطوة أولي في اتجاه حركة التطوير الواجب اتخاذها بعد وفاة الوالد. ولأنه يتوكل علي الله قبل العبد فقد توكل علي خبرته في ماكينة الحبر ذات الأعطال البسيطة واشتري ماكينة بودرة بمبلغ 12 ألف جنيه حسب سعرها الرسمي في توكيل المهندسين .ولم تمض إلا أيام قليله اكتشف بعدها الشيخ أنه وقع في عملية نصب محكمة التنفيذ.
ولأسبوعين كاملين استعان بعمه عميد الشرطة وأعاد خمسة آلاف وشرب الماكينة التي لم تصلح بعد ذلك إلا لتقديمها كقطع  غيار أصلية يمكن الاستعانة بها في الأزمات حين تقف الماكينة الثانية المستعملة والتي اشتراها من نفس النوعية بعد أن دفع ثلاثة آلاف فوق الخمسة التي استطاع ابن خالة أبيه والذي ينادونه بعمهم مجازا أ ن يرجعهم .وكان يمكن أ ن تمر تلك الخسارة مرور الكرام وينصلح الحال لولا إن الله قد منّ علي يوسف أحد أفراد عائلة  أبىسويلم  بعد الرجوع من قبرص ببعض الأموال بفكرة عمل مشروع .ولأنه كان غائبا منذ سنوات بعيدة فقد جلس علي الباب وراح يتابع حركة المشاريع في المنطقة.وأخيرا استخار الله وأنزل الشباك الذي يطل علي الشارع وفتح مركزا لتصوير المستندات علي أحدث طراز.ومن هنا قرر الشيخ إغلاق مشروع التصوير والاتجاه إلي تطوير محل الخردوات وخصوصا بعد أن شاهد البترينة التي صنعها موسي أخو يوسف ابن أبى سويلم من الألموتال والموضوعة علي عجل متحرك ذات الأرفف الزجاجية والتي تتلاعب فيها الأضواء في المساء علي بعض أنواع الكريمات والزيوت والروائح وأحمر الشفاه ومن حبل فوقها يتدلي بعض الطرح والشباشب والكلف المهربة من بور سعيد عن طريق القنطرة وخلفها وأمام مركز التصوير يجلس موسي يلاغي الزبائن قبل دخولهم إلي المحل الذي يبيع نفس الأصناف منذ عشرة أعوام ويجلس داخله أحد أخوة الشيخ مجدي يشاهد التليفزيون.ومن هنا قرر أن يلغي النشاط ويحوله إلي شئ لا يمكن لأي إنسان أن يخسر فيه ألا وهو مكتبة وبالمرة يخرج ماكينة التصوير من الأستويو حيث أصبحت مهجورة منذ شهرين.وبعد الافتتاح بشهر أو علي وجه الدقة بعد أسبوع واحد من توزيع النتيجة التي تأخرت علي الافتتاح والتي كانت تحمل علي وجههاالأول نتيجة العام الجديد المحدد فيها بعلامة واضحه ايام الاجازات الرسمية بالنسبة للطلبة وعلي الوجه الآخر تحت الاعلان عن موعد افتتاح مكتبة أبي نوح التي تقدم أخلص التهاني بقرب حلول العام الدراسي الجديد وتقدم خصم 20في المية لكل من يحملها يوجد جدول حصص بعدد أيام الأسبوع. كانت تلك النتيجة التي وقف بها أصدقاء هاني أخى الشيخ أمام كل المساجد بالمنطقة هي مربط الفرس الذي ظهر بوضوح لإبراهيم الابن الثالث لأبي سويلم  ومن هنا قرر إنزال الشباك الثاني الذي يطل علي الشارع ووضع  تربيزة وانتظر حتي اليوم الأول للدراسة وراح ينادي بصوت عال علي الكراريس والكشاكيل وجميع الأدوات المطلوبة للتلاميذ بأسعار تنافس أي مكان آخر وربما كانت أقل من أسعار الجملة التي اشتري بها الشيخ مجدي الذي تبين له إنه لن يستطيع  أن يمسك بيديه في يوم من الأيام بالخمسة آلاف جنيه التي دفعها في ذلك المشروع ومن هنا لّم الأقلام والمناقل والبراجل والكراريس ووضعهم تحت السرير وترك المحل فارغا إلا من التليفون الذي أصبح يشبه إلي حد بعيد سنترال.كان يستمع وهو يقرأ القرآن إلي كل تعليقات أهالي المنطقة الذين راحوا يترحمون علي أيام الحاج في سكينة ودون أن يرفع وجهه عن كتاب الله.لكنه لا يعرف بماذا يرد علي الغريب الذي يستغرب من عدم وجود استغلال جيد لذلك المحل ذى الامكانيات الرائعة وتركه فارغا رغم أن الناس تجلس بتربيزات أمام البيوت كما يحدث مع جيرانه علي الأقل.وبعد أن يفيض به الصبر الجميل من الغرباء , هؤلاء الذين يتصعبون علي أنفسهم من كونهم لم يرثوا ولو ربع محل مثل ذلك ولحظتها كان هذا الشيخ الذي يرفض الالتفات إليهم ,يشد الفتلة الذهبية الموضوعة في المصحف ويضعها في الصفحة التي يقف عندها ولا يجد أمامه إلا  كلمة واحدة يراها مناسبة وتحمل  ردا بليغا من وجهة نظره فيقول.
ـ ملك ومكيفه عوضك .ثم يفتح المصحف مرة أخري وقبل أن يعاود التلاوة ينظر في عين المتحدث ويقول .أرزاق.دون أن يضيف أي كلام رغم إلحاح الغريب,كان مؤقنا إن انعدام الضمير وبعض الصدف هي ما أوقعته في تلك الأزمات.فلولا إن عمة أبيه إنصاف قد ماتت فذهب هو والأسرة إلي كفر هلال وترك الورشة في يد أيمن كوتش الذي ترك الورشة بدوره لأحمد أخيه الصغير وذهب إلي السني عندما انقطع التياروراح يعب البيرة حتي إنه عاد في مساء هذا اليوم فوق الأعناق ولم يطمئن علي الورشة التي تركها لأحمد الذي حين طالت فترة انقطاع التيار لم يجد إلا أن  يدخل لينام وترك الكمبروسريعمل طيلة الليل واحترق عند الصباح ولولا أنه قد أضاع الشيك الذي وقع عليه أيمن حين أجر الورشة لكان استطاع أن يرد الأربعة آلاف جنيه التي صرفهم علي تغيير موتور الكمبروسر.لم يجد أمامه مفرا من غلق الورشة بعد أن شاهد العدة التي تلفت من الأسطي أيمن المهمل.وكان درة مشاريعه العظيمة وآخرها الذي تركه قبل أن ينتهي وخرج في سبيل الله إلي السودان لمدة ثلاثة أشهر لم يمر اليوم العاشر من الشهر الثاني إلا وكانت الأسرة قد تسلمت من قسم البوليس بلاغا عاجلا بوجوب ذهاب أي فردإلي قسم أول بندر أسوان لاستلام كبير الأسرة المبتلي دائما.كان قد نسى وأخذ معه 5000 جنيه هي قيمة شراء علف الدواجن مشروعه الأخير .وبعد شهر من اكتشافه أراد أن يقطع الرحلة ويكتفي بالشهرويعود وفكر في التجارة ,واستشاربعض الأخوان الذين راحوا يذكرونه أن تسعة أعشار الرزق في التجارة ومن هنا قرر أن يشتري بعض السلع التي يمكن أن تباع في القاهرة بدون أدنى فكرة في الخسارة,واتفق مع الأخوان الذين حددوا له الأصناف. علي الأقل ليرمضان خسارته أو علي وجه الدقة  خسارة ميراث العائلة بما فيهم أخوته الصغاروأخرج الأموال وأراد أن يغيرهم إلي العملة السودانية وشاء الله أن يذهب إلي ضابط متخصص في التهريب فأمسك به ولولا فضل الله لظل هناك عشر سنوات  علي الأقل   قبل أن يرجع إلي بيت العائلة التي  كان يحس بالخوف عليها بعد أن تركها في حيص بيص مع الفراخ.ذلك المشروع الذي جاء عن طريق الصدفة حين سأل الدكتور احمد عن أسعار الفراخ في المزارع التي يشرف عليها.تكلم احمد لمدة ثلاث ساعات متواصلة عن المكاسب المضمونة كالجنيه الذهب فما كان من الشيخ إلا أن استعد تماما للمشروع الذي وجد ضالته المنشودة فيه.وتمني أن يكون خير خلف لأسوأ سلف.اشترى خمس بطاريات مجهزة وحديثة من مزرعة الدكتوراحمد واشتري جميع الأدوات المساعدة وصلت قيمتها إلي 8 آلاف جنيه بالتمام والكمال بعد شراء ألواح الصاج التي عر ش بها الدور الخامس بعد إكماله بثلاث عربات من الطوب الأحمر,وجاء دور شراء الفراخ وللحق استعان بعليم قديرالا وهو الدكتور مختار الوكيل.كان يشرف علي عشرة مزارع بجوار عمله كأستاذ متفرغ في طب بيطري القاهرة, أول كان أستاذ احمد في الجامعة وثانيا هوممول مزرعة الدكتور احمد خلال الأعوام الخمس الماضية قبل أن يصفيها  ويبيع آخر بطاريتها للشيخ مجدي.ركب معه العربيةB.m .w.ويبدو أنه لم يتآلف مع الشيخ الذي لابد راح يذكره بواجبه نحو الله والعباد فما كان منه عند دخوله المزرعة التي وقع عليها الاختيار والتي كانت إحدي المزارع التي يشرف عليها إلا أن أشار للعمال علي العنبر الذي سوف يتم التحميل منه ثم تركه وفص ملح وداب بعد أن لهف منه خمسمائة جنيه نظير العمولة حسب الإتفاق.مضي أكثر من ثلاث ساعات ولم يستطع العمال غير تقفيش بضع مئات من الفراخ وذلك نتيجة إضاءة النورومن هنا سمع أحد العمال يقول:.
ـ اطفي النور ياحسين,إحنا كده علي مانمسك بقيية الالفين  قدامنا أسبوع.
كان قد دفع 25ألف جنيه عدا ونقدا هي آخرما تبقي من امواله الخاصة تركا ما تبقا من الإرث بالنسبة للأسرة كلهابما فيهم هاني وأحمد القصر والذين تحت وصيته حسب ما أقرت به محكمة القاهرة الجزائية في 15ـ9ـ1992.كان عمر الفراخ حسب المتفق عليه والمدفوع ثمنه 110 يوم ولذلك وجب عليه أن يطعمها ويسقيها لمدة ثلاثين يوما قبل أن يرخوا بيضا حسب تعبير الدكتور احمد ويصرفوا علي أنفسهم ثم تأتي المكاسب.كان المطلوب بعد صرف 35ألف جنيه عند وصول الفراخ إلي منتجعها الصيفي ذات صباح من شهر أابريل في الدور الخامس للمبني رقم 61 بشارع زين الدين هو التصرف علي وجه السرعة في مبلغ10 آلاف جنيه وذلك قيمة شراء علف وأدوية يكفى الشهر المنتظر قبل أن  تعمل الفراخ وتصرف عليها وعلي اللي جايبينها وتبدأ في رخ البيض. كانت الفرخة الواحدة تصرف في اليوم الواحد أكل وشرب وفيتامنات13 قرش.كان النافق قد وصل إلي 164 فرخة خلال الشهر وهو معدل شنيع حسب تعبير الدكتورووجهة نظره كاستشاري في علم الفراخ.أما وجهة نظر الشيخ فقد قالها بعد تعقيب الدكتور علي المعدل الفظيع في جملة واحدة لم يأخذأثناء تلاوتها نفس.
ـ وما تدري نفس ماذا تكسب غدا.وما تدري نفس بأي أرض تموت.
ولكن ماغيروجهة نظر الشيخ  هو مضي الغد الذي ينتظر فيه المكسب أوالرخ حسب الإتفاق أكثر من عشر مرات  دون أن يظهر غير البشاير ولعدد محدود لايتجاوز العشرين وهي ذات النسبة من النافق خلال نفس الأيام. قال له الدكتور بشكل حاسم لا يمكن تأجيله لابد من العلاج وسوف ترى كيف ترخ الفراخ وإن موعدنا ليوم الزينة.دبرت  الالفان المطلوبتان لعلاج الفراخ علي نفقة الأسرة في سرعة وسرية تامة حتي لا ينفضح المستور.نادي الدكتور علي الشيخ الذي نزل إليه بالكلسون والفنلة وعلي رأسه بقايا زغب أبيض خفيف.
ـ انت مالك عامل في نفسك كده ليه؟
ـ اسكت يادكتور الكهربة قطعت عن الدور الخامس من إمبارح والجو زي مانت شايف والريحة فوق بقت لاتطاق والنافق وصل من إمبارح علشان الكهربة 70 فرخة وطول الليل بطلع مياه وطول النهار برشها علشان تخفف الحرارة شويه لكن الريحة بقت زي القبر والجيران زعقوا. ليهم حق والله كانت شورة سوده.
ـ بس الكهربة أهي ياشيخ,أمال دي إيه وأشار إلي اللمبة النيون الموجودة في الأستويو.
ـ احنا عندنا الكهربة علي خطين,الأول والتاني والتالت علي الكبل العمومي ومن أول الرابع علي كبل شركة الحرير شفت الحظ.
ـ طب كنت وصلت فيشة من الدور التاني وخلّصت نفسك.
ـ ماهو ده اللي حصل بس الشفاطات والنور من قويهم ولعوا السلك وفريدة اتحرقت والحمد لله وهي بتحاول تلحق الشقة قبل ماتولع.
ـ والله انت عليك أفكار تولع الدنيا مش الشقة ياشيخ,ياعم لمبة او اتنين. بلادوز يعني,المهم انت جبت الدواء من عند الدكتور مختارولا لأ؟.
ـ رحت لغاية هناك وكنت واخد معايا الفلوس اللي كنت متفق عليها في التليفون إمبارح وبعد ماطخيت المشوار قالي الدواء زاد20% سبت الفلوس ورجعت وبعتاله هاني من خمس ساعات ولسه مجاش تلاقيه واقف علي الناصية او بيتصرمح في أية داهيه تاخدوه هو والفراخ في ساعة واحدة.
ـ بالراحة ياشيخ الغايب حجته معاه وبعدين الأدوية فعلا زادت النهاردة.
ـ هو كل حاجة زادت أما عزتها.كل العلل صابت فرج لما فرج صرمه خرج,صحيح والله إقدام علي رأي أمي.؟
ـ ما البيض كمان زاد الكرتونة النهاردة بسبع وربع متقلش تعريفه.
ـ أمال الواد ابن الهرمة اللي انت باعته خد السبع كرتين اللي طلعوا امبارح بخمسة ونص ليه؟
ـ علشان دول بشاير يابو المجد.
ـ بعد ده كله وبتقولي بشاير.ده فات شهر كذا يوم بعد الميعاد ولسه ربعهم بس اللي بشر والباقي ياعالم.؟
ـ متقلقش ياشيخ السنة دي تدريب بس ان شاء الله متخصرش كتير والسنة الجايه تترمضان بآذن الله.
ـ  هو لسه فيه سنة تانية يادكتره .
 ضحك وهو ينفض الزغب عن راسه ويقول له.ماهم ضحكو عليك ياشيخ وطفو النور ولمولك الكسر.انا مش منبهك قبل متروح.
ـ لا يادكتور.انت لو كنت قولتلي كنت مخلتهمش يطفو النور.انا اعرف منين.واحد قال نطفي ياعم الشيخ علشان نعرف نمسك الفراخ ونخلص؟ قولتله اطفي ياعم.وعينك متشوف الا النور.اقصدي الضلمة.حسب الله ونعم الوكيل في الدكتور اللي لهف الخمسميت جنيه وفي شوية العيال اللي ضحكو عليّ.
ـ المهم ياشيخ علشان البيض يكبر شوية وتعرف حتي تجيب مصاريفة,بقولك ايه انا عندي فكرة قريت عنها بس مشفتش التطبيق لغاية دلوقتي. بس الدكتور نوفل شغال بيها في المزرعة اللي مآجرها من الحاج عبد الرؤف بقالة 3سنين .هو اصلا جيبها معه من نيوزلندا,ايه رياك.انا هفوت عليه بكرة واشوف المعدل المكتوب في الكتاب هو هو ولا ممكن نغير.ولغاية مقابله ان شاء الله  اهرش نص كليو زيت علي كل شوال علاف,
ـ اهرشهم ازيا يعني يادكتور.
ـ انت مش ممكن ياشيخ. اتعلم بقا اللغة الجديدة.اهرش يعني اسقسق للعلف نقطتين وافركهم علي ايدي.ماشي ولا اوصفلك اكتر. انت ام بتحط كريم علي شعرك مش بتحطه علي ايدك وتدعكو قوي. 
كان يقولها بشكل عفوي ولكن عبد الفضل الذي كان يجلس في انتظارتجميع الشلة في الاستديو اوقف سيل افكار احمد وقال له.
ـ  يدعكو قوي ازيا يابن صالح. مش عيب تقول للشيخ مجدي الكلام الخايب بتاعك ده.احترم دقنة علي الاقل وقوله حط الكريم علي شعرك وملس عليه بالراحة مثلا.وانفجر هو وسعيد في الضحك علي مجدي الذي بد الكسوف في عيونة وكانه ضبط بفعل فاضح في الطريق العام .
اعتذر احمد عن وساخة الرمم الجالسين وتفكيرهم المنحط ثم ابتسم وقال لمؤخذاة ياشيخ افهمني صح سيبك من العيال دول اعمل اللي اتفقنا عليه اهرش نص الزيت علي كل شوال علف واما يجي هاني ابعتلي واناهاجي أعرفك تضرب الحقنة إزاي ومعلش بقي هتسهر النهاردة انت والعيال ثم ضرب علي كتف سعيد وهو يشير عليه ويضيف وانت كمان معاهم يابطل واحجز ابن عبد الفضيل معاك وبلاش شطرنج النهاردة علشان تقدروا تخلصوهم علي مرة واحدة ثم سكت قليلا واتجه بوجهه إلي مجدي وسأله همه بقم كام دلوقتي؟
ـ الف وتلتمية خمسة وسبعين.
ـ ياه كتير قوي النافق ده يالي. Badlouk;.ربنا يطرح البركة في الموجود.
ـ باضلك إيه يادكترة. قوله يبيضوا ليك أحسن.ويجعل مسوي اللي فطسوا الجنة.
ـ هو ده وقت تهريج يابو السعدان.ثم ضربه علي كتفه بعشم وحب وقال للشيخ.
ـ يبقي أما يجي هاني ابعتلي وعلي بال ماآجي تكون انت فضيت قزازة الفيتامين علي 3 لتر ميه مغلية كويس وبردها,.ثم ضحك وهو يضيف.طبعا انت بقيت خبير في التحضير ومش لازم أقولك الميه تقعد علي النار قد إيه والكلام اللي بقيت حافظه طبعا.وشيل الدواء بتاع 150 يوم في فريزر التلاجة معادها يوم الخميس الجاي إن شاء الله ,يومها اسهر معاك ومعانا أبو السعدان وعبد الفضيل ونشكشكهم في ساعتين زمن بعون الله.يالله بقي سلام أروح اتغدي وأريح ساعة علي مايجي هاني.
ـ متقعد نغديك ياسعادة الدكتور.
ـ خيركم سابق بس العيال مستنيني بعد إذنكم.
كان قد مضي علي وجودهم في فيلا أحلام الشيخ مجدي شهران بالتمام والكمال حين أصبح عددهم  الف فرخة يرخوا الف بيضة.ولكن الشئ الذي حير الشيخ والدكتورهو احتفاظ البيض بنفس حجم البشاير ومن هنا قرر الدكتور أن يمارس بعض  التعديلات علي فكرة الدكتور نوفل الجديدة والقديمة حسب المصادر الأجنبية التي  قرها منذ قرر تعميمها علي سرب الفراخ الوارد من الخارج والذي لا يستطيع التأقلم مع المصريين فقال للشيخ  حين دخل علينا ونحن نلعب دور شطرنج وهو يمسك بحصانه الأبيض  في الطريق لأكل عسكري سعيد الأسود وهو يقول له .كش يالاه.ثم غير اتجاه وجهه تاركا رقعة الشطرنج بعد أن فكر أن ملك سعيد قد مات.
ـ بقولك إيه يابو الأمجاد .اهرشلهم كيلو زيت علي كل شوال علف وقبل أن يكمل الفكرة التي أخذت من وقته الكثيرخلال الأيام الماضية بعد أن شاهدها عند الدكتور نوفل وبعد أن عرض فكرته الجديدة والخاصة بزيادة معدل الزيت علي العلاف وتناقش في الأمر مع الدكتور مختار في زيارته المستعجلة بسب فراخ الشيخ وفكرته التي رآها عبقرية نبهه الدكتور إلي المخاطرالممكنة إذا لم يتم التعامل بتلك الفكرة تحت  نظر متخصص طوال الوقت لكي يتم العلاج السريع إذا جاءت الأعراض.  غير اتجاه وجهه مرة أخري واتجه إلي سعيد وقال له ماتكش ياعكر وللا لسه بتفكر.
أمسك سعيد بالحصان ورماه علي الأرض وهو يأكله بالفيل الذي لم ينتبه احمد إلي وجوده وهو يقول له.
ـ أنا كنت مستني تبطل هرش مخ مع الشيخ علشان أقدر أقرشك كويس يامحثن.غاوي كش.طول عمرك كده غاوي مايوهات يامضروب.ضحك عبد الحميد ومحمود المحامي علي كلام سعيد مما دعاه إلي فتح علبة السجائر عن آخرها بشكل مضحك ويرمي إلي عبد الحميد بسيجارتين وهو يمنحه معهم لقب الأستاذ وفعل كذلك مع محمود ثم قال لاحمد .
ـ هولع أنا وأديك نفس ياعكر.
تغير وجه الدكتور ونسي الفكرة تماما وراح يبحث عن أي رد فعل يفوق الإهانة أوحتي يساويها ولما لم يجد قال موجها الحديث للشيخ.
ـ أنا مش عارف مبتفألش بيك ليه ياشيخ .أنا كنت مفكر في اللعبة قبل متخش وكنت ناوي أبعد الفيل ده بعسكري الأول جيت انته نستني اللعبة ولعبت لعبه قبل لعبة, أنا كنت مربيه قبل دخولك بثواني جيت إنت والبركة حلت والملك هيموت.
ـ لاملك غير الله يادكتور ,استأذن أنا.
ثم تركنا وخرج قبل أن يكمل له الدكتورأضرار فكرته التي نسيها وبدأ في رص الدور الثالث له في تلك السهرة.
يوم الثلاثاء الأسود أو الحزين كمااسماه عبد الحميد استيقظ سعيد علي نداءات مجدي المتكررة والغريبة,طلع إلي السطح فشاهد المنظر الذي لابد قد حفر في ذاكرته إلي الأبد,كان أكثر من ثلثي الفراخ قد انفجر رحمهم ورحوا ينقرون في مؤخراتهم التي نزلت إلي الأرض في حالة هستيرية.جري سعيد إلي احمد الذي لم يكن موجودا فعاد إلي أخيه الذي كان يبدو عليه الهلع من المنظر ومن تحمله وزر قتل الفراخ كما صرح بذلك لأخيه.في المساء حين عاد الدكتور إلي مزرعة الشيخ كان عدد النافق قد وصل إلي 313 فرخة أي ما يقرب من الثلث,
ـ إنت حطيت زيت قد إيه ياشيخ إمبارح .
ـ زي مانت قلت.
ـ يعني قد إيه؟
ـ كيلو علي كل شوال
ـ مش ممكن .إنت لازم حطيت أكتر من كده.
ـ والله يادكتور مازودت نقطة عن اللي انت قلت عليه.
ـ أنا قلتلك الكلام ده من تلات أيام .مش كده ؟, إيه بقي اللي حصل إمبارح وأول.؟
ـ أبد البيض كبر والحمد لله بداية من إمبارح
ـ انا مش متفق معاك  بمجرد ماالبيض يكبر توقف الزيت نهائي؟
ـ  ماهو متعدلش إلا إمبارح .وبعدين إنت مقولتش كده واسأل سعيد حتي.
ـ أنا مش قايل الكلام ده من أول مرة قولتلك علي موضوع الزيت واتفقنا عليه حصل ولا محصلش؟
ـ إحنا اتفقنا علي حاجات كتيرة وكلها متنفذ تش. ياراجل دانا شفت أيام أسود من قرن الخروب.دانا كنت عامل دادة ليهم ,أأكل وأشرب وأشيل خراهم وفي الآخر عاوزني افتكر كلام قولته من شهرين وزيادة صلي علي النبي في سرك,دول نسوني نفسي,أنا خلاص عزمت علي الخروج في سبيل الله 3 تشهر وماشي بعد الفجر مع الجماعة اللي هتركب قطار سبعة إلا عشرة من رمسيس,أشوف وشكم بخير.
قالها وترك عبد الحميد وعبد الفضيل ومحمود وسعيد ينظرون إلي بعضهم البعض واحمد ممسكا بفرخة في الطريق لانفجار رحمها ويقول في هدوء.
ـ أحسن حاجة دلوقتي ندبح كل اللي في البطارية دي.ولم ينتظر وأمسك بالسكينة وسمي الله.
عند النزول من السلم كان احمد ينظر إلي سعيد وهو يقول له:.
ـ أنا مش قولتله قدامك إنه يقطع الزيت بمجرد  البيض مايكبر.لم يجب سعيد علي تساؤلات عبد الفضيل الذي راح يطلب منه الرد علي سؤال احمد وهو يكتم ضحكه.كان عبد الفضيل هو الوحيد الذي طرح ذلك التساؤل علي الشلة وهي مجتمعة للمرة الأولي في مندرة عبد الفتاح.
ـ ياتري مين السبب في تدمير نسل أو نوع أو جنس  الفراخ في مذبحة الزيت كما اسمها؟, الشيخ مجدي ببركته ؟ولا الدكتور احمد بعلمه؟
غاب الحاج عبد الفتاح عند السني ساعتين  وعاد بعد أن شرب  سبع زجاجات بيرة وأكل نص كباب.انتهي الدور الذي كان يلعب بين سعيد واحمد بهزيمة سادسة في ذلك اليوم الأسود كما قال سعيد وهو يبرر للحاج.ولكن احمد عاجله وقال :
ـ أنا قولتله يهرش نص السيجارة اللي سبتهاله ياحاج راح هرش السيجارة كلها. اتفرتك اعمله إيه؟
انبري الحاج للدفاع عن سعيد الذي يهزم احمد دائما وقال للدكتور تعالي أروقك. كانت الساعة قد تجاوزت الثالثة والنصف ورغم ذلك جلست الشلة كاملة أمام الحاج الذي كان يتجرع كل خمس دقائق من أثر البيرة في البداية ثم من أثر الأدواربعد ذلك حتي أنه حين قام بعد أن استمعنا الي آذان الفجر الأول قال بصوت حزين جدا حتي كاد يبكينا جميعا وهو يضرب كفا بكف.:
ـ بقي الواحد مش كان طلع عمل واجب تمام بالسبعة البيرة بدل ما الدكترة عمل معايا واجب بالسبعة برضه بس لمؤاخذة سخنين قوي أسخن من نص الكباب.
كان يقولها بتأثر واضح مما منح احمد الفرصة كاملة لكي يتألق كما لم يتألق من قبل حتي إنه وهو يودع الحاج داخل البيت نادي علي ابنه أحمد قائلا له.:
ـ سنده ياأحمد أصله واكل سمين وشارب سبعة سخنين من النوع الشديد قوي.



38
هل أراد الله أن يفصلنا عن بعضنا البعض؟ لاي حكمة يعلمها هو فعل بنا ذلك ؟ لماذا سلط كل شياطين الارض لترقص أمام اعيننا في تلك اللحظة التي كنا فيها جميعا مساطيل ولانحتاج لاكثر من هز بسيطة من ذيل شيطان جربان؟ لقد خسرناه في الوقت المفترض به ان نكسبه.لا أحد منا علي وجه الخصوص يعرف كيف ساقه حظه العاثر ليقع بين أيدينا بعد لحظات من فتحنا موضوع اختيار شهير له دوننا جميعا.كان اقلنا جميعا ومع ذلك فضلته علي ثلاثة منا علي الاقل .جمال عبد الدايم الذي فشل في الثانوية أربع مرات فأثر الانسحاب من التعليم وأتجه ألي التجارة وبعد ثلاثة سنوات  تزوج من شهيرة .فتات أحلامنا التي كانت علي بعد خطوات قليلة.فنحن الثلاثة كنا قد انتهينا من تعليمنا والبعض منا عمل والآخر في الطريق.لكن الرياح تأتي بما لا تشتهي السفن  خطفها جمال منا وترك لنا الحسرة والندم والحسد الدائم. واسمحوا لي ان أتكلم بالنيابة عن الأصدقاء في موضوع الحسد لان البعض منا ينكر انه يحسد جمال علي شهيرة.رغم انه ما من مرة غاب ظل جمال عبد الدايم عنا مجتمعين ـ ودائما نحن مجتمعين ـ وما ان ينتهي آخر ظل لجمال حتى ننظر لبعضنا البعض  ونضحك ثم يعقب واحد منا بجملة وحيدة ودائمة
ـ  محظوظ ابن الايه.
ونرد نحن وراء المعقب آما بنفس الجملة أو بهزة راس اوبنظرة رضا.واسمحوا لي ان أعرفكم أنه لم يخفا علي جمال رأينا هذا منذ اليوم الرابع لزواجه.ولا يعود ذلك ألي فطنة جمال وذكاه كما يتصور البعض منكم.فمما لاشك فيه عزيزي القاري انك آخذت فكرة ان لقائتنا تكون من اجل الفرفشاة والضحك والصهللة,وتلك الأشياء لها مكان واحدا ووحيد ألا وهو جلسات الحشيش والسكر إذا لزم الآمر.ولابد ان البعض منا يسكرـ وان كان المطلوب في الحقيقة ان نسكر جميعا حسب طبيعة الجلسة ـ وبعد ان يسكر أحدنا لابد يخرج مكنون قلبه كما تعرف آيها القاري النجيب.واه من مكنون قلبنا نحن الثلاثة.واه اكثر من لحظات السكر. فمثلا إبراهيم آيه الموضوع وهذا لقبه الذي آخذه عن جدارة واستحقاق شارب الحشيش أبا عن جد ولايرضا عن ذلك بديلا. كان يجلس في احد الأماكن التي تقدم المتعة بكافة أشكالها للزبأن  ودخل عليه زميله حسين القاضي الذي يتميز بفتح حضنه لكل الصدور المارة بجواره.وما ان رأي إبراهيم يشرب  حتى تغيرت ملامح وجهه وكاد ان يسأله عن هذا التغير الجزري والتحول الهائل في حياة إبراهيم  ولكنه أجل السؤل لما بعد الأحضان لكن إبراهيم الذي كان قد شرب ما يقرب من زجاجة ويسكي وسبع علب بيرة وقف وقال له .
ـ قبل السلام والأحضان ممكن أقولك كلمتين زنقني من 23 سنة؟
كان يقول الجملة وعلي وجهه هدوء وبراء غريبة كما ظهر ذلك في تحركات يديه وجسده وعيونه وكل ما يلزم لكي لا يدخل الشك ألي قلب صديقه ومن هنا  رد حسين عليه بابتسامة معقولة وصدر مازال مفتوح.
ـ كده بقا يبقا أقصدك كلمتين زنقينك من يوم مشفت وشي أول مره.
عند ذلك رفع إبراهيم يديه في الهواء وراح يشير بها وهو يؤكد فعلا فعلا من يوم مشفتك أول مرة والكلمتين هما انك ابن كلب عرص لمؤاخذ.

كانت الجملة كفيلة بتغير لون حسين الذي كان يضع يدية في وسطه استعداد لان يأخذ إبراهيم في حضنه مع معرفته التامة بأنه عوضفع كل حساب إبراهيم.
عند هذه النقطة وسأقف لاعود ألي حكاية صديقنا الذي خسرنه جميعا واصبح من يومها عدوا لنا رغم أننا أعلنا ندمنا بدل المرة . عشرات المرات علي ما حدث في تلك الليلة. كان قد مضي علي زوجة من شهيرة عشر سنوات ومازالت بعض الكلمات التي قيلت في سهره بعد زوجه بأيام وبالتحديد في اليوم الرابع .التقينا كعادتنا في شقة جمال وبدا السهرة بالحديث عن الأحوال الزوجية وخلافه . وبعد ان انتهت السجائر المعدة للشرب وأخذت مالا يقل عن ساعة ونصف كان الحديث قد اشتعل بين عبد الحميد وجمال  حول السحر ومدي صدق ما يشاع حول ربط الرجل ومن هنا جلسنا بعد ان حاولنا نستأذن العريس الذي أصر علي غير المطلوب من رجل مثله متزوج من أربعة أيام  علي السهر وخرج وعاد بثلاثة زجاجات من الويسكي . .وبعد الزجاجة الثانية افاضا جمال في شرحه حول منطقية الربط  واستعان كثيرا بالايات القرآنية والاحدايث  واهل الدجل ودون ان يقصد قال ليبرر لعبد الحميد انه هو شخصيا يمر بتلك  التجربة خلال الايام الماضية حتي الان ,وبعد ان راي نظرة الاندهاش في عيوننا احس انه افشي سر غريب وراح ينفي ما قاله بشدة .وبدون سبب واضح التقينا خلال شهر بعد الحادثة اكثر من عشرين مرة كان خلالهم جمال يتعمد ان يتحدث عن السكر وكيف اننا جميعا ونحن نتكلم في موضوع لا يتذكر الان سبب فتحه قد انسطلنا وتخيلنا انه اعترف لنا انه مربوط مع ان ذلك لم يحدث له علي الاطلاق.نسينا الموضوع بعد ان زهق جمال ذاته من تكراره ولكنه خلف لنا تركة ثقيلة .جملة جاءت بعد خروجنا من منزل جمال اجتمعنا عليها بعد ان فؤجنا باعترف جمال انه لم يستطع حتي الان الاقترب من سر هام من اسرار جمال شهيرة.كان كل منا يفكر في شهيرة,وفي كيفة الجلوس جورها وهي بقميص النوم الاسود. ولايفكر احد القراء اننا بذلك نمتهن عرض صديقا الطيب جمال وليعوذ بالله. ولكن ذلك يعود لمشروعية التقرب من شهيرة ابنة الحي التي احببنها جميعا وتمني كل منا نحن الاربعة الارتباط بها.ولتعلم عزيزي القاري حتي لاتتهمنا بسوء السلوك ان هذا التمني وصل بنا نحن الاربعة الي مرحلة جس النبض عن طريقة الاخوات او الامهات وكل الاشياء المتاحة ولكن في اطار الاحترام .فمثلا  عبد الحميد صديقنا بعث لها بخطاب تم تسريبه لها عن طريق اخيه الصغير عوض الذي فضحه امامنا جميعا ايضا.ورغم ذلك كان عبد الحميد هو اول المتقدمين لها رسميا وكان بالحق افضلا لانه الوحيد الذي انهي دارستة وسنه في الجيش وعمل في فندق ماريوت كمدرب لياقة.

ـ هذه مغالطة من أحد افرد الشلة يجب التنبيه عليها. عندما يخرج أي منا ليكتب نفسه أو يتحدث عن شخصية ما بضمير ألانا .عليه ان يكون صادقا تماما؟ وعليه ايضا الا يكسب نفسه صفات ـ وان كانت في الحقيقة بلهاء كونه اول او اخر المتقدين ـ يستضر بها عطف او حب القاري؟وعليه ان يعرف مساحة خطوتة قبل العبور علي مكاسب الاخرين؟ ففي الحقيقة ياصدقاء ان كل منا يعرف عن الآخر أكثر مما يعرفه عن ذاته.هذه نقطة نظام أردت ان الفت الانتباه أليها حتى يحظا كل منا بوضعه المكتسب خلال الحياة ولا يطمع الذي في قلبه مرض؟.

ــ لم يكن هذا القطع مطلوب علي الإطلاق.انه حطم تسلسل أفكاري تجاه النص الذي اكتبه. بل اني أقول انه شئ غير ذو بال.لا .هو شئ ثقيل جدا مثل التركة التي خلافها اعترف المدعو جمال و في الحقيقة جعلني أبدو مهرج. مهرج غبي.
ـ آنت لا تعرف انك تركت حلقة غير مكتملة ونسيت نفسك وبدأت في سرد أحداث شخصية جديدة تماما دون ان تقول لنا ما حدث بين إبراهيم آيه الموضوع وصديقه حسين القاضي .كما أنك أنهيت المشهد بشيء ملتبس جدا,فلقد جعلت حسين يستمع لا إبراهيم وهو يضع يديه في وسطه ومنتظر ان يأخذ صديقه آلا نتيم في حضنه علي وعد ان يدفع حسين فاتورة طلبات صديقه الذي كان قد غير نظامه الذي فطر عليه من الهواء ألي الماء حتى أنه أجهز علي سبع علب من البيرة غير زجاجة ويسكي مقفولة. وظهر المشهد وكآن إبراهيم متعود علي نفاق حسين .كما ان حسين متعود علي دفع حساب إبراهيم. واسمح لي أقول ده مش إبراهيم اللي اسمه آيه الموضوع. دا آنت اللي آيه الموضوع, وايه سبب الحكاية من الأساس وأنت بتتكلم عن صديقكم أللي اصبح عدوكم؟
 ـ ممكن أتكلم.
ـ لك هذا.
ـ أولا إبراهيم الشفاعي.الشهير بإبراهيم آيه الموضوع صديق شخصي بالنسبة لي .والشلة التي احكي عنها لا تعرف عن موضوع إبراهيم شي علي الإطلاق. ولكن الشي بالشي يذكر كما يقولون.وأنا حين كنت أريد ان أخبركم عن ما يمكن ان يفعله السكر في الإنسان لم أجد في رأسي  مثل لما يمكن ان يصل به الإنسان ألي ذروة السكر خيرا من حكاية صديقي إبراهيم الذي انتظر ثلاثة وعشرين عاما ليعلن رأيه الصحيح في صديقه للمرة الأولى في حياته وفي سكره أيضا.وان كنت قد اخطات في دخول إبراهيم عليكم فعذر لكم أما عن سؤلك ما حدث بعد ذلك لإبراهيم وصديقه حسين فهذا ما كنت ادخره لاخر النص لكني ألان وبعد ان فتح الموضوع مرة أخرى سوف احكي لكم ما حدث ويشهد الله آني كنت حاضر وأقول الصدق.لقد اخذ حسين صديقه في حضنه علي غير المتوقع وراح يبكي بصوت أفاق بعض الرواد, ورغم ذلك لم يلتفت أحدا إليهم. ثم جلس أمامه وراح يطلب منه وهو صادق  ان يوجهه الوجهة الصحيحة التي يمكن بها ان يغير بها نفسه حتى يليق به ان يكون صديقه ويغير تلك النظرة التي كانت في عيونه.ثم أنها كلامه الذي تخللته دموع كثيرة بأنه يطلب منه ذلك ألانه صديقه ألا نتيم كما كان ومازال يعتقد.أحس إبراهيم آيه الموضوع انه أخطاء في حق صديقه طيلة23عاما .وانه كان يمكن له ان يحبه بجد وينسا صورته الاوله. تلك الصوره المقززه, بل انه سرح بعيدا وراح يراجع بعض أفعال حسين معه هو علي الأقل وأحس ان صديقه لم يكن له أي طريق آخر للدخول آلي الحياة ـ تلك القاسية ـ بغير تلك الميزة التي وان كانت خبيثة إلا أنها الطريق الإسراع والأضمن للوصل ألي ما وصل إليه حسين القاضي.وبعد تلك المناقشات التي آخذت عشر زجاجات من البيرة وزجاجتين من 84 تغيرت العلاقة ما بين الصديقين وصار حين يلتقيان يفتحان صدورهم لبعضهم البعض بكثير من الحب والضجر.وكنت أريد ان أقول من وراء تلك الحكاية انه لو أرد الله لنا الخير لجعل جمال يغفر لنا ذلتنا.لقد فعل إبراهيم بصديقة شئ يشبه ألي حد ما ما فعلنها بجمال في تلك الليلة . كان قد مر ما يقرب من العشرة أعوام علي زواج شهيرة ولم نستطع مناقشة ذلك الموضوع طوال تلك الفترة إلا منذ قليل قبل ان يهجم علينا كالقدر الغاشم.تغيرت ملامح وجوهنا بمجرد دخوله حتى انه قال بمجرد ان امسك  بسيجارة الحشيش:
ـ آيه يادكوره.انتم كنتم بتتكلمو في الجنس وشفتم مره ولا آيه؟
ـ جنس آيه يا عم جمال ما رحت علينا.ثم أردف يسأله: آيه أخبار الفرس؟
ـ عال العال
ـ تمام يعني ولي نجبله فياجرة تشده.
ـ الفياجرة ده يا خدها واحد زيك يا عبده.لكن إحنا لسه شباب.
ـ الله .يعني في أسبوع العسل كنت عجوز ولا آيه؟ تكهرب الجو بمجرد خروج الكلمات من فم عبد الحميد فقلت انا لاخفف الجو.

ـ المستقبل للا أصابع يابو الجمال .وبعدين آيه يا عني منا جربت الفياجرة .بس بيني وبنكم جربتها بره. أنا ناقص تقولي كل يوم مناد
ـ يا عني يا دكتور ألبها يم المرة الوحيدة اللي عملت فيها طلوقة استخسرتها في بيتك.يا رجل ده أختي مصبرة نفسها من يوم ما عرفتك عشان يوم زي ده. تيجي آنت وتستخصرها فيها.أخص علي النسب اللي يعر.

شاركنا محمودالضحكة وكدنا نرقد علي الأرض حين أضاف الدكتور أحمد قائلا لجمال الذي كان يضحك معنا لكن عيونه في اتجاه عبد الحميد الذي أحس بالإحراج منذ قال جملته:
ـ شايف الأخوات ولآد الأصول والمتربين علي طبلية واحده يابو الجمال. بيطمن علي حال أخته. ازي كانت بتتظبط كويس ولا كولشن كان.ونعم التربية .من شابه ابه فما ظلم.

عند ذلك رفعنا أيدينا في اتجاه السماء لنردد الفاتحة علي أرواح الأباء وكان اكثرا تأثر محمود ابن عم عوض الكهربائي أبو كل من محمود وحسن و والدكتور حسين الطبيب المشهور وفاطمة زوجة الدكتور احمد صالح الذي يشرف علي مذبح حكومي وله مزرعة صغيرة لاتتعدا المائة متر  فلقد كان هو الرجل الوحيد الذي فاجاء زوج ابنته وهو يخرج من بعد صلاة الجمعة في يوم الصباحية وأماما جميعا قال له:
ـ آيه يا دكتور عملت آيه .طمئني علي بنتي.

بعد قراءة الفاتحة عاد عبد الحميد  وطرح قنبلته التي لا نعرف كيف استحسننا الحديث عنها وكأنها الجنة الموعودة أو الحلم الأزلي أو أي شئ جميل وهام وحساس.شئ ما سمعنا عنه ونريد ان نتحسسه بأيدينا.مشروب عظيم وعد الله به أهل الخطوة نريد ان نتذوقه.لقد اجتمعنا كلنا كما قلتم لكم سابقا علي سؤال عبد الحميد .رغم ان الناظر لوجه جمال كان يمكن له ان يتراجع من فوره.لقد فعل كل الأشياء الممكنة لتغير مسار الحديث.وللحق كان له من الصبر ما لنبي تجهل عشيرته قدره وقوته.انه لو أرد ان يدعو في تلك اللحظة الله ليخسف بنا الأرض لفعل الله ذلك بمجرد النظر في عيونه. لكنه أبدا لم يدعو.فقط تركنا لنكره الخمر المغشوش والبيرة وانفسنا.لكنها هي وحدها الحبيبة شهيرة.



39

 للمصائب اهلها.هؤلاء الناس ـ العظماء او المخبولين ـ الذين اختارهم الله علي دراية كاملة بتحمل تبعاتها.حتي انهم جميعا ودون استثناء يحفظون القول الا يماني المؤمن منصاب.ولكن الا يصاب الا المؤمن؟الم يصاب كافر؟الا يصاب مسيحي او يهودي؟ ثم ما هو الداعي لتحمل الايمان اذ كان لابد لذلك المؤمن حامل الايمان من حمل مصائب سوده.وهذا الايمان المختفي في القلب ما هي قوتة؟ وماذا يصنع في وجود قوة ظاهره واقوي منه الا وهي المصائب.لماذا يصمد الايمان؟ لماذا يرسخ اكثر رغم انه صار من الضعف بكثير عما كان؟ ـ اليس المؤمن القوي افضل عند الله من المؤمن الضعيف ـ حديث واضح وصريح.فهل يكون المؤمن ضعيف ام قوي حين يركع تحت سطوت المصائب.ثم ماذا يكون موقفه وهو ير غيره ـ كافر مثلا ـ يتحكم في مصيره.وماذا يكون احساس هولاء المؤمنين؟وكيف يتعاملون؟ 
كان قد استقر في ذهن الشيخ مجدي انه لن يفلح في اي تجارة.فمشاريعه جميعا باءت بالفشل وضياع اموال العائلة بجوار امواله الخاصة التي استطاع ان يكنزها خلال عمله طوال عشرين عاما في شركة النصر للسيارات مع مكافاءة الخروج المبكر علي المعاش بنسبة عجز 95 %   .وقبل ان ينهار اخر مشاريعه وفي مساء يوم حزين وبعد التخلص من اكثر من ثلاثمائة فرخة بوضعهم في اجولة ربطت دون عناية ووضعت علي عربة اشرف زوج اخته هاله  بعد ان ساعدكل افراد الاسرة في انزلهم وذهب هاني وبقية شلته مع اشرف للتخلص منهم في صحراء 15 مايو.جلس الشيخ مع الاسرة في شقة العائلة بالدور الثاني بعد ان اغتسلو جميعا وغيرو ملابسهم وهو يستمع الي اومر امه لزوجة اخيه بالمرور مرة ثانية بالمبخره علي الادوار الاربع لتضييع تلك الرائحة التي تشبه رائحة لا يمكن احتمالها كما لا يمكن تحديدها تماما.امسك الشيخ بكوب الشاي من يد زوجته التي صنعته في الدوار الثالث حيث شقة الشيخ مجدي .كنا جميعا مرهقين ومغمومين من الاحداث الجسام التي نزلت علي الاسرة منذو وفاة عائلها ومدبر امورها بحكمة دون ان يترك خلفا له يستطيع تسير المركب بصوره مرضية علي الاقل.
ـ متزعلش ياشيخ.ربنا يرمضان علينا. قطعت الام الصمت المطبق والمهيمن علي الابناء المرصوصين علي الكنبات الثلاثة في حجرة الجلوس  بتلك العبارة املة فينا نحن ابناءها ان يفتح الله علي احد منا وياخذ الميكرفون المعلق في الفراغ ليبدء الكلام.راحت تنظر الينا في سكينه ولوم ظاهر ثم اضافت. أيه انتو قاعدين سكتين ليه,وبعدين الله جاب الله خد الله عليه الرمضان.المهم سلامتكم بالدنيا.انتو عارفين لمتكم كده تساوي الدنيا بحالها.انا كنت مستعدة اشحت وسعاد وابوكم يعيشو.قالتها وتركت العنان لدموعها التي كانت في الحقيقة علي ذهاب بركة البيت واليد الحكيمة التي كانت تصنع من الفسيخ شربات.
ـ يعني يامه هو ده اللي قدرك عليه ربنا.هو فيه حد فينا ناقص دموعك ياحاجة؟
ـ انا بعيط علي النفوس اللي ضاعت مش علي الفلوس يابني.
ـ ماهي الفراخ برضو نفوس ياحاجة. قالها وضحك وهو يطبطب علي راس الام الملكومة بضياع راس العائلة وامواله ثم اضاف ياستي في ستين سلامه الفلوس والي دقوها.تصدقي بالله يامه ,انا بكره الفلوس.
ـ امال انت زعلان ليه ياضنايا؟
ـ علي التعب والهدا اللي الواحد فيها بقالة شهرين ونص .
ـ عند الله كله ياحبيبي.
ـ الحمد لله علي كل اللي يجيبه. ثم نظر الي السماء الموجودة في اعلي الحجرة ورفع يده وهو يحمد الله كثيرا علي نعمة الصحه والعافية ثم انزل يديه وقبلهما وش وظهر ونظر الينا وهو يقول الحمد لله علي نعمته.كنا جميعا متآثرين علي كافة المستويات.فنحن ادر الناس بما لحق بنا ومن اجل ذلك وايمانا منا بالقضاء والقدر راح كل منا يدعو الله علي كل مجيابه وعطاياه.
قالت الام بصوت حزين ووهن وكأنها تعتب شخص ما.الحمد لله الذي لا يحمد علي مكره سوه. بعد هذا الاجتماع سألت الام ابنها سعيد عن مدي الخسائر الناتجة عن مشروع الفراخ فقال لها سعيد. 15 الف واكترهم فلوس مجدي الشخصيه .فقالت بنفس مساحة الصوات ربنا يرمضان عليه. ولكن بعد انتهاء المشروع تماما تبين للام علي يد نفس السعيد ان الخسائر تجاوزت ال33 الف جنيه ببضعة مائات .,25  من اموال الشيخ وهي كل ما يمتلكة من حطام الدنيا و8 من اموال العائلة .وحين ذلك نظرت الي السماء الموجودة في سقف الحجرة وقالت .رمضاننا عليك.
ـ انا مسافر الفجر ان شاء الله 3 شهور في سبيل الله في السودان.
ـ ليه يابن؟
ـ بيني وبينك ياحاجة الواحد حاسس انه اتلها بالدنيا اكتر من اللزوم.
ـ  ياعني هتقضي رمضان والعيد بعيد عن اخواتك وعيالك وده اول رمضان يغيب فيه ابوك يامجدي.
ـ انا خلاص اتفقت مع الاخوة وان شاء الله هنمشي بعد الفجر.
ـ الله يهديك ياشيخ.الكلام بتاع الخروج ده كان قبل ما تتجوز وتخلف وتبقا الكبير بعد ابوك ,وكمان مرتك حبله.
ـ ياعني انا هولدها يامه.انا خلاص عزمت وتوكلت وبقولك بس.
ـ والفراخ يابني .بقيتهم مين هيخد باله منهم وانت شايف اني مبقتش قادرة واخواتك كل واحد منهم وره مصلحته.
ـ سعيد يكمل لغاية ميبطلو يبيضو وبعدين يبعهم.او يبعهم من دلوقتي ويريح دماغه.
ـ يابن دحنا شريهم بالشي الفلاني .وكليو الفراخ عند ام مني هناك اهو ب3 جنيه وربع  واكبر فرخة عندك متجبش كيلو ونص يعني نخسر 7ـ 8 جنيه غير اكلهم ودوهم الشهرين ونص اللي قاعدنا نددي فيهم.بقا ده يرضي ربنا برضو ياشيخ؟
ـ اللي يشوفه سعيد صح يعمله انا خلاص مسافر الصبح.
ـ طب استنا لغاية منخلص من البلوة ده وبعد كده ياعم سافر سنه مش 3 تشهر.
ـ مش قادر والله يامه.وحاسس كده ان نفوخي هينفجر لو قاعدت هنا.
ـ بعد الشر عنك ياضنايا.
ـ الشر دلوقتي في دماغي ياحاجة ومش هيطلعه غير الخروج في سبل الله.
ـخلاص يابني اللي تشوفه.ربنا يكتبلك في كل خطوة سلامه. ويجعل نصيبك عنده احسن من نصيبك اللي كتبه عليك.
ـ يارب يامه.دعوتك ديما ياحاجة.
ـ دعيلك دنيا واخره ياشيخ.
ـ وانت ياسعيد اللي تشوفه صح اعمله.وهسبلك الخمس تلاف جنيه بتوع العلاف مع فريدة لو احتجتهم خدهم ,ريحت دماغك وبعتهم يبقا عملت في نفسك خير .حاكم انا اللي اتشوات شهرين ونص في المحريق دول.علي العموم اللي تشوفه واللي يريحك اعمله.اشوف وشكم بخير.
جلس فوق خرجه المصنوع من التيل الابيض الباهت ذو الخطين الرصاصي والذي كان قد اشتره من الارضي المقدسة عند عودته من آخر عمرة في قطار السادسه وثلث المتجه الي اسوان.بعد اسبوع من المعاناه وصلو الي بدية المنطقة التي سوف تكون مقر للدعوه.كانت المنطقة تسما ام روابه.وفي اليوم الاول لوصلهم اجتمع الامير بهم واخبرهم عن القري التي ستقوم الجماعة بزيارتها وكانت كلها تنتمي الي اقليم ام روابه.كانت القريه الاوله في الدعوة تدعا كوستي يقطنها حوالي ثلاثة الاف نسمه المسلمين منها لا يتعدون الخمسمائة.كان من المفترض ان الجماعة التي تزيد عن التسعة وعشرين مؤمن بمؤمن اكبر هو الامام ان لا تزيد مدة الدعوة في اي قرية عن ثلاثة ايام  ولكن الاخوة المسلمين من قطني كوستي اقسمو علي الجماعة التي رضخت بدون قسم وبلطو في الخط عشرة ايام كاملة ومن هنا قرر الامام او الامير ان يلتزم بالوقت حتي يستطيع الاخوة ان ينالو اكبر الجزاء من الدعوة كما هو مخطط سلفا. مضي الشهر الاول والجماعة لم تز الا خمس قري.ويرجع ذلك الي عدة عوامل اولها ان كل افراد الجماعة كانو يزورون القطر الشقيق للمرة الاولي في حياتهم.ثانيها سوء الموصلات بين القري بعضها وبعض.ثالثا وهو الاهم اكتشاف الانسان السوداني وحب التعرف اليه عن قرب اكبر وقت ممكن.فقد كان من عادت المسلمين السودنين الاستماع الي مالا نهاية لكل الاحديث دون وجود ولو بارقة ممل واحده .رابعا وذلك مربط الفرس كما يقولون هو مدا عشق الاخوة  المهاجرين في سبيل الله للحديث عن رسول الله والصالحين. كان شهر رمضان علي الابواب حين استمع الاخوة والامير الي ملخص حياة الاخ مجدي حسب العرف المتبع  بين المتحابين في الله وبالله.ما ان انتهي الاخ مجدي من سرد حكايته مع التجارة حتي قال الامير. 
ـ الفاتحة ان ربنا يكرم الاخ مجدي ويزيده ايمان فوق ايمانه ويربحه دنيا واخره.
انتهو من الادعية ومسحو باديهم علي وجوهمم ولحاهم ونظر الامير الي الشيخ وقال له
ـ يعني ان شاء الله ياخ مجدي انت معاك دلوقتي خمس تلاف جنيه؟
ـ ايوه يامولانا.
ـ طب بعد آذنك هاتهم.
وقف مجدي وذهب الي حائط الجامع وفتح خرجه واخرج الكيس الاسود ثم عاد ووضعه في يد الامير وجلس بجوره.
ـ الاخوة ان شاء الله ممكن يفكرو وكل واحد ممكن  يشور علي اخونا الاخ مجدي ولا خاب من استشار كما قال عوضنا وحبيبنا رسول الله وان شاء الله  ممكن حد يقول مشورة تساعد اخونا مجدي في تعويض بعض امواله حتي تكون ساعد قوي للاسلام والمسلمين لان الله عز وجل يقول بعد بسم الله الرحمن الرحيم.ثم سكت قليلا وراح يبحث عن ايه تعبر عن افكاره فلم يفتح الله عليه فلم يجد امامه الا ان قال بعد مدة كان الاخوان خلالها ينتظرون بشغف كلام المولي عز شأنه. المال والبنون زينة الحياة الدنيا.ثم نظر الي الاخ مجدي وضربه علي فخذه بحب واكمل والباقيات الصلاحات خيرا عند ربكم واكرم.صدق الله العظيم.يعني ان كان حد من الاخوات له ري احنا هنسمع له  .
ـ والله ياشيخ انا راي ان الاخ مجدي يمسك بّاديه وسنانه  علي الفلوس لغاية ميرجع بالسلامة لحسن هو واضح من كلامه ان ربنا مش ريدله التجارة.
ـ  ياخ احمد ده عوضنا رسول الله صلي الله عليه وسلم يقول .ولنا ياخوة أسوة حسنة في المبعوث رحمة وحكمة وعلم للعالمين . بيقول ايه بقا تريق الصدور صلوات ربي وسلامه عليه.تسعة اعشار الرزق في التجارة .صدقت ياحبيب الرحمن.وعوضنا الزبير بن العوام رضي الله عنه وارضه حين هاجر الي مدينة الحبيب واخا المصطفي عليه رضوان الله بين المهاجرين والانصار رفض ان ياخذ من اخيه الانصاري اي شئ وقال له اخبرني عن مكان السوق ولما دخله باع واشتر حتي استطاع ان يكون من الذين يصرفون علي الدعوة المحمديه جازه الله عنه حسن الجزاء , ولنا في هؤلاء المصابيح قدوة ياخ احمد فارجو منك ان لا تسبط عزم اخونا الشيخ مجدي.
ـ طلما فضلتك طرحت التجارة يبقي ان شاء الله الاخ مجدي يشتري بالفلوس اللي معه واللي بيقول انه نسي يسبها في البيت وده دليل ان شاء الله ان ربنا رايد يرمضانه خير ومن هنا بقترح ان يشتري بيهم حجات من هنا تتباع عندنا هناك .
ـ وتفتكر ياخ محمود يشتري ايه؟
ـ كل لوازم شهر رمضان من ياميش وخلافه بآذن واحد احد.
ـ حد عنده راي تاني؟
ـ يبقا بعون الله كلنا كده متفقين,مش فاضل غير نسمع راي الاخ مجدي.
ـ والله ياشيخ انا قولت راي من الاول.انا زي مقال الاخ احمد مليش في التجارة.
ـ انت بس كان حقك تعمل بمشورة عوضنا رسول الله .ياشيخ اعقلها وتوكل.
ـ عقلتها والله يامولانا في مشروع الفراخ.
ـ بس ربنا رزقك بناس ضميرها وليعوذ بالله خربان  اعذنا الله وايك منهم. وضحكو عليك كما قلت وطفو عنك النور واعطوك فراخ اعماره متفاوته كما قلت.
ـ منهم لله.
ـ لكن دلوقتي انت معك اخوه تلاقو في الله وبالله.يعني اعقلها وتوكل وبالمرة تسافر تشوف امك واخوتك في اول رمضان بعد المرحوم ولدك الذي نسأل الله عز وجل ان يتغمده برحمته ويجعله من اهل الجنة شفاعة في النبي صلوات الله وسلامه عليه .
ـ معرفش ياشيخ مليش غرض.
ـ  ان شاء الله هصليلك صلاة استخارة والاخوة برضه نفسهم معاك واللي فيه الخير ربنا يقدمه.ودلوقتي بقا مين عليه الدور النهارة يبقا عوضنا كلنا ويحضر الغدا؟
في عصر اليوم الثاني وبعد ان القا احد الاخوة درس مابعد الصلاة فؤجي الشيخ مجدي بالامير يقترب منه وهو يمسك باخ سودني في يده ويقول له.
ـ سلم علي الاخ حامد.
ـ السلاموعليكم ورحمة الله وبركتة ياخ حامد.
ـ ده بقا  اللي ان شاء الله هيكرمك علي ايده ويرجع ليك بعض مالك.وان شاء الله الجماعة كلهم قرو الفاتحة انه يكرمه المولي.ومد يده وطبط عليه.
ـ ربنا يكرم اصلكم يامصروا.
ـ ربنا يكرم كل المسلمين ياخ حامد.
ـ طب هو هينفع نتكلم في الجامع.
ـ ان شاء الله ينفع بس احنا مش عاوزين ناخد حد من الاخوة له ود يقعد مع ملائكة الرحمن فعلشان كده نقعد علي جنب ونتفق  بشويش علي التفاصيل مع الاخ حامد.
جلسو بجوار احد الحوائط وراحو يتناقشون في كل شي بدية من الاصناف الممكن شرئها الي كيفية النقل الارخص رغم المشقة الناتجة عن الطريقة التي اختارها للنقل.اتفقو علي الذهاب غدا بعد صلاة الفجر وقبل ان يسلم عليه  سأله.
ـ طب انت هشتري بالمصري والا بالسوداني.
ـ الاكسب والاحسن في رآيك ياخ حامد.هكذا ساءله الامام
ـ هو لو غير لسودني واشتر اكسب واربح  بس فيه مخطرة شوية.
ـ احنا مش عاوزين مخاطر وبعدين امشي عدل يحتار عدوك فيك.
ـ هي مش مخطره كبير  ولا حاجة سيبه علي الله.
ـ من غير ميكون فيه شبهة حرام.
ـ الحرام ياسدنا انك تغير في الحكومة,ده بتاخد الجنيه المصري ب25 وهو بره بيتغير ب37 سودني.
ـ لا طبعا فرق  12 جنيه كتير قوي ويبقا ظلم بين.علي خيرة الله بس بره مفيش مخطرة مش كده.
ـ ان شاء الله.وبعدين متمسكش في ام روابه من عشر سنين حد بيغير عمله مع ان يومين الاف بيغيرو هتجي عندنا وتقف.
ـ علي بركة الله.
بعد صلاة الصبح ودع الشيخ مجدي تسعة وعشرين اخ بالاحضان الدفئة والداعوت التي بدت صادقة تمام ووضع خرجه فوق كتفه وعيونه تتساقط ماء علي فرق الاحباب الذين راحو يوعوده باللقاء قريب  اذا آذن الرحمن.استغرقت المسافة بين  اقليم الروابه واقليم بابنوسة نهار كامل وبضع ساعات من المساء في حافلة كانت عبارة عن عربة توتيا موضوع علي صندوقها صندوق من الحديد تشبه كثير عربات تحميل انابيب البوتجاز.نامو في الجامع وفي الصباح قصدو السوق وبعد المرور علي تسعة من تجار العملة اختار الشيخ مجدي بناءا علي فرسة المؤمن المنصاب الرجل الربعه والذي كان بالتحديد احد المرشدين ,وبعد ان امسك بالخمسة الاف جنيها امسك بجلباب الشيخ مجدي الذي اثبت بالاوارق الرسميه علي مدار اسبوعين في مستشفي تابعة للشرطة انه مريض نفسيا ويعامل معاملة الاطفال وفي مساء اليوم التاسع من رمضان استلمت الاسرة اختار من قسم اول بندر اسوان رسالة تفيد بوجوب ذهاب احد افردها لاستلام اخيهم المدعوه مجدي محمدموسي نوح
40

ـ أنا سميرة مرات المرحوم الكابتن عوكل .
بهذه الجملة الخارجة من فم أمرأة علي بعد أعوام قليلة من الاربعين مازالت تحتفظ بمعدل معقول من الجمال وعيون كانت فيما سبق خضراء فجائتني سميرة.كنت علي عجلة من أمري,فلقد تركت الشاي علي النار والكومبيوتر يعمل والتليفون بدا رنينه المزعج قبل ان أضع يدي علي الاكرة وأفتح الباب وأنا ارتدي شورت صنع بوسطة يد زوجتي التي رفضت دون ابداء الاسباب اقترحي باعطاء البنطلون الجنيز لاخي الصغير احمد.كنت قد لسعته عند منتصف قصبة الرجل منذ ما يقرب من الشهر حين امسكت به وقلت لها:
ـ ابقي نزلي البنطلون ده لاحمد ينفعه.ثم عقبت حين رأيت نظرتها,ده بنطلون جينز اصلي. لكنها لم تعلق الا بهزة من راسها  تشي وتصرح بموقفها من اقترحي اعقبتها بسحب البنطلون من يدي ودخولها الي حجرة النوم ثم العودة مرة آخري وقبل ان اطفئ السيجارة التي اشعلتها وانا اجلس امام التليفزيون ارجع بعض مواقفها مع احمد وكيف فسدت العلاقة في الشهور الاخيرة بعد ان رفض احمد فكرة الارتباط بقريبة لزوجتي من بعيد متهما الصعايدة بعدم الفهم حين فأجتني بذلك الشورت وهي ترفعه في الهواء امام محيط بصري قائلة بصوت مليئ بالدلال والدلع قل ان يجود الزمان بمثله من زوجة كزوجتي.
ـ أيه رايك بقا في أفكار مراتك حبيبتك؟
ورغم ان ماريته لايتعدا الا فكرة واحدة ومجنونة الا انني واحقاقا للحق أقول لكم.ما من مره ارتديت ذلك المسمي مجازا كما سوف اصفه لكم فيما بعد شورت منذ صنعته يدها الا وسمعت  من صاحبة اليد عبارت الغزل الصريح في مدي تناسق جسدي مع الشورت وبالتحديد روكبي وساقاي وكم تتمني ان يرزقها الله بولد يكون ساقه وركبه بهذا الجمال والروعه.ومع ان تلك الكلمات تسقط تماما علي ارض الواقع حين اري نفسي وانا في الطريق الي الحمام بعد ان يودي الشورت غرضه الذي اكتشفته منذ ارديته لاجربه في يومه الاول وحدث ما حدث فبعض الازواج وأنا منهم يتبعون وهم مططئا الراس كالدجاجات الحب الذي تنثره يد زوجتهم.وذلك ليس عن عجز أو قلة حيلة كما يزعم بعض العازاب كثيري الكلام .ولكن ذلك مرجعه الي أرحة الراس.أي راس والحدق من هؤىء العازاب يفهم.كانت قد امسكت البنطلون من يدي ودخلت به الي حجرة النوم كما قالت لي فيما بعد ثم وضعته علي السرير في هدوء وحنية وكأنها ترقد مولدها الوحيد ثم امسكت بالمقص.وبيد مقص دار مدرب وفي لحظة تجلي من قبل صانع ماهر للافساد وبالتحديد من فوق ركبة القدم اليمنة بعشرين سنتمتر وصنعت دائرة أو ما يشبه البيضة.ثم يممت وجها شطر القدم اليسري وفوق الركبة وبالتقريب بسبعة سنتمترات وصنعت مثلثين متحدين في القاعدة أوما يشبه فانوس رمضان كما ظلت ترسمه سعاد في المرحلة الرسمية التي اشتهرت بها في عامها الدراسي الثاني كما اسميتها حين وجدتها ترسمه علي كل شئ حتي علي شهادة ميلادها التي طلبتها المدرسةوبعثتهامعها للاسف الشديد.أما ما
تحت الركبة فقد اشتركت معها في تصفيفه وتهذيبه بداية من مثلثات مرورا بالتعريجات والشرشيب نهاية بالحالة التي ضبطتني بها سميرة.وكان للحق كالبدر يوم ولدته امه وكما شاهدته للمرة الاولي.تلك التحفة الفنية التي صنعتها يد فنان لا يقل  في الاتقان والجمال والجودة عن يد دافنشي صاحب لوحة الجوكندة الشهيرة التي يقال انك اينما وليت وجهك تجدها تنظر اليك. لقد كان قادر كعادتة  علي استجلاب الضحك من عين دامع فقد للتو عزيز لديه.ما أن شاهدت ابتسامة سميرة حتي ادركت ما انا فيه فقلت بارتباك وبسرعة:
ـ اسف يامو..
ـ مصطفي ياستاذ سعيد.آنت مش فاكرني ولا ايه؟
ـ ازاي .فاكرك طبعا بس أنا اسف ارد علي التليفون ولمؤاخذة وقبل ان اكمل اشرت بيدي علي الشورت ولم انتظر ان اري الابتسامة التي ظهرت علي وجه سميرة وتركت الباب موارب ودخلت.لبست بنطلوان وامسكت بالتليفون وذهبت الي المطبخ واغلقت البوتجاز وخرجت وانا ارفع السماعة لارد علي المتحدث الذي كان صديق فقلت له:
ـ دقيقة واحدة افتح الباب ثم وضعت يدي علي السماعة كاتما الصوت وقلت لسميرة.
ـ ياهلا وسهلا اتفضلي ياسميرة.واشرت لها علي حجرة الجلوس وانا اتبعها حتي جلست ثم رفعت يدي بالسماعة قائلا للصديق ان اختي جاءت وسوف اطلبه بمجرد فارغي من التحدث معها.عدت مرة آخري الي الباب الذي كان في الطريق الي الاغلاق لوجود تيار هوء ووضعت امامه فردة حذاء سميرة ثم عدت الي حيث تجلس سميرة التي تحررت من الطرحة التي كانت فوق الايشارب الازرق السماوي الذي اعطي لوجهها شكل اخر فبدات اجمل في عيوني.
ـ اهلا وسهلا أقول يامو مصطفي ولا أقول زي زمان ياسميرة؟
ـ والله كويس انك لسه فاكرني استاذ.دنا لما بقبلك صدفة كل يجي خمس سنين وبقولك العواف بخاف تكون مش عارفني.
ـ ازي بقا.قبل كل حاجة  تشربي ايه؟
ـ ملوش لازمة ياستاذ.الله يخليك.
ـ طبعا هيخليني.علي الاقل علشان اعرف ايه العيداللي نسيت معاده ده وخلكي تفتكرينا.ولم انتظر رد منها وأثرتني ابتسمتها التي رسمتها علي محيها وهي تستمع لي واضفت.انا بعمل شاي .ماشي شاي معايا وتحركت بقدمي من امامها في اتجاه المطبخ وصببت الشاي ثم وضعته بيننا ودخلت الي حجرة المكتب واغلقت جهاز الكمبيوتر ونظرات الي الباب الذي يقف حاجز امام اغلاقه فردة الحذاء وتمنيت كثيرا ان ارفع ذلك الحذاء واتركه لكني لم استطع ان افعلها  رغم اني اعلم ان زوجتي لن تعود من المدرسة قبل خمس ساعات علي الاقل هي وابنتي والبيت من الاهل خالي بذهاب امي واحمد الي البلد بعد ان تزوج واستقر هناك واعتكاف اخي الشيخ في سبيل الله منذ شهر وذهاب زوجته الي بيت ابيها..
ـ ازيك ياسميرة.
ـ بخير ياستاذ.
ـ والله وبقيت انا استاذ وانت سميرة زي مانتي.
قلتها وانا اضع علي وجهي قناع الحكمة التي نزلت علي رجل فقد للتو حكيما كان ينتظر  موته بفارغ الصبر ليحل محله.امسكت بالطرحة بين يديها وراحت تتأكد من اشياء فيها لا اعرف كونها واكتسي وجهها بصبغة رقة وحزن ومودة سابقة ربما جاءت من اثر تذكر مواقف لنا معا فوق السطوح حين كنا نلعب عريس وعروسة.
ـ وانتي بقا عندك كام مصطفي يامو مصطفي؟
ـ  اربعة .ربنا يخليلك بنتك.آنت ليه مخوتهاش لغاية دلوقتي ياسعيد؟
ـ مش عارف؟
قلتها وانا اتعمد النظر في عينيها مما جعلها تضع يدها علي فمها وهي تحاول الابتسام ثم وضعت عيونها في الارض.
ـ اربعة مرة واحدة ياسميرة.؟
ـ الله يرحمه عوكل كان عاوز نصف دسته .لو ربنا ادنا العمر كان زمانه كون فريق.
ـ الله يرحمة .هو مات من امتي؟
ـ احنا آتأكدنا سنة 82 لكنه مات سنة 81.
ـ ياه.عمر كبير فات.
ـ أمال ايه ياستاذ.ده اسم النبي حافظة وصينة ممدوح اللي ماشفوهوش المرحوم في الدبلون.ثم تذكرت خيبت ممدوح الذي طلبت من الله ان يحفظه منذ لحظة واضافت .ده لو كان عدل شوية كان زمانه رايح الجيش.بس تقول ايه .خايب من صغره بياخد السنة في اتنين.
ـ انتي علي كدة بقيتي جدة. ثم ابتسمت ابتسامة البلوها حين يخرجون آسألة ساذجة في جدية تامة.
ـ محروسة عندها 3 عيال واحسان واحد وفي الطريق التاني
ـ والله وكبرتي ياسميرة وشيلتي الهم بدري؟
ـ امال ايه.آنت ناسي اني اتجوزت الكابتن وانا عندي اربعتاشر سنة الا شوية.كنت في تانية أعدادي.قاعدنا في العز تلات اربع سنين وبعديين اللي نابه نابه لغاية ماخرج من المستشفي استشيخ شوية وبعدين سافر العراق جه زيارة وبعدين مارجعش تاني .دفنوه هناك.الله يرحمه.
رفعت يدي وانا اتلو الفاتحة علي روح الكابتن الذي كنت ابحث عن ملامح مقربة لوجه الذي تصدر الصحف في موسم 77 حين وضع هدف في مرما اكرامي حارس النادي الاهلي الا انني خرجت ببعض ملامح سميرة الطفلة الشقية صاحبت المقالب بين شلة شارع زين الدين والتي تسببت ذات مساء قبل دخول الكهرباء بسنة او اكثر في فضح علاقة ام احمد بمحمد فراج حين اشعلت زعزيع القصب الناشفة امام خص عم حسين بائع القصب والذي اتخذهو العاشقين مقر لخلوتهم حين يغيب صاحبه فلم يجد العشاقين مفر من الخروج عريا امام جمع الناس الذين كانو يرشون الماء علي باب الخص إما عوكل الذي كان يكبرني بستة أعوام فلا أعرف كيف اختفت ملامحه كما اختفت اليافطة التي كتبت بخط منمق جميل ووضعت ذات عصر بحضور عضو مجلس الشعب والكابتن الشاذلي وزيزو ومصطفي عبده تحت سلك الضغط العالي وبالتحديد في ارض اولاد عصفور معلنة ان تلك القطعة التي تم ترسميها بسلك شائك سوف تكون مدرسة الكابتن.ورغم ان اليافطة ظلت موضوعة حتي بعد موته. الا أنه بمرور الايام ومع نسيان أهالي المنطقة أو يأسهم من أتمام المشروع بموت عصفور الكبير بعد موت صاحب الفكرة  في بلاد الرفصين ودون ان يجد من يغسله حسب كلام اولاد عصفور اللذين أتهموالمرحوم بالغفلة وحب الظهور أمام العدسة بجوار كابتن عبد العزيز عبد الشافي ورئيس الحي بمجرد ان علمو ان كبيرهم الذي  صمم علي تعليق صوره له تحت الاعلان تنازل عن حيازته لتلك الارض من اجل آقامة المدرسة امام مسؤل الاصلاح الزراعي.وتم رفع تلك اللوحة ذات ليلة رغم كل المحاولات المستميتة من ابو جمال الذي هو في الوقت ذاته ابو الكابتن عوكل والذي ظل طوال خمسة وخمسين عاما يعيش علي هامش الحياه ولم يشاهد ابدا في المنطقة حتي جيرانه كانو انفسهم يرتبون في وجود رب لهذة الاسرة بهذا الاسم لعدم وجوده طيلة النهار,حتي جاء اليوم الذي انتقل فيه الكابتن الي نادي الترسانة ومنذ المبارة الاولي المنقولة علي التلفزيون وعرفنا جميعا ان ابو جمال شئ حقيقي وفي الحقيقة ظل لمدة شهرين يتكلم قليلا وبود ظاهر حتي تعلم التدخين علي كبر وصار يتأفف وهو يرد علي أي سؤال عن أحوال الكابتن الذي انتقل بسميرة الي شقة جديدة بجوار النادي إما بالنسبة لاحتمال انتقاله الي الاهلي او الزمالك فقد ظل بقية الموسم يسأل كل من يعطيه سيجارة عن رأيه في انتقال
الكابتن.ثم يستمع الي صاحب السيجارة وهو يهز راسه بالرفض اولا ثم يبد بالنزول علي راي المتحدث
وينتهي باتفاقة التام علي ضرورةانتقال ابن المنطقة البار وصاحب فخرها في جميع اندية الدول بما فيهم البرازيل التي بعثت اكبر خبرائها للاتفاق علي انتقال مفخرة الحي العشوائي الذي سوف يكتب بحروف من نور في جميع الصحف الي النادي الذي يشجعه صاحب السيجارة ويوعده باقناع الكابتن بالذهاب
الي ذات النادي الذي اختاره بمجرد ان يمسك بالسيجارة الثانية في نهاية الموسم  الذي سمعنا في منتصفه اشاعة عن قرب زواج الكابتن علي سميرة من بنت احد مشجعي النادي الاهلي.ورغم ان تلك كانت اشاعة اطلقها احد اهلاوية المنطقة ليغيظ بها احد الزملكوية العلوق الا انها انتشرت انتشار النار في الهشيم خصوصا وقد  عززتها عودة سميرة الي بيت عائلة الكابتن ومعها الطفلان,ورح كل منا يلعن ابو الافتري والانزحة ويبدو ان الله استمع الي بعض الدعوات وأصيب الكابتن اصابة اقعدته عن لمس الكرة وجعلته طوال سنتين يمشي بعكاز قبل ان يسافر الي العراق ويموت هناك.
ـ خير ياسميرة؟ كنت أقولها وانا اتعمد النظر في عيونها التي كانت فيما سبق خضراء لكنها بمرور الايام لم أعد استطيع ان اطلق عليها لون يمكن تحديدة علي وجه الدقة مما جعلها تترك كوب الشاي وهي تحاول النظر الي لوحة مقلدة للفنان محمود سعيد كانت معلقة أمامها.
ـ أنا لي رجاء وطلب عندك ياستاذ.
ـ أنا مش قولت بلاش استاذ.يعني أنا أقول ياسميرة وانتي تقولي ياستاذ.
ـ ماهو ده العشم برضه يا.... وامسكت بالطرحة الموضوعة بجورها ووضعتها علي طرف فمها وهي تحاول البعد عن عيوني التي كانت تجري وراها في كل اتجاه.
ـ واضح ان العشم كبير خالص لدرجة انك مش عارفة تقولي ياسعيد.ماشي ياست ام مصطفي طالما عاوزها القاب.آنت تأمري.
ـ البت  بختها مال وعندها عيل وحبلة كمان والمخفي خد خمس سنين الشهر اللي فات والمعايش بقت نار.
كانت تتكلم بمأسوية مما جعل كل احلامي التي نسجتها لنفسي وشاهدتني خلالها ادعب تلك الشفتين التي لم يستطع الزمن اخفاء روعتهما وانا اصنع الشاي تتبخر فحاولت التركيز في الماساه التي خمنت انها تخص احدي ابنتيها والتي عرفت اسمهما منذ قليل وان كنت لا أعرف من تكون علي وجه التحديد.
ثم أضافت بعد ان لمعت النظرة في عينيها واختلفت رنة الصوت.كان ماشي مع شلة بايظة من المخروبة حلوان البلد وأتفقش مع واد شايل نص كليو بانجو,الحكومة عملت للواد الحلواني ربع وللمخفي ربع,بس الغريبة ياسعيد ان الوادبتاع اللي تتكوم علي ناسها وميلقوش اللي يشيلهم قادر ياكريم خد سنة والمخفي اللي كانت شورتة سودة من الاول اتخبط خمسةسنين.هو يستهال خمسين.ياما قولتله أمشي عدل يحتار عدوك فيك.
ظهر علي وجهي ما يشبه الابتسامة مما جعلها توقف سيل الكلام وهي تحدق في ,ثم تململت في جلسته وامسكت بالطراحة ووضعتها علي الجانب الاخر وهي تسألني  بصوت بدا مهزوز:
ـ  هو فيه حاجة قولتها في كلامي يضحك ياستاذ؟
ـ حاجة ايه ؟وبعدين انا مصدقت تقولي ياسعيد ترجعي تاني تقولي ياستاذ بالشكل الغريب وكآني واحد خبطك في الزحمة.
ـ أمال آنت كنت بتضحك ليه؟
ـ أنا مضحكتش.
ـ وحياة ربنا ضحكت ووشك نور.
قالتها وادركت معني الكلمة فحاولت ان ترسم الجدية علي وجهها مما جعلني ادخل في لحظة تمثيل فقلت لها وانا جاد تماما.
ـ انا مضحكتش وكملي علشان.وقبل ان اكمل شاهدت علامات الدهشة علي وجهها مما جعلني اوقف الدور الذي تملكني لكنها فجأتني حين قالت بصوت هامس:
ـ أنا بيني جيت في وقت غلط.ثم رفعت صوتها بعض الشئ واضافت.أنا معطلك عن حاجة ولا يكونش زعلتك وانا مش قصدي؟
عدت مرة آخري الي الدور الذي رسمته وقلت بصوت جاد:
ـ لاعاش ولا كان اللي يقدر يزعلني.
وقفت علي قدميها وبخبطة من يديها امسكت بالطرحة واحكمت ربطها وكادت ان تتحرك حين ضحكت وقلت لها:
ـ أمال فين سميرة الغلابوية صاحبت المقالب واللماضة؟ آنت خفتي مني؟
ـ  فشر ياسعيد.
قالتها وهي تعاود فك الطرحة والجلوس مع رسم علامات فهمها لحركة التمثيل التي قمت بها لكن عيونها التي ملائهم الاحراج فضحتها فقالت وهي متلجلجة لكي تخرج من الموقف:
ـ بس ورحمة ابويا آنت ابتسمت وكأنك بتضحك.
ـ ابتسمت علي حكاية العدل بتاع الحكومة اللي حصل في الاول ورجعهم فيي حكاية العدل أما وقفو امام العدل الحقيقي ,وقبل كل ده وده انا ابتسمت لما سمعت اسمي من بين شفايفك الحلوين د ول ياغلابوية. قلتها وممدت يدي وضربت بها علي فخذها.
ـ كان زمان.العيال والزمن والحزن هدني.
ـ يموت الورد ياست الورد كله.
احمرت وكأنها لم تسمع من قبل كلمة غزل واحدة مما  جعل الدماء تتركز في راسي لتضخ كل احلام اليقظة التي عشتها علي مر عمري مع سميرة وقبل ان ادق علي الحديد وهو ساخن كما صممت وانا انظر بهايم اليها قالت:
ـ هي الست الاستاذة بترجع امتي؟
يالله لقد اختصرت المسافة في سؤال ,هذا ما جاءني في الفنتو ثانية التي اعقبت سؤلها قبل ان أقول وانا أكاد اتلاشا فيها كما يخيل للنظر الي وانا ارد بلهفة:
ـ الساعة اتنين ونص.
ـ طب ابقا اجيلها آخر النهار.
قالتها ووقفت علي قدميها وانا مازلت اتعجب علي احلامي التي جاءت علي طبق من ذهب بمجرد سؤال وتضيع ايضا بنفس ذات السؤال فما كان مني وبلا اردة حقيقية امسك بيديها واحاول ان اشدها بالقرب مني .لكنها سحبتها بقوة وتحركت في اتجاه الباب  وانا افكر في ما يمكن ان يحدث لي لوأنها اخبرت احد بما صنعته وبدات التوبيخ لنفسي وانا انظر اليها وهي تمسك بفردة الحذاء الذي يسند الباب وبهدوء اغلقت الباب ثم عادت لترتمي في حضني.يالله.كيف حدث ذلك.حاولت ان ادخل بها الي حجرة النوم لكنها رفضت وهي ترفع التربيذة وتسأل ان كانت زوجتي يمكن لها ان تعود في أي لحظة وتفضحها أما لا.حين نامت فوق الموكيت بعد ان طمئنتها واغلت الباب بالترباس قالت والدموع تكاد تملاء عيونها وتتدحرج فوق خدودها المشتعلة:
ـ بالراحة  علي والنبي ياسعيد.ثم امسكت بالايشارب اللبني أوالازرق وسحبته ليظهر شعرها المصبوغ 
بالحناء ومسحت وجهها واضافت.حاكم انا نسيت الموضوع ده من 24 سنة وحاسة ان ده اول مرة.
جلست بعد ان صممت علي أكلي لبعض الفواكه التي وجدتها في الثلاجة قبل ان اشرب القهوة التي صنعتها وهي تنظر الي بحب وعشق ثم قالت بخجل أنثوي متمكن منها:
ـ أنا مش عارفة ايه اللي حصل بالضبط.وايه الجرائة اللي رجعتلي تاني ده.بس بيني وبينك انا مبسوطة قوي وحاسة كأني رجعت بنت اربعتاشر سنة يوم مادخل بيا المرحوم.
ـ بس انتي ليه مخلتناش نخش اودة النوم ليه بدل ماركبي اتجرحت ومش عارف هقول لمرتي ايه؟
نطت من فوق الكرسي وبحركة واحدة وجدتها تمسك بقدمي وهي ترفع البنطلوان وتقبل الخدوش بلمسات خفييفة من شفتيها وحركة من لساتها مما جعلني اشتعل مرة اخري وأمري بيدي علي راسها مما جعلها تتأكد من حالتي فما كان منها الا ان وقفت ودخلت الي المضبخ او الحمام لا أعرف وعادت وهي تقول من بعيد بصوت بدا لي غريب في رنته:ك
ـ فعلا يحوم الجاني حول جريمته أو ينسا دليل عليه. ثم ضحكت وهي تربط الطرحة وتجلس امامي مرة آخري.
ـ ايه الكلام الغريب اللي انتي قولتيه ده ياسميرة؟ وبعدين ايه اللغة العربية ده ويحوم وميحمش؟  
ـ التمثليات بتعمل اكتر من كدة وبتعلم الحمار. ثم ضحكت بعد ان فتحت الباب ووضعت امامه فردة الحذاء وعادت للجلوس ثم اخذت رشفة شاي وقالت:
ـ ارجع بقا لمرجعنة.البت احسان عاوزة تشتغل علشان تصرف علي بيتها وعلي اللي يتخفي اسمه ورسمه كمان.اهله شالو ايديهم من الموضوع وابوه الناقص قالي وهو قاعد قادمي باللباس والفنلة أنه مش هيصرف علي واحد كان بيبيع المزاج وسايبه لايص علي حد يديلة سيجارة ملفوفة ان شالله  فشل حمير لما الطاسة تكون عطلنا.اذا بليتم فاستترو.لكن تقول لمين ده عالم مفضوحة وربنا بلانا بيهم.المهم انا عرفت ان المدرسة بتاع الست الاستاذة عاوزة دادة.او وحدة تقضي طالبات حسب كلام ابو محروس اللي شغال هناك بعد مطلع علي المعاش بدري.وانا جاي ليك علشان تكون هي وسطتنا .
ـ يعني انا مليش لازمة بقا.
 ضحكت وبدلال قالت وهي تغمز بعينيها:
ـ آزي بقا.دآنت كلك علي بعضك كده لزمني.
ـ ماشي ياست الكل.اعتبري الموضوع خلص.احنا بقا هنشوف بعض ازي وامتي.
ـ في المشمش ياسعيد.قالتها وهي تطيل في حروف سعيد بدلال ودلع بنت لم تتخطا الرابعة عاشر ثم قامت واحكمت الطرحة ثم سحبت الباب ورائها تاركتنا اياي احلم بالقاء الثاني قبل  ان استوعب فرحتي باول لقاء  
   
41
كان من القصر بحيث انه حين وقف أمامنا تماما بدا في عيوننا قصيرا جدا.جلس وهو يلتقط أنفاسا من سيجارة الحشيش ,مد  عمه عبد الفتاح يده وامسك منه السيجارة وهو يقول له 
ـ معلش يابن آخويا علشان  تعرف تتكلم  براحتك وأنا كمان اسمع علي راحة راحتي, وواحدة واحدة كده ومن الأول علشان أنا كنت سرحان وانت بتتكلم وماسك في إيديك السيجارة ومعطلها علي الفاضي,لا منك بتشرب ولا منك سيبهالي ثم غمز له بعيونه .
لم يكن محسن ابن أخي الحاج عبد الفتاح ,ولكنه ابن عمه علي الداير حسب  كلام الحاج  .وهو لمؤاخذة حسب تعبيره . رخم قوي ومحراك شر وبيهيص في المشاكل علشان يقدر يخش بيت ده ويبص علي مراة ده .ويعمم التخين علي قصره ده ويطلع منه بمصلحة,ومشهور بمحسن مشاوير,يعمل الدماغ صح ويضحك علي اليهودي ذات نفسه,ولو له مصلحة معاك عديك. يخرملك دماغك لغاية ميقضيها وبعد كدة يديك العواف.ممكن يبقي عينه في عينك ويروح لاعب في شنبه ومديك الطرشة. بس علي كل ده  خواف درجة أولي هكذا قال عنه الحاج عبد الفتاح بعد أن أنهي حكايته واستأذن بعد أن نظر الحاج إلي صورة والده الموضوعة علي الحائط في منتصف المندرة وقال لمحسن وهو مازال ينظر إلي الرجل ذي الشارب الهتلري.
ـ ده اللي كان عارفك صح الصح ,مش كدة يامحسن.
عند ذلك وضع محسن وجه في الأرض ومشي  بيده علي شاربه الكث ثم وقف وهو يقول 
ـ الله يرحمه.
 ثم خرج بدون سلام بعد أن شرب معنا السجائر الخمسة المعدة من الحشيش إن لم يكن قدلهف واحدة ونحن نستمع إليه رغم توبيخ الحاج الدائم له طوال السهرة دون أن يخرج علبة سجائره لمرة واحدة,
ـ اسمع ياعمي المشوار من الأول وممكن البهوات يحكموا علشان مرتكبش جناية مع الواد ابن الزوايدة. عرفنا فيما بعد أن الزوايدة عائلة لها مشاكل مع عائلة الشناوية التي ينتمي لها عبد الفتاح ومحسن مشاوير الذي يدعي إنه ابن أخيه.
ـ طب اهدي كده وخد نفس . ثم مد يده في حركة سريعة إلي فم محسن الذي سحب نفسا عميقا والحاج يكمل . بس مطولش عليّ المشوار علشان انت شايف اني قاعد مع البهوات بنتكلم في حاجات مهمة وفيه  دور شطرنج نار النار  بين الدكتور احمد والأستاذ عبد الحميد وبالمرة بقي ثم اشار علينا واكمل ده الأستاذ سعيد وده الأستاذ حسن  وده الاستاذ محمود المحامي علشان تبقي عرفت البهوات كلهم,ثم غير وجهه إلي اتجاه الدكتور احمد  وأضاف. حاكم محسن ده ووضع يده علي مؤخرة رأس محسن الذي كان مشغولا بسحب الأنفاس وأكمل من نوع الناس اللي تقدر قوي معرفة الرجالة . ومد يده وضرب فخذه وقال بصوت هادئ مع إن معرفة النسوان كنوز برضه ونظر بشماتة إلي محسن وهو يسأله. مش كدة يابن أخويا.لم يرد محسن .فضحك الحاج  وأعطي السيجارة إلي عبد الحميد وعاد بظهره إلي مصطبة الدوار الثاني للشناوية بعد الدوار الأم في البلد الأم.كنا جميعا قد انتبهنا منذ ما يقرب من الخمس دقائق حين كان محسن الذي دخل علينا يعرف نفسه لنا قائلا ـ المهندس محسن موسي الشناوي .كانت حركة يديه من القوة بحيث نبهتنا إليه تماما,ولقد كان من القصر بحيث إن البعض  أحس وهو يصافحه إنه يحاول الارتكان بكل وزنه الذي لا يتعدي الخمسين كيلو علي أكثر التقدير علي يديه ومن أجل ذلك لابد إنه كان يقف علي أطراف أصابعه لأنه يصعب علي البعض منا تحديد طوله أثناء السلام كما أدعي بذلك حسن أقصرنا جميعا. راح يحكي عن المهانة التي تعرض لها علي يد أحد أفراد عائلةالزوايدة ـ ظل اسمه مستورا وكأنه سر عسكري لا يجب التصريح به ـ كان عبد الفتاح يستمع له وهو يفكر في دور الشطرنج المقام بين ابن صالح وعبد الحميد,لقد كانت هناك لعبة اكتشفها قبل دخول محسن بثواني وكاد أن يقولها ويقلب الدور رأسا علي عقب ويمنحه لعبد الحميدالذي كان يبحث عن مخرج لموته المؤكد بعد لعبه واحدة وهذا في حد ذاته يعد بالنسبه له انتصارا علي احمد الذي سرق منه الدور السابق وجعله لا يتمتع حتي النهاية بجملته الأثيرة ( لعيب والله ياحاج عبد الفتاح )تلك الجملةالتي ظل يقولها لنفسه بعد كل لعبة منذ أن أمسك برقبة الدورالتي هي في نفس ذات الوقت  رقبة الدكتور كما صرح بذلك  ـ  وبالفعل ـ عبد الحميد, ولكن احمد سرق منه الدور حين وضع له الحاج وزيره أمام عسكري وهو يقول بعد أن اكتشف طيران وزيره آه .كانت الآهة من القوة بحيث نبهت احمد إلي وزير الحاج الضائع وعند ذلك انتفض احمد قائل
ـ أوعي اليح ياحاجوج .مالك سلامتك من الآه.
  وبعد أن قال له بصوت قوي ورزين ورزيل 
.لعيب والله ياحاج عبد الفتاح  بس أسمع منك كش اربع مرات متتالية قال له بصوت هادئ ورزين وأكثر رزالة
ـ انت عاوز تتدرب كويس ياحاج . كش مات ياحجوج
أخرج محسن نفس الدخان في دفعة واحدة  وعدل وجهه في انتظار رأي عمه الذي عاجله بجملة واحدة .
ـ لمؤاخذة يامحسن خمس دقايق. ثم سكت واتجه بوجهه إلي اللوحة المرصوص عليها قطع الشطرنج وراح يحسب اللعبة مرة أخري قبل التصريح بها. كنا جميعا قد توقعنا أن يقوم الحاج ويستأذن ليقضي حاجته الضرورية علي الأقل .لكنه قال جملته وتحول بعيونه إلي لوحة الشطرنج وراح يرسم بيديه حركات في الهواء كما يفعل  وهو يفكر في لعبة مااثناء لعبه للشطرنج .كان الدور علّي بعد لعبة واحدة من النهاية المؤكدة  بفوز احمد ,ويتأكد ذلك من عيون عبد الحميد وعيون احمد وتلك النظرات المتبادلة بين الاثنين.فاحمد مثلا قد ترك الدور وراح يتابع بزهو كلام محسن ومن تحت لتحت كانت عيونه تمسك بعيون عبد الحميد الذي يستمع إلي تعليقات احمد العابرة بين الحين والاخر وهو يجز علي أسنانه من تلك التعليقات التي وإن كانت تقال للمهندس محسن إلا أن كلا منا يعرف إنها تخص الشحط عبد الحميد حسب التعبير الأخير لاحمد وهو يعلق علي أن الذي وضع رأس محسن في الأرض لابد أن يكون شحط ثم اشار علي عبد الحميد وقال 
ـ ذي الشحط ده  يابشمهندس محسن.
نظر الحاج إلي محسن ثم إلينا واحدا واحدا ثم أمسك بيديه طابية عبد الحميد السوداء وبسرعة أكل بها الحصان الأبيض قائلا للدكتور احمد ـ كش مات يادكترة,
لم يتوقع أي منا ذلك الفعل من الحاج بعد أن استمعنا إلي كلام قريبه المهندس محسن, ذهل احمد من اللعبة فما كان منه إلا أن انتبه إلي حصانه الذي آكل. كان الوحيد الذي صرح بأن الملك مات هو حسن.
ـ ياعم مات إيه ,وبتاع إيه؟ .دي لعبة بتعريفة.هكذا قال احمد ليرد علي حسن الذي ناصره الحاج سريعا وقال له .
ـ لعيب يابو علي ثم أضاف . أهي د يه بقا  اللعبة الفنية مش لعبة فطيس تسرق بيها الدور؟ ,لعيب قوي قوي والله ياحاج عبد الفتاح. ابتسم عبده دون أن يعلن موافقته علي اللعبة من عدمه ثم قال للحاج.
ـ ياعم كش إيه وبتاع إيه ؟ شوف موضوع المهندس سحس والشحط اللي ضربه.
لم يظهر أي رد فعل علي وجه محسن وإن كان قد أحس أن المقصود بالسحس هو الدكتور احمد.لم تمض الخمس دقائق حتي كنا بلا استثنا ء حتي  محسن  ذاته نشترك في الدور وقال لينهي الحوار الدائر ويعود بنا الي حكايته.
ـ خلاص يادكتور طلما البهوات قالوا مات يبقي مات وانت عليك تقول زي ماهم طالبين منك ,وان كنت مستخسرها في عمي الحاج عبد الفتاح فبعد إذنك أقولهله بدالك علشان الموضوع بتاعي نشوفله حل في عرض النبي.دانا جاي جري من كفر العلو فاسمحلي بعد إذنك واتجه بوجهه إلي عمه الذي كان يتلقي التهاني بوجه من استطاع  الفوز بحلم جميل كان ينتظره وقال   له .
ـ لعيب قوي والله ياحاج عبد الفتاح .ومد يده في اتجاه يد عمه منتظرا المكافأة علي طريقته الظريفة والملعوبة لإنهاء الجدل حول الدور وفي نفس ذات الوقت مؤازرته وتهنئته. كانت الخبطات تتوالي علي رأس احمد وانهته تماما تلك الجملة التي قالها محسن الذي  لم يعد يتذكر موضوع المصيبة التي علي وشك الحدوث  .سحب محسن  يده بعد أن تلقي الخبطة القوية من يد عمه الذي هز رأسه امتنان وشكر له,أمسك بكوب الشاي الموجود علي الصينية قائلا له
ـ ليك نصيب معايا,ثم أخذ منه شفطة بصوت عالي وأضاف بعد أن لمح نظرات الاستهجان التي أصابتنا من طريقته في شرب الشاي ـ الدنيا دي فعلا حظوظ ونصيب.ووضع الكوب أمامه موجها الحديث إلي عمه.
ـ والله ياعمي المرة كانت حاطة الشاي علي البوتجاز,شوف بقي آجي اشربه فين. ياتري ده كان بتاع مين ,وبتاعي أنا اتشرب ولا اترمي. ورسم علي وجهه نظرة عظة.كان يبدو مأسويا جدا أو أراد أن يبدو مأسويا فبدا في عيوننا ممثلا رديئا. أخرجنا الحاج من حالة الغيظ التي تملكتنا لذلك المحسن الذي لم يقتنع أي منا بكونه مهندسا أو حتي سمكري لكونه يحمل قدرا عاليا من الجلافة تراءت لنا في طريقة كلامه  وشربه للسجائر وأخير الشاي .
ـ بتاعك انت مضيعه علي النسوان الكسر ياعم البرم قوي.
أقسم محسن بجميع أيمانات المسلمين علي كونه مظلوما ظلم الحسن والحسين وانهي كلامه بالصيت ولا الغني.
ـ ماشي. مصدقك يابو أنوس. هكذا عقب الحاج علي أيمانات محسن الكاذبة أو التي بدت لنا كاذبة. كان الاسم غريب عنا ولم نستمع إليه قبل الآن.
ـ أبو أنوس . حلوة ياحج والله. وده بقي من إيه إن شاء الله يامحسن؟ أنوس طلعلك بالليل ولا كده خلقت ربنا. أكمل احمد جملته وراح معنا في منظومة الضحك التي اكتسحتنا.كانت آثار الحشيش من القوة بحيث جعلتنا جميعا نري في ما قاله احمد رد اعتبار قوي وحاسم لصاحبنا وهدف ملعوب حسب ماقاله محسن وهو يحاول أن يكون حياديا في كلامه وتعبيرات وجهه الذي خذلته وظهر ذلك الشرر في عيونه وهويكمل ـ
ـ ماشي يادكتور واحدة بواحدة لمؤاخذة .نبقي خالصين ياباشا,نحكي بقي الموضوع اللي جاي علشانه .
ـ مفيش حكي قبل متقولي أنوس ده جالك من إيه؟
ـ هجاوبك يادكترة لو قولتلي الفرق بيني وبين الحمار لمؤاخذة يبقي إيه؟
ضحك احمد وكاد ان يرد عليه لولي انه توقف حين مددت يدي اليه ضاغطا علي ركبته وانا اقول لمحسن.
ـ يعني مش هتزعل لو قلك الفرق يابو المحاسن.
التفت الي وقال 
ـ محدش يزعل من البهوات لمؤاخذة,والدكتور باين عليه لعيب جامد بس حسب كلام عمي الحاج بيخطف لمؤاخذة يعني.
ـ من غير لمؤاخذة بتعتك ده بيخطف ازي؟وبيخطف ايه بالظبط ؟
ـ يعني كلام عمي للاستاذ حسن بيقول انه خطف منه الدور بغلطه لمؤاخذة.وبيخطفني دلوقتي بغلطة برضه وحب  يعرفني انه لعيب ولازم لمؤاخذة آخد بالي من كلامي معاه مع إننا من سن واحد علي ما أاظن,ومسك في حكاية أبو أنوس وناوي يطلع غلبه علّيّ, ومن الآخر أنا بقيت سلوته.
ـ ماشي يابشمهندس إحنا إخوات في الأول وفي الآخر  بس عيب السؤال بتاع الحمار ده؟
تكهرب الجو بمجرد رد عبد الحميد علي محسن الذي قال:
ـ انا مغلطتش لمؤاخذة في حد.دانا سألته عن الفرق بيني وبين الحمار؟ يعني لو فيه غلط يبقي لمؤاخذة أنا بغلط في نفسي.ماشي ياأستاذ عبد الحميد.الواحد لسه واعي ويعرف يتكلم ويقعد مع البهوات.ثم وجه وجهه إلي الحاج الذي أطار من رأسه النفسين وضاع من علي وجهه ذلك الزهو والانتصار العظيم الذي لم يمض وقت طويل علي تحقيقه وأضاف والا إيه ياعمي ؟.
ـ يعني لو قالك لمؤاخذة حسب تعبيرك اللي يفرقك عن الحمار التربيزة مش هتزعل؟
قال عبد الفتاح منهيا الحديث.
ـ هوميقصد ش يادكتور لمؤاخذة.ثم ضحك وأضاف الله يخرب بيت لمؤاخذة اللي عاملة زي اللبانة في كلامك يامحسن.واعتدل قليلا في مواجهته  وقال .إيه بقي موضوع ابن الزوايدة ثم فتح علبة سجائره علي الآخر عازما علي كل منا بقسم بعد أن امتنع احمد وفعلنا مثله ليس عن تقليد ولكن نظرا لوجود سجائر مازالت مشتعلة في أيدينا جميعا.أشعل محسن لنا رغم أن الحاج كان يقول وهو يعطينا السجائر . 
ـ الحم ـ ولم يكن هناك بد من وقوفه والالتفاف حول التربيزة بعد أن أخذ من يد عمه السيجارة وهو يستمع لتعقيبه.
ـ طبعا إنت مش عاوز يمين يامحسن. ولا عاوز تفتح المحروقة اللي انت شريها الأسبوع اللي فات وحططها في جيبك عياقه.
جلس بعد أن رفع كوب الشاي وسحب منه رشفة بنفس ذات الصوت وقال :
ـ  عتمان ابن عمي قالي إنه فيه صنف مكن في قبلي البلد. إديته عشرين جنيه وقلت له ننص التمن مع بعض, سابني وراح قابل حبوشة ابن الزرعي المنجد اللي أمه من عيلة الزوايدة وإداله الفلوس واستنا يجي أربع ساعات والواد فص ملح وداب, الكلام ده أولت إمبارح.تاني يوم  عتمان قالي علي الحكاية.بيني وبينك أنا مصدقتوش وقلت في نفسي إنه لمؤاخذة اشتغلني صح وخد الفلوس وشاف مصلحته ونيمني في الأوضة البحرية طول الليل بعد النجوم.سمعت منه الحكاية لغيت النهاية وقلتله المشوار ده ميخصنيش,أنا عاوز الفلوس,تمسك الواد حبوشة يشتغلك, تشتغله, ماليش لمؤاخذة دور في الفيلم ده  .آخر النهار  عتمان  مسك  الواد بعد أما عمله كمين حبوشة قاله علي فيلم كده خايب إنه نفد بجلده من كبسه ونط في الترعة القبلية وضيع تلتميت جنيه وطلب منه يسيبه يومين أو تلاتة لغاية البضاعة الجديدة ماتيجي وهو هيجبله المطلوب لغايية عنده. عتمان قاله إنه عاوز الفلوس علشان يتصرف من حد تاني علشان هو خرمان,الواد قاله ممعيش,هدده إنه يروح لابوه الواد ابن الزرعي قاله إعمل اللي انت عاوزه وراح سايبه وماشي.   عتمان مسكتش راح للزرعي المنجد وحكاله علي المشوار بس من غير مايجيب سيرة الصنف وطلب منه يديله الفلوس علشان مش بتعته فما كان من الزرعي إلا قاله إنه مش قادر عليه وإن إخواله هما اللي مقوينه وطلب منه يبلغ عنه علشان يستريح شويه من بلاويه اللي مبتخلصش إلا لما يكون مرمي في السجن.عتمان قالي كدة قلتله مبقاش غير الزرعية اللي يضحكوا عليك ورحت ماسكه من إيده ورحت ( السلع) ومسكت حبوشة وقلتله إني هموته لو مجبش الفلوس دلوقتي. الواد قلع هدومه وقالي فتشني يابشمهندس في طلعة ابن القحبة وهو ماسك في إيده شومة, أتريه كان شايف الكلام من الأول وعاوز يعملها معانا وسحب حبوشة من إيدي وشد الهدوم اللي كان بيفتشها  عتمان  ووقفه جانبه وقال بصوت عالي
ـ الراجل واللي طالع من ضهر راجل يمد إيده عليك وأنا هقطعه ويشوف كده إن كان هيطلع من (السلع) علي رجله ولا هيخدوه علي القرافة عدل
.طبعا الكلام ده كان متوجهلي أنا و عتمان اللي طلع من السيالة الشرشرة وإنت عارف عتمان حمار بحق وحقيقي,ثم وجه نظرته إلي الدكتور احمد وأضاف والله متقدر تفرقه عن الحمار, يعني ممكن يحش رقبة حبوشة واللي يتشددله بس في الآخر بلوة جديدة وإحنا لسه مطلعناش من اللي نايم في الإنعاش,مسكت  عتمان ومشيت وأنا بغلي وكان الود ودي اسيبه يحش رقبتهم بالشرشرة.
انتهت الحكاية عند ذلك ونظر محسن إلينا جميعا كل علي حده وكأنه ينتظر ردا منا.أشعل الحاج السيجارة الأخيرة وأخذ أنفاسه ومد يده بها إلي عبد الحميد وأخرج النفس بعد كتمه كشريب قراري وقال
ـ لكن الواد حبوشة كان معموله كمين ونط في الترعة وفلوسه ضاعت فعلا
ـ دي إشاعات ياحاج
ـ لا مش إشاعة يامحسن وأنا عندي إخبارية بكدة من قبل الموضوع ميحصل بيومين.
ـ ياعمي من الآخر إحنا عاوزين فلوسنا.
ـ خلاص يامحسن تاهت ولقيناها, استني يومين وحبوشة هيجبلك الفلوس أنا ضامنه
ـ وحقنا وهيبتنا اللي وقعت في السلع علي إيد ابن القحبة.
ـ يعني لو واحد من الزوايدة جه الناحية عندنا وقال اللي قلته إنت ,وقلع  عيل من اللي شغالين عندنا هدومه وفتشه كان هيطلع سليم كده من غير حبة كلام علي الأقل .وبعدين إيه آخرت التنطيط اللي بقي فينا علي الفاضي والمليان واللي ضيع لغاية دلوقتي أربعة  من الزوايدة واتنين من عندنا وواحد مرمي في القصر بين الحياة والموت مع اللي في الإنعاش من عندهم .
ـ إن شاله نموتهم كلهم.
ـ إيه ياعم محسن, البهوات يفكرونا إيه. قاتالين قتله وبعدين ماأنت يامه ضيعت فلوس علي النسوان بجملت.حزنها واحدة يانمس.قالها وضحك ثم نظر إلي احمد وقال له:
ـ طبعا إنت متكيف من اللعبة دي, ثم مشي علي شاربه وهو يدقق النظر في صورة والده الموضوعة علي حائط المندرة وراح يردد بصوت من قام من فوق امراة كان يشتهيه تماما بعد أن كيفها .
ـ لعيب قوي .قوي والله ياحاج عبد الفتاح.

42
إن عاهات النفوس شئ  بشع لأنها المخلوق الوحيد الذي لا يعيش إلا متخفيا. فاذا أتحت له التنفس مات. ولكن إبراهيم العار كان يعرف عاهته ويجهر بها ليل نهار. لقد كان كما خلقه الله ـ عز قدره ـ بلا مخ. بلا قدرة علي الفهم. أتذكر المرة الأولى التي أري فيها طفلا لم يتجاوز الرابعة عشرة معلقا مثل فخذ عجل تماما بلا حراك. حين دخلت أول مرة  إلي درس الأستاذ محمد قاسم فاجأني المنظر الفريد.كان إبراهيم عبد النعيم الطالب بالصف الأول الإعدادي  والذي اشتهر خلال الشهرين  الماضيين منذ حضر مع عائلته من رشيد باسم إبراهيم شفخانة مربوطا من يديه وقدميه ومعلقاـ عاريا إلا من لباس تحول لونه من البفتة البيضاء إلي الدمور  بفعل الماء المالح والجلخ المنتشر علي جسده ـ في السقف وبين الحين والآخر يمر به الأستاذ وكأنه يؤدي واجبا التزم به أمام  أب ـ لم يكن يحبه ولكنه كان يخافه ـ وينزل بالجلدة علي جسد إبراهيم الذي لم يكن بجواره صاحبه ليدافع عنه.وعند ذلك ينتفض الجسد انتفاضات سريعة وحاسمة ـ  تأكدت من ذلك بعد عدة أسابيع من المتابعة ـ ويخرج صوته مترددا وحزينا وأليما:
ـ وديني الشفخانة ياأستاذ.
ثم تبدأ مرحلة رجع الصوت الذي ينتهي بالسكوت التام مع ترك الجسد علي وضعية لابد تريحه ثم النظر إلي منطقة ما برتكيز شديد تنتهي دائما بتلك الانتفاضات التي تشبه إلي حد بعيد تعرض الجسد لشحنة كهربائية حين يتذكر الأستاذ موعد الصلاة وخوفه من الله العلي القدير فيؤدى الصلاة وهو خامل وغير راغب .وبعدها بلحظات قليلة تخرج الجملة التي يحمل لقبها:
ـ وديني الشفخانة يا أستاذ.
لايخرج عنها ولا يحيد ببنت شفة.يرددها كرجع صوت يأتي من مكان بعيد مختلف في التعبير الصوتي ملتزم أشد الالتزام باللحن الذي لم يتغير طيلة شهرين وبضعة أيام هي كل أيامي عند الأستاذ محمد قاسم ومع ذلك كانت تلك الأيام هي محور حياتي حتي الآن. كانت المفاجأة لها وقعها الجديد والفريد,أما الجديد فهو معرفتي سبب تسمية إبراهيم عبد النعيم  بشفخانة .ذلك الاسم الذي كانوا  ينادونه به طيلة الوقت وهو أبدا لم يتزمر وكنت في الحقيقة ما إن ألقاه إلا ويروح ذلك التساؤل يتردد داخلي ورغم ذلك لم أصرح لاحد بتساؤلي هذا أو لم تأت الفرصة للتصريح به حتي عرفته عصر ذلك اليوم, أما الفريد فهو ذالك المنظر الذي شاهدته للمرة الأولي في حياتي.إبراهيم معلق عاريا في حبل يتدلي من السقف ويعامل بتلك القسوة من أستاذ مصانع.كان يردد قسمه لمدة ثلاثة دقائق وعند ذلك يجف الدمع المدرار من عيونه التي تشرد في مكان ما مع أفكاره التي لايعلم عنها شئ سوى الله عز شأنه.ولا يمضى أكثر من عشرة دقائق يتذكر الأستاذ إبراهيم فيقترب منه في هدوء وينزل بالجلدة علي الجسد المربوط ويأتي الجسد بحركته,لكن المثير دائما أن الجلدة دائما ما تسقط علي مكان جديد ومختلف عن سابقتها وكأن الأستاذ يكتب الأماكن الموجودة في جسده ويمر عليها بدقة بالغة رغم عدم الاعتناء الذي يوصف بها أثناء سقوطه بالجلدة.وخلال الساعات الثلاثة يكون الأستاذ متأكدا من التوزيع الجغرفي بنفس ذات العناية التي يقوم بهابالضرب وإن بدا غير مكترث في نظرنا جميعا.كان إبراهيم يردد جملته بعناية ودقة تامة وبنفس ذات العناية والدقة يرحل إلي منطقة هادئة ولابد مذهلة أيضا ويغيب في عالم ثاني قادر علي سحبه تماما من عالم الدراسة والحبل المربوط به جسده المنقرش رغم الجلخ بإتقان فنان عارف إن عاهات النفوس شئ بشع.ومن هنا عرف إبراهيم إنه غبي وراح يعترف بذلك أمام القاصي والداني .هو مثل ليست لديه قدرة الشيخ مجدي الذي دمر ثروة عائلة أبى نوح وهو يقول :
ـ قدر الله وما شاء فعل.
ولوإنه قال قدر الله وما شاء فعل بي لكان أصح وأوفر له ولأسرته ولجنس كامل من الفراخ المستوردة من الخارج. كان عليه أن يعلم أن الله ـ شاءت قدرته ـ قدر عليه بالفشل في التجارة وما شاء فعل به .أولم يعلم قول رسوله الكريم صلي الله عليه وسلم : المؤمن كيس فطن. ألم يستمع لمرة وحيدة أن المؤمن لا يلدغ من جحر مرتين. هو لم يخلقه الله تاجر وأعطاه البرهان بعد فشل تجربته الأولى بتطوير الأستوديو, ولكنه قال قولته الإيمانية ودخل مشروعه الثاني بنفس نسب النجاح والمقدرة التي فرضها الله عليه.وهكذا دواليك حتي أتم نسف ما جمعه الأب طيلة تسع وخمسين عاما في تسعة أشهر هي المدة التي أخذها الابن ليقضي علي الثروة التي تركها رجل ظل يعمل في بلدتهم ثلاثة عشر عاما ثم خرج من كفر هلال حاملا علي يده نفس الولد قبل أعوام الله يعلم عددها . هل قدر الله أن تضيع كل الأموال التي كسبها ذلك الأب عن جدارة وشرف علي يد ذلك الابن الذي حمله علي ذراعه ومن خلفه تمشي زوجته وعلي رأسها قفة ملأي ببعض الملابس وقليل من الزاد وفي بطنها طفل آخر يولد بعد أن اشتري الأب قطعة الأرض التي كان يحمل فلوسها في جيب الصديري بعد أن خاطه بالإبرة خوفا من سرقته وظل لمدة أربعة وثلاثين سنة يرفض ان يأكل ما تشتهي نفسه ويرتق الحذاء ليعيش أكثر وقت ممكن بهيأة جيدة في عيون الناس.ثم في النهاية يرفض أن يعالج ابنته علي حسابه ويتركها للمستشفيات الحكومية فتموت ويموت بعدها حزنا عليها وهو يرفض أن يأتي ابنه بالحقن ذات الآلاف الخمسة المستخلصة من البروتين الطبيعي والتي يمكن لها أن تقيم حياته لمدة عامين أو ثلاثة حسب كلام الطبيب ويقول في ثقة . وما تدري نفس ماذا تكسب غدا. وبحزن واضح .وما تدري نفس بأي أرض تموت. وبحسرة وألم أكثر من الموت الذي علي بعد خمسة آلاف جنيه:
ـ أنا شقيت علشان أسيبلكم حاجة .آجي أضيعها علي علاج لا هيقدم ولا يأخر. ثم يسكت قليلا ويطلب من الابن معرفة المصاريف ويقف كثيرا وهو يستجمع أنفاسه ويقول لنفس ذلك الشيخ .
ـ 30 جنيه لبن .مش حرام يابني مشربش طول العمر بعشرة جنيه لبن وآجي علي آخر العمر وأشرب لبن ب30 جنيه. 
ومن أجل ذلك رفض أن يدفع بالآلاف الخمس رغم أن رصيده في البنك حين ذلك كان يربو علي المائة ألف  وكما قال المولي الذي يؤمن به أشد الإيمان: وأما بنعمة ربك فحدث. وأي حديث بعد المرض,أي قوة جبارة تملكته ليرفض العلاج بأمواله هو وهو يعاني ذلك المرض؟.أي قوة بعثها الله في يد ذلك الابن ليطيح بعرق أربعة وثلاثين عاما أمام ماكينة الغزل والنسيج. يعلم الله الذي قدر عليه المشقة منذ خلقه أنه حين مرضت ابنته كان خائفا من التغيب أسبوعين متتالين وكأنه عامل ظهورات وليس رئيس وردية يجلس علي مكتب صغير في نفس ذات العنبر الملئ بماكينات الغزل مستمتعا بنفس الغبار الذي أتى بداء الربو لكل زملائه دونه هو الذي منحه الله تليف الكبد إثر استحمامه في الهري أيام الطفولة التي لم يكن يتذكر منها شئ. كان ما ان ينتهي العمل في عنبر 7 بشركة مصر حلوان للغزل والنسيج حتي يذهب إلي البيت  ليبدأ عملا آخر وهو التجارة.لقد أعطاه المولي يد رابحة في التجارة المناسبة في الوقت المناسب.بدأ بفتح دكان للبقالة حين كانت المنطقة في بداية تكوينها.وحين امتدت يد العمران لتنشئ بيوتا جديدة أضاف إلي البقالة توزيع تموين.وبعد أن وجد أحد زملائه يبيع الأشياء الواردة من بور سعيد فتح الدكان الثاني خردوات.كان ينتظر الجمعة الأولى من الشهر وعند الفجر يصطحب زوجته ويرفع فوق رأسها حملا تنوء بحمله أربع نساء دون أن يشتري لها بعيدا عن عيون أولادها كليو تفاح.وهي للحق كانت تكتفي بالزاد الذي تحضره واحدة من البنات في المنزل قبل الذهاب . بداية من المرة الثانية  بعد أن فوجئت في الرحلة الأولى إلي بور سعيد حين دخلت مع زوجها أحد المطاعم وأكلا فول مدشوش عليه زيت له طعم مكمكم وبعض أقراص الطعمية المضمخة بالملح مع طبق من الباذنجان المبزر بأن المطلوب يوازي ثمن كليو لحم وفرخة عتقية حسب وصفها.زجاجة البرتقال التي شربتها في ذلك اليوم هو كل ما تبقى في رحلة الشتاء والصيف. وحين شاهد للمرة الأولي شارع زين الدين يسفلت وتمر عليه العربات المسرعة وهو الذي يمتلك فيه بيتا أخذ رقم 61 افتتح ورشة للكاوتش ثم افتتح محلا للتصوير في شقة الأستاذ هاشم وبعده بشهور يلحق بالأستوديو ماكينة لتصوير المستندات وبعدها بسنة يدفع للساكن الذي يحتل الشقة الباقية بالدور الأول ثلاثة آلاف جنيه ويشرع في جعلها مستودعا للمثلجات علي مستوي المنطقة,وحين يكتشف أن مشروع المستودع لا يأتي بالأرباح المفترض تواجدها غير تلك الزجاجات التي يصطدم بها أينما ذهب وهؤلاء الزملاء عديمي النفع الذين أصبحوا أصدقاء لابنائه يغير النشاط ويفتتح مخبزا للفينو يظل لسنوات حتي يري مدي التزاحم علي فتح المخابز وعند ذلك يغير النشاط مرة أخرى بعد أن يبيع الأدوات التي اشتراها منذ سنوات سبع بأغلي مما دفع فيها ويأتي بعشر ماكينات آلة كاتبة ويفتتح مركزا لتعليم الآلة الكاتبة وبما إن نصف التلاميذ في المنطقة والمناطق المجاورة من حملة التعليم الفني ولا يوجد أي مركز لتدريب البنات والصبيان علي الآلة الكاتبة إلا في ميدان المحطة, ويظل يتابع نشاطه التجاري حتي تخرج الدماء من فمه ذات مساء ويترك كل المشاريع ويموت تاركا أكثر من مائة ألف في البنك ومثلهم أو أقل أموال منطورة في المشاريع التي أغلقت جميعها قبل أن تمر الذكرى الأولي علي رحيله . فيالها من قدرة قدرها الله وما شاء فعل.

43   
كانت درجة الحرارة لا تزيد عن عشر درجات رغم أن أحدا لم يستطع أن يحدد رقما دقيقا لدرجة الحرارة فالدكتور أحمد قال بمجرد دخولي.
ـ جاي منين ياعكر في التلج ده؟
ـ من مصر
ـ وإزيك كده وإزي أمك.
 قالها وأنا أمد يدي لأصافح عبد الحميد ومنير والحاج عبد الفتاح ومحمود عوض ووائل وشخص ما لم ألتق به من قبل.
ـ أكيد سالخ عبد الحميد,حاكم انت متكنش فايق كده ولسانك اللي عاوز قطعه طويل إلا لما تكون غالب.
كنت أقولها وأنا أنظر إلي قطع الشطرنج المرصوصة علي اللوحة الموضوعة علي التربيذة التي يلتفون عليها .
ـ أبدا ده الدور الثاني بس.
ـ بس إيه ياشرموط. خرجت الكلمة من فم عبد الحميد وهو ينظر بغيظ إلي الدكتورأحمد.
ـ شوف يا أستاذ سعيد .أخوك منير وأشار عليه, قاعد ساكت رغم إنه شايل 3 أدوار وبالمثل أخوك وائل والاستاذ محمود شايل اتنين بس أما الحجوج
 ثم سكت قليلا وهو يكتم ضحكته وأضاف .
ـ ياولداه مقعدش قدامي كتير.
ـ ليه ياحاج انت لسه جاي زيي ولا إيه.
ـ لا ياستاذ سعيد انت فهمت غلاط. مقعدش قدامي كتير مش معناها إنه لسه جاي .ده بسم الله ماشاء الله ربنا يزيده وآكل ستة لغاية دلوقتي. بس الحق لوجه الله أكتر دور خدله خمس دقايق,عافر معايا كتير النهاردة.
 وقبل أن يكمل كلامه عن الأدوار قال عبد الحميد بصوت حزين وهو ينظر الي الحاج الذي كاد يقضم شفتيه تحت لسانه وهو ينظر بغل الي أبن صالح .
ـ والدور ده كمان حقه يتحسب عليك والله ياحاج.
ـ عندك حق والله ياعبده أنا اللي ضيعتلك الدور ده.
ـ ومين ضيع الدور الأول ياعبودي دودي دودي.
ـ ابو علي الله يسهله.
ـ بس والله عال قوي انتو بتقسموا علي بعض ,انت تقوله الدور عندك وهو يقولك عندك بحق.كسر حقك العب ياتقوم من قدامي تفز وتسيب السيد سعيد يتعشى هوه كمان, باين عليه جاي من مصر واقع.
ـ ماشي يابو صالح, دور ياعلق.
ـ العب ياعبدو الدور لسه فيه لعب كتير وكتيرو باطا.
ـ  مش باطه .ده بطاطا ياحاج. بس بطاطا سخنة قوي.أوعى اليح.
قال حمادة وهو يموت علي نفسه من الضحك.
ـ دور وخلاص ياحاج.
ـ والنبي لاتلعب ياعبده.
ـ ياعم ده شرموط كبير وهيشكل عليا وواضح إنه فايق النهاردة علينا أحسن حاجة نشوف واحد يكسر سمه.ثم تزحزح علي الدكة الخشبية وهو يقول لي تعال ربيه يابو السعدان.
ـ كان ربا شنبه أحسن ياعبود.ده هو نفسه مش متربي.
ثم نظر إلي الشخص الغريب ووجه له الكلام قائلا:
ـ معلش ياأخ حمدي.أخرناك شويه وسمعناك كلام بايخ علي البهوات وانت أول مرة تعرفنا 
ثم ضحك طويلا وأنا أكمل رص القطع السوداء وأضاف وهو يشير عليهم
ـ  قصدي القفوات.
ـ لا أبدا يادكتور دانا اتشرفت بحضرتكم والبركة في الأستاذ عبد الفتاح اللي خلاني اتشرف بالبهوات كلهم.
كان يتكلم وهو يعطي لكل منا سيجارة سوبر.اعتذرت له كثيرا ولكنه تركها أمامي بجوار اللوحة ثم وجه كلامه إلي الدكتور وهو يشعل له سيجارته .
ـ بس أنا فعلا مبسوط من حضرتك قوي ومفتخر بيك,
 وسكت قليلا وهو يشعل لنفسه السيجارة وأضاف :
ـ انت فعلا باين عليك حريف قوي يادكتور.دول كلهم بيتكلموا ضدك وانت لوحدك ياولداه  ومع كده غلبهم كلهم برافوا عليك.
ـ مرسيه قوي ياحمدي.
ـ والله انت فعلا برافوا عليك. مع إني مبفهمش قوي في اللعبة دى.وطول عمري بستغرب من اللي بيلعبوها إلا إني أول مرة أعرف إنها حلوة قوي كده وفيها شغل دماغ عالي قوي.وعلشان كدة انت عجبتني قوي قوي وبرافو عليك فعلا.
ـ برافو عليك.ودماغ عالية قوي. ولعيب قوي. وبتفتخر بيه.هو انت مين في الأول علشان أقدر أرد عليك.
 خرجت الكلمات من فمي بعد أن وضعت كل القطع في مكانها وأمسكت بيدي السيجارة السوبر التي تركها بجوار اللوحة
ـ محسوبك الأخ حمدي بركوته.عندي دكان تموين وسنترال في عرب راشد .
ـ أهلا وسهلا ياأخ حمدي,
ـ أهلابيك يا أستاذ.
ـ الأستاذ سعيد كاتب .
قال الحاج وهو يشير بيديه عليّ
ـ أهلا وسهلا بيه.
مد الدكتور يده اليذ وهو يصافحني بحرارة وسخرية بعد أن مد حمدي يده لي لكي أصافحهه للمرة الثانية بمجرد أن قال الحاج جملته بود وشرف يضيفه الي ذاته أمام قريبه وقال ليّ:
ـ أهلا وسهلا .كاتب ومكتوب عليه إني أربيه يا أخ حمدي أهلا أهلا وسهلا بيك ياحبيبي,قولتلي بقا اسمك ايه .سعيس.
ـ أهلا يادكترة.
وقبل أن يمد يده إلي اللوحة ليبدأ اللعبة الأولى قلت لبقية الشلة أنا عندي شرطين قبل مانبدأ الدور ,ولم التفت إلي ردهم من عدمه وأضفت.الأول محدش يفتح بقه علشان أقدر أربي الدكترة بمزاج ,والتاني إني ألعب دورين وراء بعض وعلشان دكتور الفراخ ميتخضدش أنا هلعب الدورين بالأسود علشان أنا عارف إنه أكتع لمؤاخذة ,ماشي ياجماعة.
ـ ماشي يا أستاذ تعيس
قال الدكتور وهو يمسك بيده العسكري الذي أمام الملك وهو يحركه خطوتين ويبتسم.
ـ صلي علي النبي   بس وفكر قبل متلعب ومحدش فينا هيفتح بقه, بس فكر شويه ومتستعجلش.
قال عبد الحميد وكأنه يمنحني التعليمات الآخير لكوتش متمكن.
ـ شكرا ياكابتن بوديي.
قلت وأنا بالفعل أعي نصائحة الثمينة والتي هي بالفعل الشئ الذي ينقصني كثيرا أذا أنسحبت وراء الذي يلعبني. 
ـ بتديله نصيحة.كان العلق نفع نفسه لمؤاخذة .
ـ اللعب تاتش.
قلت وأنا أمسك بالعسكري الاسود الذي أمام وزيري في يدي وأرفعه في الهواء قبل أن أضعه بعد خانة واحدة وليس بعد خانتين كما يتوقع الجميع وبما فيهم الدكتور الذي ما أن وجدني أضعه في تلك الخانة حتي تلخبط كثيرا قبل أن يبتسم ويفرج عن ألسخرية التي سوف يتبعها علي   مدار اللعب كعادته دائما.
ـ تاتش يعني إيه ياحجوج.
سأل حمدي بجدية مما جعل الحاج يهرش في ذقنه قبل أن يقول:
ـ أيوه تاتش.اللعبة اللي تتلعب مترجعش فيها.ومطرح ما القطعة تنزل تسيب إيدك خلاص.
ـ يعني مش تاتش مؤف.
سأل وائل.
ـ موافق ياأستاذ سعيد علي كده.
سأل الحاج.
ـ موافق علي أي حاجة المهم يوا فق هو.
ـ انت موافق ياكتور.
ـ موافق.وأمسك بيده العسكري الذي يقف أمام الوزير ورفعه عاليا وسقط به بعد خانتين محدثا صوتا عاليا وهو يقول اولنا.
ـ انت هتعد ولا إيه يادكترة.انت ناوي علي سعيد بعد كام لعبه .
سأل عبد الحميد.
ـ ده كبيره عشرة اتناشر لعبه.
  ـ  خلي بالك سعيد حريص وهيقرشك ,
قال الحاج وهو يحمسني وينبه الدكتور أيضا كطبيعة دائمة له حتي وأن كات مغلوب منه.
ـ يقرش مين ياعم .ده اجعص منه واتقرش ياحاج .
كان يقولها وهو ينظر إلي عبد الحميد الذي هو بالفعل أحرفنا ويرجع له الفضل في تعليمنا اللعبه من الأساس.
ـ يوم ياشرموط.والله زمان .
ـ زمان ايه وبتاع ايه .انت خلاص بقيت زي خيال الحكومة كبرت وبقيت عاوز تتطخ.
كان يقولها وهو ينظر الي عبده الذي كان يتمني أن يلاعبه مرة أخري حتي يعرفه مقامه, ثم وبطرف يده حرك العسكري وهو ينظر في عيني جيد قائلا .
ـ فيلك يابو نوح.
كان المطلوب هو رجوع الفيل الذي يحمي الحصان الذي كنت ابني عليه خطتي في اربع لعبات قادمة ومن هنا أحسست بذلك السيخ المحمي الذي أحس به في صدري حين تتوترأعصابي،أمسك بالوزير ووضعة بجوار الحصان الأسود قائل:
ـ كش ملك,
ثم أمسك بحصاني بطرف إصبعه ورماه علي التربيذة المبطنة بالفرومايكة محدثا صوتا متبوعا بدقات أزيد في صدري.والتفت إلي حمدي وهو يسأله.
ـ منور ياأخ حمدي.وانت بقى السنترال بتاعك بيكسب والا بيخسر زي بتاع الخسران الأخ سعيس. 
ثم اتجه بوجهه إلي عبد الحميد وأضاف:
ـ انت فاكر يابودي أما المرحوم عمك نوح كان فاتح سنترال كان أول متيجي الفاتورة يقول خسرنا خمسمية جنيه.خسرنا ستميت جنيه ,
ـ الله يرحمك يابونوح.
قال وائل مماجعل عبد الحميد يقول:
ـ والنبي كان راجل ميتعوتضاش الفاتحة له,
بسم الله الرحمن الرحيم.
وبعد أن أنزلنا أيدينا من فوق وجهونا أضاف عبد الحميد .
ـالله يخرب بيتك ياأحمد. انت لسه فاكر حكاية الخسارة والفواتير دى؟
ـ يابني ده قعد ييجي خمس سنين يخسر.
ـ بس ده كان راجل ونعم,
قال وائل
ـ بس لمؤاخذة مخلفش رجاله والا إيه ياعكر 
قالها الدكتور وهو يضع الطبية أمام  الطبية قائلا أنا عاوز الفيل ده.
ـ اسمع يالاه .مسمعلكش صوت عالي.فاهم الدور وآخره والا علشان سرقت حصان هيطلعلك صوت .
قلت والدماء في عروق يدي التي تهتز أمام وجه الدكتور تبين حالتي تماما.
ـ غميتك وسرقته منك .والا  شربتك حاجة اصفره واعتديت علي حصانك.ده نوجة يابابا.
ـ ماشي ياعم النويج  قوي,
قلت بسخرية وأنا أمسك بيدي الوزير وأضعه في خانةوأنا أضيف بقسوة وحدة وسخرية وفرح وغل  واحساس بدنو النصر علي الطاؤوس الذي ما أن لهف الحصان حتي صاريلعب حواجبه أو أصابعه أو نظارته الطبية أو أي شئ لكي يزيد نسبة الادرلليين في دمي حتي يكل أستريجته الواضحة التي يعلب بها معنا جميعا بها في معظم الأيام ,قائلا:
ـ كش ملك.
ـ كشيت ياضنايا,خضتني ياعكر.
ـ لعيب قوي ياسعيد في اللعبة ده.
قال الحاج وهو يشيد باللعبة وينظر بفرح وغضب أيضا نظرا لآنه من ضمن أشد المؤيدين للعلب الدكتور وير فيه ملك الكشات الذي لايقهر ويستطيع بوزيره بس حسب تعبير الحاج أن يأخذ أجدعها دروه.
ـ لسه الجايه ياحاج.
قلت وأنا أرد علي تحية الحاج الذي لا يأمن مكره أبدا طالما أن الذي يلعبك هو الدكتور
ـ حلال عليك الطابية ياسعيد.
عرض الدكتور أحمد في يأس علي سعيد مما جعلني أنتفض وأنظر له وأنا أضع كل مساحيق الشماتة علي وجهي وأقول له بحدة:
ـ طابية ايه يابو طابية انت ياحلو.
قال عبد الحميد وهو يكتشف اللعبة التي كنت أخطط لها منذ لهف مني الحصان.
ـ صلي علي النبي يادكتور .هياخد الطابية لياخد الوزير  لو انت رحت  كده.
 قال وائل وهو يشير بيده علي إحدي الخانات,
ـ صلي علي النبي انت وشد لمؤاخذة في قرنبي ياوئول,
ثم نظر الي الحاج الذي كان يؤيد وجهة نظر وائل بهزات متتابعة من رأسه  وأضاف :
ـ طابية إيه ووزير إيه ياحاج ده بعيد عن شنب الأبعد, ثم أمسك بالحصان ووضعه أمام الملك.
ـ لعيب قوي يادكترة في اللعبة دى.إزاي أنا مشفتهاش.
ـ لعيب إيه ياحاج ده البعيد مات . الدكتره مات وانتهى.الحمار بتاع الشفخانة اتكل.  ياولداه علي ده موتة يابوحميد .موتة شنيعة.
 كنت أقولها وأنا أتشفّى  في ملامح وجهه الذي راح يكتسي ببعض ألوان الطيف .ثم وضعت الوزير أمام المك قائلا له
 ـ كش يابتاع البهايم.
فأمسك الوزير بيديه جيد وهو يقول .
ـ ما نا هاكل ياعكر وخلاص.
ـ خلاص إيه يابو الزغليل ياحلو ماهو هينط بالحصان ويقولك كش مات ياعدل .لعيب قوي يا سعيد.
ـ شكرا ياأستاذ عبده. دى بعض من ألعابك اللي اتعلمناها منك ياأستاذ,
ـ يعني انت لازم تقوله علي اللعبة ياعبده. ده حمار ومكنتش تيجي علي دماغه.
قال أحمد وهو يكتشف اللعبة ويحس بالعجز والشلل التام مما يجعله يرجع الي طبيعته الدائمة في رمي سبب الهزيمة الي اللذين يشاهدون ويعلقون دائما.
ـ أمال هو مضحيلك بالوزير ليه يابو الغشم؟
قال عبد الحميد وهو يطرقع يده علي يدي في فرح طفولي وتشفي واضح.
ـ رص التاني بسرعة. قالها وهو يضغط علي أسنانه.
ـ التاني والتالت والرابع لو البهوات يسمحوا ,
قلت وأنا أنظر إليه بغل وفرح وتشفي ثم أمد يدي وأمسك بعض القطع وأقول له:
ـ بس الأول ولع كده وورينا لون سجايرك اللي الواحد مشفهاش من رمضان عمنول. 
ـ ده تاني علبة ياعكر من أول القاعدة واسال الحاج.
قال الدكتور في أحرج ورفض لبخله في السجائر مما جعله ينظر الي الحاج ويستشهد به,لكن الحاج رد بسرعة قائلابوضوح وصراحة وسخرية ومعرفة سابقة:
ـ في الحقيقة أنا مش واخد بالي يادكتور.
ـ أنا مليش دعوة, أنا دلوقتي بقولك ولع .
ثم نظرت الي الحاج وأنا أضيف:
ـ والحاج أهو مش فاكر. أنا بقولك ولع بركة الدور التاني واعمل حسابك علي الدور التالت والرابع .ياعني من الآخر افتح الشنطة طّلع العلبة بتاع الأسبوع الجاي .
ـ لا بروح أمك منك ليه أنا عاوز ألاعب الحاج دور من أول الليلة.
ـ مانت لعبت كتير ياأخ عبده.
ـ هما الدورين اللي الشرموط سرقهم ودور مع أبو العلي،
ـ هو أخباره إيه.مشفتوش بقالي أسبوع.
ـ فضل مستنيك لغاية الساعة واحدة.
ـ والله أنا كنت نفسي أشوفه, علي العموم أنا بكرة وبعده مشغول وإن شاء الله علي يوم الخميس أسهر معاكم.
   ـ انت بالحق عملتله إيه في حكاية الشكوي؟
ـ الشكوى نزلت أول امبارح في الاهرام.
ـ ده كان قاعد مخصوص علشان يعرف عملت إيه فيها.
ـ الجرنال في البيت وأنا هسيبه مع هاني أو أحمد وأي حد منكم يشوفه يقوله وأنا إن شاء الله معاي معاد مع واد صاحبي شغال في دار التحرير بعد بكره وهيروح معايا وزارة الصحة وعلي الله نقدر نطلع جواب بخمس آلاف جنيه مؤقتا لغاية قرار العلاج بره وربنا يشفيه ومنحتجش للسفر.
ـ كتر خيرك ياأستاذ سعيد.
ـ علي إيه ياحاج ده حسن زي أخويا وعشرة عمر,وبعدين في الأول وفي الآخر أنا معملتش حاجة عمتنا.
ـ عمتنا ولا خلاتنا متلعب يابايظ.
ـ استنى يادكتور أحسن موضوع الواد ابن حسن فعلا مضايق الواحد.
ـ عندك حق ياسعيد بس اللي انت متعرفوش إن احنا قبل ماتيجي كنا بقالنا 3 ساعات أما الواحد حاسس بالعجز خلاص.
ـ أقوم أنا أحسن الوقت اتاخر قوي ياأستاذ عبد الفتاح والجو بره زمانه تلج وربنا يعلم هرّوح إزاي؟
ـ ماشي ياحمدي ,وأنا الصبح إن شاء المولي هقدم الشكوي ,بس من دلوقتي بقولك إن مفيش غلط في الفاتورة ولا يحزنون.كل الموضوع  المحافظات زادت 15 قرش علي الوجه البحري وربع جنيه علي الصعيد وبعدين  تليفون العربية الدقيقة بجنيه وأكيد  الموضوع  هيرسي  علي ولاد الحرام اللي ضحكو علي العيال.
ـ ياحاج ده في العرب كلها من شرقها لغربها تلاتة أربعة هّمه اللي يعرفوا واحد عنده عربية مش تليفون في عربية ,علي الطلاق أنا هي مرة واحدة بس اللي واحد خلاني أضربله نمرة العربية وكان غريب كمان.
ـ ياحمدي من ساعة ما الفواتير طلعت وأنا في اليوم الواحد بيجيلي 1000 شكوي وكلهم بيطلعوا علي فشوش.فصدقني بدل متغرم 15 جنيه ولادك أولي بيهم ادفع وخلص نفسك.
ـ بجملت المصاريف ياأستاذ عبد الفتاح.وبالمرة الواحد يعرف نمر العربيات وآخد بالي كويس المرة الجايه ومن هنا ورايح أنا اللي هقعد في المخروب وهسيب للعيال الدكان التاني.
ـ بس كده هتخرب دكان البقاله علشان تعمر حاجة مخروبه ياحمدي؟
ـ لا العيال عندي كويسين بس هما يا  إما  اضحك عليهم لاحد سرق الخط من السنترال زي مبيقولو.
ـ  متصدقش ياحمدي دي إشاعات وبعدين مين هيضيع مستقبله علشان يقعد يتكلم في الهوي؟
ـ بيعملوها والله ياستاذ عبد الفتاح.
ـ يبان علي طول ياحمدي.
ـ يبان ازي يابن والدي, دول زمايل وبيطرمخوا علي بعض.
ـ ده كمبيوتر مش لعبة.
ـ أهي دقني أهى بكرة تشوف.هيطرمخوا عليها أنا مش قصدي حضرتك أنا قصدي زمايلك.
ـ متخافش ياحمدي انت في الأول وفي الآخر قريبي وهما حيالله زمايل.وأنا لو عرفت حاجة انت طبعا اللي تخصني.
ـ ميحرمناش منك ياأستاذ عبد الفتاح ويجعله عامر ومعلش بقى مش هقدر اصحي الحاج واستأذن منه.علي العموم أنا معاه من بعد العشا.وقعدنا مع بعض لغاية الساعة عشرة أما جيت انت والبهوات ويدوبك اتكلمنا شويه ولقيته راح مغفل شويه. قلت استناه, لكن واضح إنه خلاص.وانت كمان وافقته وجبتله البطاطين.ربنا يشفهولكم يارب وياخد بيده ويقومه بالسلامة.
ـ الله يسلمك ياحمدي.
ـ أوعى تقصرروا معاه ياحاج .ده هو ده بركتكم.
ـ أديك شايف ياحمدي.
ـ  الحقيقة طوال الساعات اللي كنت منتظرك فيهم وهو عمال يدعيلك انت والبشمهندس سكة.
ـ  الله يخليك ياحمدي.
ـ حاكم هو ابن اصل وطيب وعلشان كده ربنا رزقه بيكم علشان تشيلوه في شبته.
ـ ده بس من زوقك ياحمدي.
ـ أوعى تكون مفكر إني مبسألش عليه ؟أنا ماتفتش جمعة اللي لما أعدي أقعد معاه ساعة والا اتنين اتبارك بيه, حاكم هو اللي باقي من ريحة الحبايب واسأل البشمهندس سكة من ورايا.
ـ الله يبارك فيك ياحمدي ,دايما بيقوللي.
ـ ليه طلب أخير عندك يابن والدي.
ـ انت تأمر ياحمدي.
ـ ياعني من غير لمؤاخذة.ورغم اني مبفهمش فيها حاجة. يعني تقدر تقول وانت مطمئن تمام وحاطط في بطنك بطيخة صيفي إني تورالله في برسيمه وطول عمري مستغرب من الناس اللي قعداله بس.
ـ هو إيه ياحمدي الطلب وإيه اللي انت بتقوله ده.
ـ من غير لمؤاخذة ياأستاذ عبد الفتاح يعني.
ـ  يعني إيه ولمؤاخذة إيه.جمع ياحمدي.
ـ هو اللي انتوا بتلعبوها اسمها ايه.
ـ بنلعب شلح ياحمدي.
ـ انا مبهزرش يابن والدي انا بسأل فعلا.
ـ بتسأل عن إيه بالظبط؟
ـ عن لعبة كش ملك اللي حضراتكوا  بتلعبوها؟
ضحكنا جميعا مما جعل حمدي في نصف هدومه وهو يقول بصوت ربما بدا ذ ليلا في أعين البعض منا:
ـ هي مش اسمها كش ملك أنا عارف أنا بس بتلخبط في نطقها وخايف البهوات يقولوا علّي جاهل.
ـ اسمها شطرنج ياأخ حمدي.وبعدين قولها زي مانت عاوز تقولها .وأوعى مرة تفكر إن حد يقدر يقول عليك جاهل.أحسن واحد فينا لو راح السودان هيكتشف إنه جاهل. احنا كلنا هنا أخوات وأوعى تزعل من حد فينا لما ضحكنا .كل ما هناك إن القفشة حكمت فضحكنا علي المعنى اللي خرج من كلامك مش من كلامك أو منك.
كنت أقولها لأمحو ذلك الشعور الذي اجتاحني وأنا أسمع صوته.
ـ سيبك من فلسفة الأمور اللي عملها الأستاذ سعيد وخلينا في المفيد ياحمدي .انت طلبك ايه؟
ـ لمؤاخذة ياأستاذ عبد الفتاح لازم تتدرب كتير قوي علي الشطرنج علشان انت الوحيد اللي كان بيقوم بسرعة قوي.دا الدور الأخير اللي لعبه الأستاذ عبده مع الدكتور قعد بالضبط ساعة وربع .وانت مبتكملش حاجة خالص.
انفجرنا جميعا في الضحك مما جعل الحاج يسارع في الرد علي حمدي وهو يشاركنا بعض الضحكات قائلا.
ـ لا ميغركش ياحمدي.تعال بكرةآسأل  علي الدكتور هتلاقيني مظبطه تمام.أنا بس اللي منمتش من أولت امبارح.لكن الدكترة ده لعبتي.وآساله هو نفسه هيقلك كده.
ـ انت جاي علي غفلة ياأخ حمدي وشفت بعنيك اللي بيحصل في بلدياتك.
قال أحمد وهو يموت علي نفسه من شكل وجه الحاج الذي أصبح علي كل الآلوان( يابطستي).
ـ حقيقي أنا أشهدلك ياسعادة الدكتور.
ـ لا ياحمدي الحاج دايما في مستوي أبوحميد.ده النهاردة بس الدكتور قرص الحاج جامد.وهو في الحقيقة النهاردة جامد علينا كلنا ياحاج متنكرش ده. 
قال عبد الحميد بثقة.
ـ طب سلاموا عليكم يابهوات.
ـ وعليكم السلام ورحمة الله وبركاته,
خرجت من أفواهنا ونحن نصافحه وعند الدكتور أضاف:
ـ معلش بقى يادكتور الدور اللي فات, وإن شاء الله ربك يسهلك الدور الجاي .
ثم نظر إلي وقال:
ـ متأخذنيش ياأستاذ سعيد حاكم أنا خلاص حبيت الدكتور قوي وحقيقي حقيقي هو باين عليه لعيب قوي.
ـ باين عليه بس ياأخ حمدي ,لكن حكاية إنه لعيب دى  فيها قولان.
ما إن خرج حتي أخرج الحاج لفة السولفان الصغيرة من جيب الجلابية وأمسك بعود الكبريت وهو يقول.
ـ  ياه ياحمدي .اربع ساعات وهو كابس علي نفسي
ـ ياخي ده زي العسل. وباين عليكم متربين مع بعض والحاج كمان كان مبسوط بيه قوي 
هكذا علق الدكتور احمد.
ـ انا مقلتش حاجة يادكتره بس الواحد مكسوف يعمر الطاسة قدامه لحسن يفكر حاجة كدة ولا كدة
ـ قريبك إزاي وهو بيقول إنه من العرب.
سألت.
ـ بعد أما اتجوز ساب البلد وقعد في عرب راشد لكن هو كان متربي معانا قبل مانيجى المنشية.
ثم أمسك بعود الكبريت وأعطاه لعبدالحميد وهو يقول:
ـ  مسانا عسل إن شاء الله.
ـ أفيون ياحاج ؟؟.دانت ناوي تعمل واجب كبير النهاردة بقى.
قال وائل وهو ينظرمن تحت لتحت علي الحاج الذي كان بالفعل يفكر في ذلك الموضوع ومن أجل ذلك أبتسم أبتسامة الكسوف ثم قال:
ـ الواجب الأولاني مع الدكتره وبعدين الواجب الكبير بإذن الله بعد الفجر بإذن واحد أحد.
ـ انت مش قدي ياحجوج
ـ اتفضل يابو السعدان علشان تروقة الدور التاني سريع سريع علشان أنا عاوزه متظبط علي الآخر وأقدر آخده علي الرايق.
ـ واحنا إن شاء الله هنتفرج عليكم وانتم ماسكين الدكتور,
قال عبد الحميد وهو يعترض علي الموقف بحدة مما جعل الحاج يضع دبوس أخروضعه علي رأس عود الكبريت في فمه ويقول :
ـ معلش ياعبده.علشان خاطري أنا ظبطت الجمجمة.
ثم وضع رأس العود في اللفة الضغيرة من السلوفان ثم مد بها يده الي عبده المتحفز علي اللعب مضيفا:
ـ وآدي كمان فص ليك ياأستاذ عبده علشان تسبليي الدكترة.
ـ مقبوله ياحاج.
ـ نشرب شاي بقى ياأستاذ وائل بعد إذنك.
ـ انت تأمر ياحاج.اعمل للحاج كمان كوبية شاي واصحيه.
ـ طول عمرك صاحب واجب.
ثم نظر الي كتلة البطاطين المرميه علي المصطبة وقال بصوت عالي 
ـ آبا.آبا. اعملك شاي؟
 خرج من تحت كومة البطاطين راس صغير وهو يقول.
ـ أيوه ياعبد الفتاح.
ـ بقولك اعملك شاي؟
ـ دنا حنكي ممرر.لو معاك أرواح هات واحدة.
ـ أنا هشيل أرواح ليه يابا.أنا بسألك نعملك شاي؟
ـ يابني بقولك حنكي ممرر وعاوز ملبسة أو أرواحة تغير طعمه.
ـ الدكاكين قفلت من بدري يابا .نام بقى أحسن.
ـ طيب.الله يسهلك يابني.
قالها وهو يعود دفس راسه تحت كتلة البطاطين .
لم أكن قد التفت إلي وجود جسد تحت كتلة البطاطين رغم وجود صوت زئير عال كنت علي وشك السؤال عنه قبل أن يفاجأني الحاج ويتحدث مع أبيه.
ـ وأنا عمال أقول يارب الصوت ده طالع منين.وكل شوية ابص ناحية البطاطين. 
ـ أعمله إيه ياسعيد ياخويا نام وهو قاعد مع حمدي.
ـ بس ده الجو برد قوي ياحاج وهو ميستحملش كده.
ـ بقاله شهرين منزلش وماصدق إنه نزل.قعدت اتحايل عليه لكن دماغه ناشف.
ـ زيي ابنه ياحجوج .
قال الدكتور وهو يشير الي أنفه في أبتسامة سخرية مقصودة.
ـ لا أنا مبعملش صوت والله العظيم  وأنا نايم يادكتور.
ـ أنا عمي كده.
قال وائل قبل أن يقف ويذهب لصنع الشاي.
ـ لاعمك ولا خالك مفيش زي أبويا.أبويا و  لي الفخر قطر.دحنا زمان مكناش بنام وهو نايم.
ـ فيه ناس جيوبها الأنفية بتبقى كده.
قال عبده وهو يبرر الصوات العالي الذي كان يشملنا جميعا برعايته.
ـ ده مش جيوب ياأستاذ عبده.ده سيالات, بلاطي, مش جيوب لمؤاخذة,ده وابور.قطر يابا مش أي كلام.
قال الحاج وكأنه محروم طول العمر من أبداء رايه الصريح في ما يحدث من أبيه الذي يعرفه منذ أكثر من 48 سنة علي الآقل, ثم نظر الي كتلة البطاطين وهو يهز رأسه بفخر من أخرج شئ كان يخجل منه طوال حياته وأضاف:
ـ أيوه شد يابا وطلع من نغشيشك سمعهم.
وعند هذه الجملة سمعنا جميعا أقوي سحبات الأب النائم علي المصطبة مما جعلنا جميعا نضحك بصوت عالي للقفشة التي لم يلتفت إليها الحاج الذي تغير وجهه ونادى علي أبيه بشكل همجي.
ـ آبا. آبا.
خرج الوجه الصغير مرة ثانية من تحت كومة البطاطين وقال.
ـ جبت الأرواح ياعبده؟
ـ منا قلتلك الدكاكين قفلت من بدري يابا.
ـ طيب يابني ربنا يخليك لعيالك ويسهلك .
ـ شكر يابا.
قالها وهو يحرك رأسه في اتجاه يد وائل لأمسك كوب الشاي وهويستعد لأحمد الذي هزم في الدور الثاني أيضا.
ـ متديله معلقة سكر ياحاج،
ـ والله فكرة برضو ياسعيد.
ـ آبا .آبا.
ـ نعم يابني .
ـ لسه بقك ممرر؟
ـ لا يابني كتر خيرك, أنا بعمل صوت وأنا نايم مش كده.؟
ـ أبد ياحاج دانت منورنا.
ـ انت مين يابني.
ـ ده الأستاذ سعيد.
ـ سعيد ابن أبو جمعة.
ـ لا يابا ده الأستاذ سعيد من المنشية صحابي يابا.وبعدين طالما فقت كده متقوم تشرب كوباية شاي
ـ ونفس سجاير كمان.
ـ ماشي يابا نفس واحد بس.
ـربنا يخليك ياعبده.
ـ رص يادكترة علي ماديله نفس وأمسكه كوباية الشاي بالمرة .
ـ مفيش داعي ياحاج طالما عيان كده.
ـ ياعني هو النفس اللي هيقدم ولا يأخر.ياعم صلي علي اللي هيشفع فيك.
بعد التحضيرا ت الأولى في الدور بين الحاج والدكتور والتي كان يتخللها اطمئنان الحاج علي أبيه ومحاولات أخذ السيجارة من يد أبيه المتشبثة بها حتي النفس الأخير.أمسك الحاج  بالقطعة الأخيرة من  سنة الأفيون ووضعها في فمه ثم أمسك  بالحصان وهو يقول للدكتور كش حين سمعنا ارتطام كوب الشاي بالأرض والكحة التي انتهت بذهاب روح أبو الحاج قبل انتهاء الدور الذي كان علي بعد خمس لعبات ولم يستطع الحاج القيام بالواجب سواء مع الدكتور أو زوجته والذي تحصن له بفص كامل ظل ينتظره طيلة عشرة أيام ودفع فيه عشرين جنيها  لم ينقص إلا بمقدار ثلاثة أعواد كبريت.ظل خلال وجوده في الصوان  يردد جملة أبيه الأخيرة والتي سمعناها جميعا قبل أن تنتابه الكحة.
ـ ربنا يعمر دماغك يابني بزيارة الحبيب زي ماعمرت دماغي.      


44
    ـ لمونادا دي ياحاج ؟
ـ اشرب وخلصنا؟
ـ بعد قليل من الوقت  وأخذ شفطة  ثانية يلتفت مرة أخري إلي عمه الجالس علي مقربة منه في مندرةعبد الجبار علي إحدي الدكك الخشبية المفروش عليها سجادة من وبر الأغنام رديئة الصنع والخامة والنظافة أيضا .ويقول له:
ـ انت متأكد إن دي لمونادا؟
ـ إرميه ورى الدكة واخلص منه يارمضان في شورتك اللي مايعلم بيها إلا ربنا؟
وكأنه كان ينتظر الإشارة وما هي إلا لحظات قليلة لم يفق عمه من وقع الصدمة الأولي حين شاهد ابن ابن عمه يدلق كوب العصير في نفس المكان الذي ورد علي ذهنه وهو لا يعرف بماذا يرد علي نفس السؤال الذي خطر في باله حين سحب الشفطة الأولى من الهباب أو العصير كما أخبرهم بذلك المعلم يوسف ابن عبد الجبارحين دخل عليهم والصينية الموضوع عليها كوبان من الصاج الأصفر بين يديه قائلا:
ـ خمس دقايق علي بال ماتشربوا عصير اللمون يكون أخويا  جه من مشوار ضروري قوي .ثم وضع الصنية أمامهما وأضاف. أنا شيعتله وطوالي جاي حاكم هوه كان سايب خبر إن انتم أول ماتيجو نشيعله.ثم خرج مستأذنا  في الغياب ثواني امتدت بعد ذلك إلي ربع ساعة .
ومنذ سأله رمضان ابن ابن عمه المرسي الحسيني وهو يبحث عن شئ يمت بصلة لما سحب منه رشفة ظلت في فمه حتي سمع رمضان الذي وسطه للتحدث مع عبد الجبارالذي لا يعرفه ولا يعرف سبب وحيد ومنطقي لتواجده في موضوع زواجه. كانت الصدمة الثانية هي سرسوب العصير الذي تحول من اللون الأبيض إلي اللون الأسود وهو ينحدر من تحت الدكة صانعا في منتصف المندرة ترعة صغيرة تبدأ بخطين أسودين من تحت الدكة . كان  رمضان الذي زار عمه أحمد العوض للمرة الأولى في حياته   أو علي وجه الدقة ابن عم أبيه الذي كان يعلم من أحد أقاربه إنه يسكن في منشية جمال عبد الناصر,ورغم علمه أن قريب له  يمتلك بيتا في شارع رقم 13  وإنه من أحد مؤسسي المنطقة إلا أنه تجنب طوال شهرين السؤال عن رقم شارعه والتعرف عليه إلا أول أمس فقط,ولا يعود ذلك إلي مشاكل أو حتي بعدا عن المشاكل كما يظن البعض.ولكن مرجع ذلك أن رمضان الذي كان يسكن مدينة مايو منذ حضر في منتصف التسعينيات وتدرب في مكتب محامي حتي افتتح مكتبه في شارع رايل بحلوان وهناك تعرف علي نوال الذي جاء يخطبها منذ شهرين وتعرف بالأسرة عن قرب وأعجب بها وبما إنه يعرف نوال منذ ثلاث سنوات فهو لم يجد ضرورة في معرفة ابن عم أبيه الذي خرج من البلد مع والده ولم يتعرف عليه في يوم من الأيام .وأخير احتاج إلي عمه لكي يذهب معه الي عبد الجبار وبعد أن قدم نفسه وشرب العصير قبل أن يتناول الغداء بالأمر كما قال عمه أحمد العوض وبعد الغذاء قال له
ـ  أنا لغاية دلوقتي مش عارف أروح لعبد الجبارأطلب منه إيه بالظبط.لا عمها ولا خالها ولا يقرب للى خلفوها حاجة.وبعدين ياعمي أنا مالي أنا وعبد الجبار.أنا طلبتها من أبوها وأهلها ووافقوا وخلاص أروح مندرة عبد الجبارولوحدي ليه؟ دا مفيش واحد منهم عاوز ييجي معايا؟ قال إيه الأصول في عزبة المحروق عبد الجباركده؟
ـ هو كمان سمو المنشية بعزبة عبد الجبار.هي خربت من شويه؟ ليهم حق الصهاينة والأمريكان يضربونا بالجزمة؟يابني دى قزازة الزيت بقت بأربعة جنيه ولسه كمان لو قامت حرب هتوصل اكتر من كده.
ـ إيه اللي دخل عيشة علي أم الخير ياعمي؟أنا بحكيلك علي التقاليع الغريبة اللي طلبها نسايبي قال إيه عاوزني أروح أخطب بنته من واحد كل القرابة بينهم إنهم ساكنين في بيت من بيوته .تقوم انت تقولي قزازة الزيت بقت بكام والأمريكان والصهاينة ليهم حق ولا ملهمش؟
ـ ياريت يا أستاذ رمضان يكون لسه فيه عيشة وأم الخير. يابني أنا مستغرب من إن منشية جمال عبد الناصر تبقى عزبة عبد الجبار.هو ده اللي خلاني أدخل عيشة  علي أم الخير.لكن غريبة قوي الحكاية اللي بتقولها ده يارمضان.مال نوال بنت عم أبو الخير اللي انت رايح تخطبها ومال عبد الجبار.
ـ صاحب البيت اللي قاعدين فيه ياعمي.شفت جواز سنة 2000 إيه المطلوب من العريس.
ـ طلب غريب يابني أول مرة اسمع بيه.وإن كان عبد الجبارالكبير عمل أمر من كده.الله يحسبه علي كل الظلم اللي عمله.
ـ هو فيه عبد الجبارالكبير وعبد الجبارالصغير.دى إحلوت وطلبت الأكالة زي مبيقولوا.ثم سكت لحظات وضع خلالهم وجهه في الأرض ثم أضاف. لمؤاخذة ياعمي إزاى كنت بقول المصطلحات دى وأنا أول مرة بتعرف علي حضرتك يعني لاتاخد عني فكرة كده ولا كده.
ـ ما عاذ الله ياأستاذ رمضان.أنا مقدر كلامك كويس وعاجبني كمان.علي الأقل انت لسه فاكر أمثال زمان  مش زي ولادي اللي.ثم سكت وكأنه أحس بخطأ ما وبعد لحظات قال : عبد الجبارالكبير مات من يجي عشر سنين أو يقلوا شوية.أما عبد الجبارالصغير فهو ابنه الكبير واسمه علي اسمه وطباعه كمان, بل الأغرب من كده إنه شبهه الخالق الناطق.بكره لما تشوفه وتشوف صورة المرحوم في المندرة مش هتصدق.وكأن ربنا مش عاوز يرحم مخاليقه من العينة ده؟
ـ للدرجة دي ياعمي..؟
ـ واكتر ياأستاذ.أنا بس مش عاوز اتكلم كتير عن رجل مات فآخد ذنوب.وحياة ربنا الموجود أنا ممكن آخد ذنوب يامه بس متكونش لعبد الجبار. دي نوعية من البشر بتكره نفسها,بكرة تقعد معاه وتشوف بنفسك, بس قولي هي ضرورة قوي حكاية إنك تخطب نوال منه يابني؟
ـ يظهر ضرورة. .
ـ خلاص .وطبعا عاوزني معاك .ولم ينتظر إجابة وأكمل.والدليل علي كده إني عرفت منك من شوية انك جيت المنشية ييجي عشر مرات ومفتش علي.
ـ عندك حق ياعمي.أنا فعلا جيت ومعدتش علي حضرتك لظروف يعلمها الله.لكن حقك علي وأنا آسف فعلا.
ـ مفيش آسف ولا حاجة ياأستاذ رمضان .انت متعرفش دخلتك علي تسوي ايه .وحياة النبي اللي زرته يابني انا كأني لقيت لقية.والواد محمود أخوك وهو بيصحيني وبيقول اسمك أنا مصدقتش نفسي .حاكم انت كنت في علم الغيب وأنا وأبوك قاعدين علي ماكينة واحدة في مصنع نسيج الحاج عمران.انت تعرف أنا مشفتش أبوك من كام سنة.والله مانت مصدق .من اربعين سنة.وأمك الله يرحمها كانت بت عندها ست سنين كانت بتنولني أنا وأبوك المكوك بتاع النسيج الفاضي وتاخد المليان .الله يرحمها ويرحم أموات المسلمين كانت حبيبة خالتك شمس الدجي.شقيت طول عمرها علشان تربيكو كويس. تعرف يابني أنا وأبوك خرجنا من البلد في يوم واحد هو راح كفر الدوار وأنا جيت حلوان .والله فاكرها زي النهاردة أنا شايل الواد مجدي علي إيد وفي الأيد التانية الشنطة اللي عمل زيها محمد أبو العمايم الله يرحمة لأبوك . بس  شيلت أبوك كانت خفيفة.الشنطة بس والست أمك لاوراها عيل ولا تيل.وكانت من يومها زي السفروتة وأبوك جانبها طول بعرض بسم الله ماشاء الله .ماحنا كنا شقيانين في صحتنا علشان كدة هي شيلانا دلوقتي.انت تفتكر يابني إن صحة محمود أخوك اللي مخلص جامعة بقاله خمس سنين ومش لاقي شغل زي صحتي أو صحة أبوك واحنا في سنه.داحنا كنا بنطبق الخمس ترغفة حاف والله.أبوك مرة راهنيي علي عشرة أرغفة بطاطي علي عشر أزرار بطاطة علي حبة ملح وشوية جعضيد وديكين تلاتة بصل ومحدش فينا كسب التاني.شطبناهم ولسانا كان لسه بيلعب .  بس ايه كنا بنطبق ورديتين علي ماكنة النسيج.انت عارف يعني إيه تقف تحدف وتلاقي 16 ساعة ميفصلهمش غير  نص ساعة.تصدق وتآمن بالله يابني.في  شهر رمضان كنت باخد معايا الفطار من ستك الحاجة وأبوك كان نفس الحالة .شوية عيش وحبتين بطاطس وحزمة جرجير ورور .علي بال ماييجي ميعاد الفطور كان الجرجير تلاقيه اصفر ناشف جتتنا مكنتش بتنشف.والكلام  ده امتي؟ من وحنا عيال عندنا حداشر سنة .روحناالجيش  وانفصلنا عن بعض بعد عشرة سنين واقفين علي ماكنة واحدة  وهوكان جيشه في كفر الدوار وانا كنت في حلوان .وكأن نداهة خدت كل واحد مننا في ركن وزرعته,مع اننا كنا لايمكن نفترق أبدا.عشرسنين وأبوك بيفحت في البحر لغاية ماعرقه يخلص وفي الآخر طلع من الملعونة  كفر سبع الرجال بشنطة سودة عملها أبو العمايم فيها شوية هدوم و33 جنيه كان اشتغل بيهم السنة الأخيرة عند الحاج عمران والست والدتك الله يرحمها ويجعل رحمتها علي قد شقاها, وجدك الله يرحمه خد عرقه إداه لولاد الجديدة ارض وهو طلع شلطي ملطي أنا هحكيلك ؟ أكيد انت أدري بميراث أبوك اللي راح عليه. بس كله عند ربنا شقي زيادة وعلشان كده ربنا كرمه بيك انت وإخواتك. ياما كان نفسي أشوفه.كل ماروح سبع الرجال يقولولي كان هنا الشهر اللي فات وطول الأربعين سنة متقبلناش .اللقا نصيب زي مابيقولوا.أنا سبت أبوك وجيت انا وخلتك أم محمود كانت شايلة مع شوية الحصر واللحافين ابني التاني الاستاذ سعد مسيرك تعرفه باذن الله.اشترينا هنا المتر باربعة جنيه علي أقساط.دلوقتي المتر في أرض الإصلاح اللي قدامنا هناك علي الشارع العمومي بتتباع ب500 جنيه المتر وبكرة ياما نشوف.
ـ والله انت قاعدتك ما ينشبع منها  ياعمي, بس أنا ورايا مواعيد . بس ده وعد انك متزهقش مني لأني هنطلك هنا كل يوم والتاني علشان اعرف حكايتك انت والحاج علي رواقة كده إشاء الله.
ـ والله يابني انت رجعتني خمسين سنة علي الأقل.ربنا يكرمك ومتشغلش بالك بموضوع عبد الجبار, أنا إن شاء الله رايح معاك ووجع ساعة ولا وجع كل ساعة. وبرضه علشان متحمليش هم  همه هيكونواعشر دقايق ربع ساعة بالكتير نستحملهم علشان عمك أبو الخير رجل طيب بصحيح وولاده متربيين كويس.وعلشان ابقى خليت ذمتي من ناحيته هو مفهوش غير عيب واحد.ثم سكت قليلا ونظر في وجه رمضان الذي احمر وجهه في انتظار العيب الذي تكلم عمه عليه بلهجة مختلفة.متخفشي كده لاحسن يقولوا علي الغرابوة خرعين زي الشراقوة اللي أنا مناسبهم.العيب الوحيد في عم الحاج أبو الخير إنه بقاله اكتر من عشرين سنه ساكن عند عبد الجبار.
اتفقا علي الموعد وهاهما ينظران إلي الترعة التي صنعتها اللمونادا والعم لايعرف بماذا سوف يجيب علي عبد الجبارالمحتمل دخوله بين لحظة وأخري حين يسأله عن سبب تكون تلك الترعة.مضي أكثر من عشر دقائق ورمضان يتكلم في مواضيع شتى وبين الحين والآخر ينظر إلي صورة عبد الجبارالموضوعة علي نصف الحائط وعيون عمه مركزة علي الترعة التي لاتريد فتح مجالها لاي زيادة أو نقصان.
ـ إيه ياعمي اتأخر قوي اللي اسمه عبد الجبار.إيه رأيك نجيله مرة تانية؟
ـ والله أحسن .يالابينا
ـ طب نستأذن من مين .
ـ أخوه اللي جاب العصير بتاع الكلب اللي مايتسمى ولا يتسمم هنلاقيه واقف في الدكان بتاعه نبقى نفوت عليه.يالابينا أحسن.وكمان ادلق كوباية العصير التانية دي وخليها كأنهم وقعوا غصب عننا.
أمسك رمضان بالكوب الصاج ذى اللون الاصفر الباهت والمقشر من داخله وللمرة الأولى طوال الربع ساعة التي جلسها  الحاج أحمد العوض يري منسوب المياه في الترعة يرتفع كثيرا بمجرد أن دلق رمضان كوب العصير.
دخل عليه في المحل قائلا له :
ـ احنا ماشيين احنا يامعلم يوسف.
ـ لمؤاخذة ياعم الحاج العيال سابوا الدكان ومش لاقي حد . بس خلاص أنا هقفل المحل واجي أقعد معاك شوية وبعدشوية يمكن ييجي عيل من ولاد الكلب يبقى يفتح المحل أو عن أبوه منفتح.ميكنش بيآكلني انت عارف البيع والشري ده بتاع ناس فايقة عندها وقت ترغي وتتكلم وتسيب فلوسها وأنا مليش طاقة علي كل ده.
ـ الله يعينك يابو عبد الجبار.سلامو عليكم.
ـ طب لو فيه حاجة أنا ممكن أسد.
ـ والله فكرة برضوا يابوعبد الجبار.الموضوع وما فيه باختصار علشان منضيعش وقتك إن الأستاذ رمضان ولم يكمل حين أوقفه يوسف قائلا:
ـ ميصحش نتكلم علي الواقف كدة احنا نخش المندرة ونشرب شويه شاي أو لو كان عجبكو اللمونادا نعملها كمان مرة,
ـ الله يطرح البركة فيكم .طول عمركم ولاد أبوكم.باختصار الأستاذ رمضان طالب يتجوز بنت عمك أبو الخير الآنسة نوال وكان جاي يفاتح الحاج عبد الجباربما إنه كبير الناحية يبقى موجود في قراية الفاتحة اليوم اللي يحدده هو علشان دي طلبات عمك الشيخ أبو الخير والأستاذ رمضان محامي وله مكتب في حلوان وهو كمان ابن أخويا.
ـ أهلاوسهلا ياأستاذ.
ـ أهلا بيك.
ـ طب الموضوع نسب إن شاء الله يبقى نتعشى مع بعض.
ـ مرة تانية علشان موعيد المكتب؟
ـ ده وعد.
ـ إن شاء الله
ـ طب خلاص علي خيرة الله حددوا انتم الميعاد وان شاء الله الحاج عبد الجبارأخويا يكون موجود .
ـ يعني نعتمد عليك في الموضوع ده ومفيش داعي نيجي مرة تانية للحاج.
ـ ياعني علشان أنا مشغول جدا ومش عارف مواعيدي في الأيام الجايه هتكون إزاي.
ـ اعتمد علي الله وشوف مصالحك وسيب عزومة أبو عبد الجبارعلّي.
ـ ده مش عزومة .ده طلب إيد منك طالما الكبير مش موجود.
ـ وأنا يشرفني .وأنا في مقام الكبير برضو.
ـ ماهو ده العشم سلامو عليكو.
ـ وعليكو السلام .في الطريق أفاض الشيخ احمد بمخاوفه لابنه كما صار يدعوه.
ـ تعرف يارمضان يابني أنا كنت قاعد بفكر في كدبة مرصوصة أرد بيها علي عبد الجباراما يدخل علينا ويشوف العصير الأسود والخط اللي باين من تحت الدكة وكنت مش عارف هقوله إيه؟
ـ ياه ياعمي وقاعد طول الوقت ده تفكر في كوباية اللموندا اللي دلقتها.
ـ انت دلقتها ليه يابني صحيح؟
ـ مش انت اللي قولتلي.
ـ أنا كنت بخلص من سؤالك وقلت اللي خطر علي بالي وخلاص.
ـ وأنا أعرف منين إنك كنت بتضحك .
ـ لازم تعرف.
ـ ياعمي انت كنت بتتكلم بجد وأنا فعلا لقيت ردك صحيح ودلقت الكوباية.
ـ الله يحظك. ابوك برضو كان كده.
ـ كان إيه؟
ـبكرة تعرف كل حاجة إن شاء الله.
ـ انت وراك حاجة ياعمي أنا معطلك عنها؟
ـ أبدا لسه صلاة المغرب قدامها ثم نظر إلي ساعته وأضاف .ساعة وتلت.
ـ بس إيه حكاية ان كل واحد من الأخوات دول مسمي ابنه عبد الجبار.وبعدين انت فعلا عندك حق دي صورته في المندرة تحرق الملايكة.انت مكنتش سمعني وأنا عمال ابص للصورة واتكلم ؟
ـ امتي؟
ـ واحنا جوه ياعمي.
ـ مش بقولك كنت مشغول في عصير اللمون  ثم سكت قليلا وأضاف نادا؟
ضحك رمضان كثير قبل أن يجيب علي عمه الذي راح يقول له :
ـ الله يضحكك دنيا وآخرة يابن أخويا.
ـ حلوه والله ياعمي .فعلا حلوة.الله .لا مونادا. هو فعلا عصير لا منادا.كيف يتم النداء عليه.إذا قلت عصير لمون فأنت تظلم الليمون بانتسابه إليه.هو لا اسم له.فلا منادي عليه .الله ياعمي علي  الاسم العبقري اللي جه في محله فعلا فعلا لامنادا.

45
كان قد مضا ما يقرب من العشرة اعوام علي دهان شقة العيلة في الدور الثاني للمنزل رقم 61 بمنشية جمال عبد الناصر حين صممت الحاجة ام مجدي علي دهان الشقة.كان ابن اختها الذي يعمل نقاش في اجازة 72 ساعة من الجيش ومن هنا اخرجت المون التي قد مضا سنتان علي شرائها وكات ان تفسد وشيعت لابن اختها مصطفي.
ـ قدم اعمل حاجة مع ابن خالتك بدل منتا مفرشخ رجلك كده وعامل زي البنت الحامل.
كانت  الجملة التي قالتها الست أم مجدي لولدها الذي يرتدي شورت ترننج أزرق علي فانلة فسفوري ويضع رأسه علي حجرها أمام بسطة السلم بين الشقتين.رفع أحمد رأسه عن فخذ أمه وقال لها بصوت متهدج بعض  الشيء:
ـ اسكتي يامه ,أنا الوهم مسكني من ساعة ماقالولي علي حكاية العملية.
كان أحمد الذي يقضي أيامه الأخيرة في سلاح الحرس الجمهوري قد انفعل من أسبوعين إثر إشاعة ظهرت في جنبات مقره بعابدين.كان يعرف أن مجرد ظهور إشاعة بهذا الشكل هو شئ حقيقي سيتم الافصاح عنه خلال يوم أويومين علي أكثر التقديرات المستقاه من خبرته خلال فترة تجنيده .خرجت منه جملة لم تجد الطريق لاستكمالها حين أحس بسيخ محمي في إحدي خصيتيه فقبض عليها وارتمي علي الأرض,ورغم أن زميليه اللذين رفعاه عن الأرض وذهبا به إلي العيادة الخارجية ومنها الي المستشفي التي قررت له عملية فتاق  لم يعرفا معني لتلك الكلمة حتي الآن إلا أن الجميع صاروا ينادويه بها.
ـ الوهم ركبك لما هيعملولك قليطة ياأحمد , الله يرحمك يابا.يالاي كان فيك كل العلل.وعمرك مانزلت من علي الحمار.
ضحك أحمد وماجدة أخته ومصطفي ابن خالتهم الذي ترك فرشة البياض تقع علي الأرض حين استمع إلي خالته التي كانت تستعد لاكمال جملتها  والتي كانت قد أعدت لهاالعبر والأشياء المطلوبة من مأساوية مفرطة لترسمها علي وجهها الذي تغيرت ملامحه وحلت مكانه ملامح الإندهاش من عمايل ابن أختها الذي ترك الفرشة تقع بهذه السهولة من بين يديه مزروطاالبلاط.وقف أحمد علي حيله بعد ان كان قد نزل علي ألارض من فرط الضحك.أما ماجدة فراحت تكح إثر الضحك وهي تقول بصوت دامع:
ـ الله يرحمك ياسيد.وقبل أن تكمل كلامها فاجأتها الكحة مرة أخري فوضعت يدها الممسكة بمنديل ورقي فوق فمها وأكملت الكحة والضحك والدموع معا ثم رفعت وجهها في اتجاه أمها التي تغيرت ملامحها وظهر ثغرها الباسم ومحياها العذب الذي اختفي منذ موت زوجها وأضافت:
ـ وانتي يامه.ايه بقي الله يرحمك يابا ياللي عمرك مانزلت من علي الحمار الليي انتي قولتيها دي؟
ـ ده معناها إنه جايب للحمار علة.هكذا عقب أحمد ثم نظر الي مصطفي ابن خالته الذي كان يضحك.
ـ إخص عليك ياحمد.حد يقول علي سيده كده؟ الله يرحمك يابا.قالتها وهي تعاود رسم الحزن الذي اكتست به منذ وفات ابنتها العروسة بعد زوجها بأيام.
ـ يامه مانتي اللي قولتي الكلام مش انا.وبعدين الله يرحمك ياسيد علشان متفكريش إني كنت بتريق عليه وبالمرة بقا الله يرحم حماره اللي متهناش في دنياته  وعند خروج تلك الجملة وسقط  أحمد مرة أخري إلي الأرض وهو يشارك مصطفي القهقهة بطريقة جعلت المرأة الحزينة تمسك بفردة الشبش المقلوب بجوار قدميها وطيرته في الهواء بخوف وعشم وحب وكره بعيدا قدر الإمكان عن ابنها الذي كان يضع راسه علي البلاط ويرفع احدي قدميه في الهواء ومازال يقهقه وهي مصحوبة برنة صوت تحمل الحزن والرضا والخوف والدلع:
ـ طب خد يابن ستين وسخة يابو قليطة. ثم وضعت يديها بين حجرها وهي مازلت تتحدث اليه ورغم ذلك تنظر إلي يديها اللتين سقطتا في حجرها مشرعة الأصابع في اتجاه السماء.مش شاطر غير في التأليس  والتهييص والكلام الفارغ.لكن شغلة ولا مشغالة, تخاف, هدومك تتوسخ. علي راي المثل. غبيط سبخ واقع.
ـ يعني إيه والنبي ياخالتي غبيط سبخ واقع.آنت شايفاه آهوه بقاله ساعة ونص عمال ماسكني تأليس ومش عاجبه شغلي.قولتله قدامك قوم اعمل اللي يعجبك ابدا, حاكم ابنك ده لامنه ولا كفاية شره .وحياة ابوكي ياخالتي قوللي إيه معناه المثل ده .
ـ ماهو ده ياروح خالتك غبيط السبخ الواقع هتقعد تلم فيه والناس معدية,ده بكلمة وده بكلمة. هتسيبه يغور في ستين داهية هيزروطلك هدومك زي ما آنت عمال تعمل بقالك ساعتين ويجبلك النعيلة من تراب السكك.
ـ أنا كده يامه؟
ـ ماهو آنت عامل كده بقالك ساعتين.ماسك الواد ابن خالتك ياولداه.ثم غيرت فونتات الصوت وهي تقلد أبنها وأضافت. تعال كده. امشي علي الحتة ده مرة تانية. حاسب علي البلاستك.اللون ابصر إيه؟الفرشة مدرك إيه؟ وطلعت القطط الفاطسة في الواد.مش كتر خيره أنه بيعمل اللي مخرجش من كوعك تعمله بقالك سنتين من يوم مارجعت الواد النقاش اللي كان هيشتغل قبل فرح اخوك هاني وقلت انك هتجيب آنت واحد صاحبك يعملها .واسألك بكره بعد.لغاية ما الدهان وقع واخوك خلف كمان. وبعدين علي قد ما مصطفي يعرف.هوأنت كنت مأجره ولا كنت مأجره عندك.مش عجبك؟ فز آنت ولما رجليك اللي مفرشخهم علي الفاض وورينا عميلك ؟ مش سايب الواد ينزل من علي السلم ويطلع والبت الغلبانة ماجدة عماله تناوله.وانت الا إيه خايفلي من حتة فتاق ,أخوك أولت امبارح قالي أن العملية بقت سهلة خالص وإنهم بقو يفتحواحتة أد كده وأشارت علي عقلة من إصبع السبابة وأضافت.أمال تقول إيه بقي علي سيدك سليمان الله يرحمه ويببش الطوبة اللي تحت دماغه كان مليان علل ياولداه وعمره مانام علي جنبه يوم.من صباحية ربنا لغاية العشا شقي وشغل.وكان كل اللي ياخده للربو معقلة ز يت سمك علي غيار الريق متطقش تشمهم دلوقتي.وشوية خميرة بيرة مدوبين في شوية ميه للبطن,وحباية اسبرين لوجع الدماغ من نقحة الشمس وللمفاصل كانت ستك الله يرحمها تمسك بطرمان مليان زيت شحم اصفر كان بيصرفوه للي مفاصلهم وجعاهم وكانت تمسك بايدها حتة وتحطها علي حتة صاجة وتحط من تحتها اللمبة الصاروخ لغاية ميرجع زيت وتقعد تتدعك في رجليه لغاية ماتتخدل ياعيني.وكل ده وعمر الفاس  مانزلت من إيديه لغاية ماربانا احنا العشرة وجوزنا وجوز أخوه كمان سيدك إبراهيم اللي آنت طالع شبهه.ثم ضحكت كثيرا وهي تحاول تذكر وجهه. وكأن تذكر شكله يستدعي تلك النظرة الجميلة والابتسام ,ثم أضافت بنفس الصوت الضاحك  .كان عنده قليطة زيك بالضبط.وكانو بيقول زمان ملوش في الجواز وعلشان كده سيدك سليمان هو اللي جوزه واتعهد لاسماعيل الألفطي إنه يطلق بنته إذا سيدك ابراهيم مخلفش أوظهر انه مالوش  لمؤاخذة في الحريم.الله يرحمه بقي مات وهو عنده خمسة وسبعين سنة واربعتاشر ولد حته واحدة شربوه العسل وبخخوه الشهد في آخر أيامه.بس مات وهو بقليطة برضو وخاف يعملها.
ـ ماشي يامه.حلو قوي التظبيط اللي عملتهولي ده قدام العيال ولاد ماجدة.سيحي يامه علي الآخر قدام ابن أختك الأسطي الوقع وبكره يقول للعيال علي المثل الخايب اللي انتي شبهتيني بيه.ماشي ياعسل.ماشي. بس الجدع اللي ميعيطش في الآ خر.
ـ انا اللي بعيط في الآخر ياعرة.ثم وبحركة تقليد من ممثلة متمكنة من دورها طيلة الحياة التي اقتربت من السبعين عاما وبتهتة مصطنعة  أضافت. الحقيني ياماه.اهق اهق.قولي لابنك يكلم صاحبه  ويوديني الحرس الجمهوري.انا ههرب خلاص .اهق اهق. ثم عادت إلي صوتها ورسمت الجدية علي وجهها وهي تضيف.مش كده يانعجة.حتة عيل جديد في الحرس يقولك الرئيس مات تزعق لما تنزلك قليطة.ثم رفعت يديها ووجهه في اتجاه السماء التي يخفيها  ثلاثة أدوار آخري وقالت.نزلتله قليطة اللي عمل فيك كده هو وكل اللي في الحرس واللي بيحرسوه كمان قادر ياكريم.ثم انزلت يديها واتجهت بوجهها الي ابنها أحمد الذي انزل عيونه في الارض ولم تعد الضحكة مرسومة علي وجهه كالسابق وسألته وهي تحرك يديها في الهواء.أيه؟ خفت عليه.كان من بقيت المراحيم.ده جابلنا رفعة الدم.ثم اتجهت الي السماء مرة اخري وهي تضيف.رفعة الدم لما تاخده هو وسلساله امين يارب.
ـ مانت عارفة ياحاجة كنت هفقد دفعة كاملة وقاعد ستة اشهر كمان.هو انا ناقص يامصطفي؟دانا بعد الايام الفاضلة بطلوع الروح.يقوم ابن ال ... يموت ويقلبها دندرة؟ ماهو بقاله كام وعشرين سنة قاعد؟ حبكت معاه قبل ماسلم الكرنية باسبوع ويفطس.وبعدين ورحمة أبويا ياحاجة أنا لسه بقول للواد محمود مش ممكن وقبل ماقول ده مش  لقيت اللي ماسكني من محاشمي وشادد حته مني.تقوليش طلقة دانا وهبدها واحد اسرائيلي ونشن الفالح لقيتني بقول ده مشاآه .آه. والعيال الرمم ولاد ال... سموني من ساعتها عريف اول ده  مشآ ه آه.عجبك كده يامه؟





نهاية الجزء الاول

مارس 99ـ  مارس 2003حلوان
الجزء الثاني بعنوان الكاتب والمهرج والملاك الذي هناك..












































































































































































                                                                                                                                  



1


