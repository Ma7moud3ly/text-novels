بسم الله الرحمن الرحيم
وبه نستعين
ـــــــــــــــــــــــــــــــــــــــــــــــــــــــــ
بيانات الكاتب:
اسم المؤلف: شريف عبد الهادى 
نوعية العمل: رومانسى كوميدى
رواية
"تيستروجين"
ـــــــــــــــــــــــــــــــــــــــــــــــــــــــــ



تبدأ الأحداث في أستديو برنامج "أستروجين"
نشاهد وجه (مروة) فقط، وخلفها خلفية حمراء.. 
من وجهها نكتشف أنها فتاة جميلة ذات ملامح هادئة تلقائية.. لا تضع مكياجاً على وجهها، وترتدى نظارة طبية مربعة ذات لون أحمر، وقد تركت شعرها المغسول على طريقة الكيرلى، وتقول بإبتسامة رقيقة وهى تقرأ الكلمات التي تظهر أمامها على الكاميرا، وتسمى بالـ Auto Q:
- تبقوا غلطانين لو أفتكرتوا إن الكيميا مجرد تفاعلات بين المواد والعناصر اللى فى الطبيعة وبس.. الكيميا جوايا، وجواكم، وجوا كل الناس اللى حوالينا
يبدأ باقى جسد (مروة) فى الظهور حيث نراها ترتدى بذلة semi formal لونها أسود، وقميصها أبيض اللون، وتبدأ فى الحركة البسيطة والتلويح بكفيها بطريقة مسرحية وهى تواصل الحديث بإبتسامتها التى اتسمت بالغموض
مروة: 
- فيه ناس.. من أول ما نشوفهم بنحبهم من غير سبب.. وناس تانية.. من غير ما يعملوا حاجة غلط.. مش بنطيقهم برضه من غير سبب.. العلم أثبت مؤخراً إن فيه خريطة للحب موجودة ف دماغ الإنسان.. وتحديداً ف عقله الباطن.. الخريطة دى عبارة عن مجموعة من الصفات والطباع والملامح اللى بنحبها ونفسنا نلاقيها ف الطرف التانى.. وأول ما نقابله.. أتوماتيك بنتعلق بيه ونرتاح له.. وساعتها..بيفرز الجسم هرمونات إضافية وكميات كبيرة من مادة الأدرينالين اللى بتسبب إن الوش يحمر.. والإيدين تعرق.. والقلب يفضل يدق بسرعة لغاية ما نكون مش قادرين ناخد نفسنا.. هى دى سر معادلة الحب اللى بنقع فيه فجأة وإحنا مش عارفين ليه وإزاى؟.. وهو ده.. موضوع حلقتنا النهاردة فى برنامجكم.. "أستروجين"، أو هرمونات الأنوثة
هنا يتسع الكادر ونحن نسمع صوت تصفيق الجمهور الحاد الذى نكتشف أنه من النساء فقط، حيث نشاهد عدد كبير من جمهور السيدات والبنات، ذات الأعمار المتفاوتة، ويجلسن جميعاً على مقاعد تم تصميمها بشكل مختلف عن مدرجات الجمهور فى باقى برامج التوك شو، إذ تكون المقاعد على شكل قلوب..
الآن نشاهد الجمهور يصفق بحرارة مع بداية البرنامج، ونتابع حركة الكاميرا الكرين التى تستعرض الاستديو من أعلى لنشاهد ديكورات البرنامج ذات الطابع الأنثوى الأحمر والقلوب والورود التى تملأ جنبات الاستديو. 
* * *
مكتب جيتام فى الكافيه الذى يملكه واسمه "Emotions"
الآن نكتشف أن المشهد السابق كان مجرد مشهد يشاهده (جيتام) فى التلفاز، وهو يجلس على مكتبه الذى يدير من خلاله الكافيه الذى يملكه واسمه (Emotions)، قبل أن يوجه الريموت كنترول ببساطة نحو التلفاز ويغلقه، ثم يلتفت لنا وعلى وجهه إبتسامة ساخرة، ليعلق على كلام (مروة)
جيتام:
- متهيأ لكم.. لو كان الحب كيميا بتربط البشر ببعضهم.. ماكانش معظم الحبيبة سابوا بعض لأسباب تافهة.. الحب خطوات مكتوبة ف كتالوج سرى ربنا زارعه جوا كل واحد فينا فى مكان خفى.. اللى بيعرف يلاقيه ويستعمله، يقدر يخطف قلب اللى قدامه.. واللى ما يعرفش..ما قداموش غير حلين.. (يخرج من جيبه مناديل ورق ويلوح بها وهو يتابع).. ورق الكلينيكس عشان يمسح دموعه.. (يشير إلى نفسه ويتابع) أو إنه يعتمد عليا
الكادر يتسع لنرى مصور فيديو يصور (جيتام) وبجواره (حسين)، ذلك الجارسون البدين، الذي يرتدي بذلة سوداء منفوخة بفعل كرشه الضخم، ويعمل كمدير للجرسونات، قبل أن يقول (جيتام) بصرامة:
- Stop
ثم يلتفت (جيتام) لـ(حسين) ويتابع وهو يشير نحو المصور:
- روح معاه يا حسين ونزل اللى أتصور على سى دى وهاتهولى عشان الحق أرفعه ع الجروب بتاعى اللى ع الفيس بوك
حسين:
- تأمرنى يا جيتام بيه
يوجه (جيتام) حديثه لـ(حسين) وهو يشير لمصور الفيديو:
- ماتحاسبهوش غير لما تتأكد من كواليتى الصورة
* * *
أستديو برنامج "أستروجين"
(مروة) تستمع لإحدى المتصلات بالبرنامج وعلى ملامح وجهها علامات التحفز، فى حين نسمع صوت الفتاة المتصلة وهي تقول بحزن وتأثر: 
- بحبه من سنتين.. بعد أول سنة لاقيته بيقول لى إن فيه حاجة ناقصة..ولما سألته إيه اللى ناقص عشان أكمله.. قال لى اللى ناقص عندى أنا مش عندك إنتي.. وإنه حاسس إن كشاف نوّر ف وشه فجأة ومش قادر يتحمل نوره.. قالها وأختفى.. وبعدين عرفت إنه خطب.. بس هو والله رجع تانى زى ما كنت حاسة.. لكن بعد شوية أختفى تانى ولسه عمالة أدور عليه.. وقبل ما تقولي أنسيه زى اللى قالوا، أنا فعلا فكرت.. لكن سألت نفسى.. يا ترى لو لقيت فارس أحلام بديل هيحبنى زى ماهحبه واللا هفضل مستنية إنه يتعطف عليا ويقول لى بحبك وفى الأخر ما يقولهاش..  هو إحنا ليه ما عندناش رفاهية الاختيار؟.. ليه مش من حقي أنا واللي زيي إننا لما نلاقى فارس أحلامنا نروح ونقول له كلمة بحبك وش زى ما الرجالة بييجوا يقولولنا ع اللى جواهم أول ما يحسوا إنهم لقونا.. ليه مش من حقى اختار حياتى والراجل اللى هعيش معاه، بدل ما أرضى باللى يحدفه النصيب لأنى حاسة إنى لو سيبته ممكن مالاقيش غيره؟.. ليه ماعنديش طول الوقت غير أنى استنى اختيار اللى قدامى ويا عالم هيختارنى واللا لأ؟
مروة (بابتسامة بسيطة):
- تعرفى إنك فكرتينى بكلام جدتى الله يرحمها لما خالاتى كانوا بيدعولى إن ربنا يصلح حالى وأتجوز.. كانت بتضايق أوى وتقول مين اللى قال إن صلاح الحال بالجواز.. ما يمكن اللى هى فيه دلوقتى هو صلاح الحال 
فتاة الإتصال (بتحدى):
- يمكن ده كلام جدتك.. بس أنا جدتى عمرها ما قالت كده، ولا جدة صاحبتى، ولا جدة جارتى، ولا أى ست م اللى حواليا.. كل ست كبيرة حواليا دايما تقولي عقبال ما أشرب شرباتك يا بنتي، ودايما برد عليهم بصوت واضح، عقبال ما أشرب قهوتك يا طنط.. يا ريت تقولي لي حل ينفع أعمله.. مش نظريات بنقراها دايما فى الكتب والحواديت 
مروة (بلهجة عقلانية هادئة)
- مش مطلوب منك لما تلاقى فارس أحلامك غير إنك تكونى نفسك.. لو هو فهمهما وقدّرها.. يبقى الظروف والناس اللى حواليكم هيدوّبكوا ف بعض زى ما المعلقة بتقلّب السكر فى الميا.. ولو مافهمش.. يبقى لو مليون ألف معلقة قلّبوا مع بعض.. عمر الميا والزيت ما هيبقوا حاجة واحدة
* * *
كافيه "Emotions"
- صورة بانورامية داخل كافيه "Emotions" الذى يجلس رواده من البنين والبنات فى صورة Couples، ونرى (جيتام) يتأمل المنظر من بعيد وهو يتمتم:
- إييييه.. يا بخت من وفق موز وموزة فى الحلال.. 
(جيتام) يعطى ظهره للزبائن ويهم بالتوجه لمكتبه؛ لكن فجأة تحدث جلبة ويمسك أحدهم فى الجارسون مصيحاً
الزبون:
- دى مهزلة.. أنا عايز صاحب المكان فوراً
جيتام يتجه نحو الزبون، ويسأله:
- خير يا فندم؟
الزبون (وقد أمسك بساندوتش):
- أنا كنت طالب كبدة إسكندرانى (يمد يده بالساندوتش نحو جيتام ويتابع).. أتفضل دوق بنفسك وأحكم 
جيتام يأخذ الساندوتش ويقضم منه قطعة، ثم يبصقها بقرف قائلاً للجارسون:
- إيه القرف ده..100 مرة أنبه عليكم كبدة الحمير اللى بنتبرع بيها للسيرك القومى تتحط ف ديب فريزر لوحدها بعيد عن كبدة الزباين..(جيتام ينظر لمؤخرة الزبون ويتابع).. عاجبك كده..أهو الراجل طلع له ديل وقرب ينهق
الزبون (صائحاً):
- أخرس
جيتام يجذبه من ياقة قميصه قائلا بصرامة:
- أخرس أنت يا نصاب يا عميل.. فاكرنى مش عارف مين اللى باعتك عشان تبوظ سمعة المحل ويخطف مني الزباين؟
الزبون (بقلق):
- انت بتقول إيه؟
جيتام:
- بقول إن الكافيه بتاعنا مفيش فى الـ menu بتاعه كبدة إسكندرانى من أصله.. ساندوتشك كان فيه جمبرى إسكندراني يا غشيم
جيتام يلتفت للجرسونات قائلاً:
- روقوه
الزبون (بتوسل):
- أنا أسف..أستر عليا الله يستر عليك
جيتام (ساخراً):
- أستر عليك ده إيه.. شرف الراجل زى عود الكبريت ما يولعش غير مرة واحدة 
الجارسونات تكبل حركة الرجل، بينما يمسك أحدهم بفمه حتى يمنعه من الكلام ثم يأخذوه بعيداً عن المكان، قبل أن يستوقف (جيتام) الجارسون (حسين) كبيرهم صائحاً فيه:
- يا حسين
حسين:
- أؤمر يا فندم
جيتام (هامساً):
- لسه ما لقيتش شيف بيعمل كبدة إسكندرانى معفنة زى بتاعة العربيات؟
حسين (بخجل)
- لسه يا فندم
جيتام (هامساً):
- طب روح هات لى ساندوتشين كبدة معفنين من عند زيزو بسرعة عشان فى ضيوف جايين لى.. الجروب بدأ يندع مجروحين عاطفيا 
حسين:
- ثوانى وهتكون عندك الساندوتشات
(حسين) يترك (جيتام) ويهم بالإنصراف، فيصيح فيه (جيتام) أمام الزبائن:
- لو مش معفنة مش هاخدها
الزبائن تنظر له بدهشة، فيلاحظ ذلك قبل أن يبادلهم النظر بنظرة من يشعر بالقرف منهم قائلا بسخرية:
- إيه القرف ده؟.. عالم مقرفة
* * *
أمام مكتب جيتام فى كافيه "Emotions" 
على باب مكتب (جيتام) نشاهد لوحة معلقة مكتوب عليها "أ/ جيتام الديب صاحب كافيه Emotions" بخط غريب لكنه مبتكر وجذاب، وتحيط بالجملة مجموعة من القلوب الحمراء اللامعة بخليط من الجليتر الذهبى والفضى..
الآن نرى أكثر من يد تطرق الباب، فيفتح جيتام ويرمق الحاضرين بنظرة طويلة ساخرة قبل أن يقول:
- يا Welcome
* * *
مكتب جيتام من الداخل
الآن نحن فى مكتب (جيتام) الذى يقف حول رأس مائدة مايكروسوفت المبهرة "Microsoft touch table" التى تعمل باللمس، وتضيف مؤثرات بصرية مبهرة على الصور المعروضة بها، كما يمكن توصيلها بالهواتف المحمولة الذكية لتستقبل تلك المائدة الصور وملفات الفيديو الموجودة داخل الهواتف المحمولة، وتعرضهم بحجم كبير جدا، وحول المائدة نشاهد ثلاثة أشخاص متفاوتى الأعمار، ما بين المراهقة، والشباب، والرجولة..
الرجل الأول يرتدى نظارة طبية، وأصلع الرأس، ذو ملامح دميمة.. ممتلىء الخدين، ويرتدى بذلة سوداء، ونلاحظ أن رابطة عنقه غير مضبوطة وتميل لليسار.
الشاب الثانى نجده يرتدى ملابس فانكى، وقد فتح أزرار قميصه ليظهر من تحتها شعر صدره الكثيف لدرجة تثبت نظرية ان الإنسان كان أصله قرد، وتظهر من تحت القميص سلسلة ضخمة، أما شعره فقد تم تسريحه إسبايكى بعد ان سهر عند الكوافير 3 أيام!
الشاب الثالث نجد سنه أكبر قليلا من الشاب الثانى، ونلاحظ أنه يرتدى طقم كلاسيك، وقد ارتدى سلسلة يتدلى منها صليبا ذهبيا
فى مائدة مايكروسوفت التى يلتف حولها الجميع، نشاهد رسمتين.. الأولى بها شاب يداعب حبيبته التى تجلس على مرجيحة وحولهما أشجار وزهور وعصافير، والثانية بها شاب ينظر حوله برعب فى صحراء مترامية الأطراف وحوله ثعابين وذئاب..
(جيتام) ينظر للرسمتين ويقول للجميع:
جيتام:
- البنى أدمين زى الرسم.. منهم اللى نزل ف لوحة فيها ورد وشجر وعصافير ملونة.. ومنهم اللى نزل ف رسمة كلها أفاعى وديابة، في برواز مقفول عليه
(جيتام) ينظر للرسمتين، ثم يجذب شاب الرسمة الأولى ويضعه فى لوحة الصحراء، بينما يجذب شاب لوحة الصحراء ليضعه فى لوحة الحديقة مبدلا كل منهما وهو يتابع:
- بس الفرق.. إن الرسام اللى حطنا ف لوح ممكن ماتعجبناش، حط ف أدينا فرشة وألوان عشان نغيرها للشكل اللى يناسبنا.. لذلك أنا مقتنع إن القسمة والنصيب اللى فى السما إحنا اللى كتبناهم من قبل ما ننزل الأرض
(جيتام) ينظر للشباب الثلاثة بنظرة مطمئنة ويقول:
- أتفضلوا
كل منهم يخرج هاتفه المحمول ويضعه على مائدة مايكروسوفت، فتخرج من الموبايلات 3 صور لثلاث بنات..
نلاحظ أن محمول الرجل الأول ذو النظارة الطبية والشكل المتواضع، خرج منه صورة فتاة مبهرة الجمال.. شقراء.. بيضاء.. ممشوقة القوام، تستند على سيارة فخمة أحدث موديل
(جيتام) ينظر للصورة ثم ينظر للرجل بخضة ويرفع حاجبيه بدهشة، فيرفع الرجل كتفيه ويمط شفتيه فى خجل للدلالة على أنه يعلم صعوبة الموقف، واستحالة الارتباط بها، فيقول جيتام ساخراً:
- إيه يا عم الصاروخ الفظيع ده.. وريتهالى ليه بس ده أنا ممكن آخدها منك
الرجل (بصدمة):
- نعم؟!
 جيتام (ضاحكاً):
- متخافش أوى كده.. هى آه تستاهل أنى أبيعك عشانها.. بس سمعة الكافيه أغلى منكو أنتو الجوز
أما موبايل الشاب الثانى الروش الفانكى، فتخرج منه صورة فتاة محجبة، ترتدى إسدال، وقد وقفت أمام المسجد لترتدى حذائها، وما أن يرى جيتام صورتها حتى يندهش، فيضغط على الصورة ليتم تكبيرها ويتأكد مما تشاهده عيناه، قبل أن ينظر للشاب الفانكى ويهز رأسه بعتبا يمينا ويسارا وهو يردد بسخرية:
- خسئت
الشاب الفانكي:
- دي حتى ما بتسلمش
جيتام (ساخرا):
- وماله.. البنت اللي تقول لك sorry ما بسلمش بالإيد.. بوسها من خدها وقول لها ولا أنا كمان
محمول الشاب الثالث ذو الصليب، تخرج منه صورة لفتاة ترتدى نظارة طبية، تجلس فى إحدى المكتبات تقرأ فى كتاب ما بإنهماك شديد، وعلى جانبيها عمودين من الكتب، فيرفع جيتام حاجبيه ويهز رأسه لأعلى وأسفل دلالة على إهتمامه وتركيزه وهو يمط شفتيه، ثم يخرج موبايله الـ HTC ويضعه على مائدة مايكروسوفت فتتحرك كل الصور وتدخل موبايله لتصبح مخزنة عليه، فيلتقط موبايله من على المائدة، ويضعه فى جيبه قبل أن ينظر فى وجوههم قائلاً:
- طبعا الكل قال لكم إن إرتباطكم بفتيات أحلامكم شىء مستحيل
الجميع يهزون رؤوسهم في وقت واحد بما معناه (نعم)
جيتام:
- وطبعاً ما صدقتوش الكلام وحاولتوا أكتر من مرة لغاية ما أكتشفتوا إن مفيش فايدة فعلاً
الجميع يهزون رؤوسهم مرة أخرى في وقتٍ واحد بما معناه (نعم)
(جيتام) يبتسم إبتسامة واسعة ويدير وجهه للجميع وهو يقول:
- ألف مبروك يا جماعة
ثم يفتح ذراعيه عن آخرهما ويقول بلهجة مرحة عالية:
- حان وقت المرح
(جيتام) يقف مع الثلاثة رجال على مائدة مايكروسوفت ويستعرض مجموعة من الصور لفتياتهم، ومجموعة صور لهم على أن تكون صور الثلاثة رجال متناقضة تماما مع صور الثلاث فتيات، ويبدو وكأنه يتحدث معهم باهتمام.. 
فالرجل الأصلع نرى له صورة وهو يأكل بطريقة مقززة، بينما تأكل فتاته رائعة الجمال باتون ساليه برقة وفى يدها كوب نسكافيه.. 
أما صورة الشاب الفانكى فتكون فى الديسكو تك، بينما صورة فتاته الملتزمة تكون وهى تجلس على السلم المجاور للسيكشن وتقرأ فى المصحف.. 
من جانب أخر نجد صورة الشاب ذو الصليب وهو ينظر للكمبيوتر بتلعثم وحيرة، وتمسك يده الماوس بشكل خاطيء، بينما تتابع فتاته العبقرية أحد مواقع الإنترنت باهتمام شديد 
كل هذه الصور نشاهدها بينما يتردد صوت (جيتام) الهاديء في الخلفية:
<< قبل ما تدور على الإرتباط بأى بنت لازم تشوف الأول إيه الثوابت اللى ماينفعش تستغنى عنها فى فارس أحلامها.. ماتفكرش تقنعها بالنقص اللى فيك قد ما تحاول تقنع نفسك بضرورة إنك تكمله.. تكمله بجد.. مش كده وكده قدامها.. لأن اللى بيلبس قناع لازم بييجى عليه وقت وبيخلعه.. محدش بيمثل على طول>>
على مائدة مايكروسوفت، يضغط (جيتام) على صورة الرجل الأول (أبو نظارة) فتبدأ فى التحرك بإعتبارها ملف فيديو حتى ندخل فى قلب الصورة وتتحول الصورة إلى مشهد حى فى منزله
يتردد صوت (جيتام) فى الخلفية، حين نشاهد الرجل (أبو نظارة) يصحو من نومه بملامح ناعسة، وشعر منكوش، وعيون منتفخة، وقد أرتدى فانلة داخلية مخرومة وكالسون متسخ..
- الرجل يظهر أمام المرآة ببذلة قديمة وسيئة، ويحاول أن يبتسم فتبدو إبتسامته مصطنعة، قبل أن يخلع البذلة القديمة ويبقى بالفانلة المخرومة والكالسون المتسخ، ثم يتجه لدولاب ملابسه ويخرج منه بذلة شيك ينظر لها بإعجاب
- الأن نشاهد (أبو نظارة) وقد ارتدى البذلة الشيك ويقف بأناقة أمام المرآة..
- فجأة يشعر أن شىء ما ناقص فنشاهده يخلع بذلته، حتى يبقى بالفانلة المخرومة والكالسون المتسخ ثم يغادر الكادر، وبعدها نرى الفانلة المخرومة تطير فى الهواء، وكذا الكالسون المتسخ، قبل أن يعود الرجل فى الكادر ويقف أمام المرآة وقد أرتدى فانلة داخلية نظيفة وبوكسر شيك، وينظر للمرآة بإعجاب قبل أن يلقى بقبلة فى الهواء نحو المرآة ثم يغادر الكادر
- الآن عاد الرجل للكادر وقد أرتدى البذلة الشيك، ثم يقوم بتلميع حذائه، قبل أن يرتدى ساعة أنيقة ثم يعدل من هندامه أمام المرآة، ويقوم برش برفان على ملابسه، ثم يرتدى نظارة شمسية شيك ويغادر شقته المتواضعة
- الرجل ينزل على السلم فيمر بجوار رجل وزوجته ينزلان السلم، فتحرك الزوجة أنفها وقد أعجبها البرفان بينما ينظر زوجها بدهشة للرجل (أبو نظارة) وقد شعر أنه تغير تماماً
- الرجل (أبو نظارة) يدخل شركته ويمر بجوار فتاته رائعة الجمال دون أن يكترث بها أو ينظر إليها، فتنظر هى إليه بدهشة شديدة
بينما يتردد صوت (جيتام) في الخلفية
<< لو كان لبسك مش على مزاجها بس شايف إن ذوقها هو ذوق معظم الناس يبقى العيب فعلاً فى لبسك.. عشان كده لازم تقنع نفسك من جواك إن الشياكة والأناقة أوبشن ضرورى ف حياتك من غيره هتفضل حاجة ناقصاك فى عيون اللى حواليك.. وخد بالك.. الشياكة الحقيقية بتكون من برة وجوّة.. حتى اللى عيون الناس مش شايفاه روحهم دايما بتحس بيه.. ده غير إن اللى عارف من جواه إن فيه حاجة ناقصاه دايماً بيتصرف تصرفات الناس الناقصة.. واللى واثق إنه تمام.. كل الناس بتشوفه تمام>>
* * *
مكتب جيتام فى كافيه "Emotions"
عودة لمكتب (جيتام) الذى يقف مع الثلاثة شباب على مائدة مايكروسوفت حساسة اللمس، إذ نرى آخر صورة لفتاة الرجل أبو نظارة وهى تنظر له بدهشة وقد تجمدت الصورة عند هذا المشهد، بينما ينظر جيتام لصورة الشاب الفانكى وهو يتجه إلى مسجد الجامعة فيضغط عليها لتتحول من مجرد صورة إلى ملف فيديو يعمل على كلام (جيتام) ونشاهد فى ملف الفيديو المشهد التالى
* * *
مسجد الجامعة
- الشاب الفانكى يصلى فى المسجد، ثم يخرج ويرتدى حذائه ويربط رباطه وهو ينظر لفتاة أحلامه الملتزمة التى خرجت هى أيضاً من المكان المخصص للنساء، بينما تنظر هى إليه نظرة خاطفة قبل أن تعطيه ظهرها وتنصرف 
- الشاب الفانكى يرتدى نظارة شمسية، ويضع الهاند فرى على أذنيه، ويجرى مكالمة فيديو مع فتاة جميلة، ثم يبدو أنه يتذكر شيئاً ما فيغلق الهاتف فجأة قبل أن يفتح الجاليرى ويستعرض عدة صور له مع فتيات جميلات ويمسح كل صورة يستعرضها!
- الشاب الفانكى يعود للمسجد ويعيد صلاته بخشوع
بينما يتردد صوت (جيتام) في الخلفية
<< ولو كانت حبيبتك متدينة وأنت شقى وما بتركعهاش.. أوعى تخلى التدين مدخل مؤقت ليها وأنت ناوى من جواك ترجع لأصلك بعد ما تظبطها.. إقنع نفسك إن حبك ليها هيغيرك وهيخلى المكسب مكسبين.. الأول إنك هترجع لربنا اللى بعدت عنه.. والتانى إنك هتفوز بإنسانة غير كل اللى عرفتهم فى شقاوتك ولعبك بديلك.. وماتنساش كلام ربنا.. الطيبون للطيبات.. والخبيثون للخبيثات>>
مع نهاية كلام (جيتام) وإنتهاء المشهد تتجمد آخر صورة للشاب الفانكى وهو يصلى، يضغط (جيتام) على صورة جديدة للفتاة العبقرية التى تخص الشاب ذو الصليب، وهى تجلس فى المكتبة بين عمودين من الكتب، لتتحول الصورة بمجرد ضغطته إلى ملف فيديو
* * *
مكتبة مبارك العامة بالدقى
- الفتاة العبقرية تجلس بين عمودين من الكتب وتقرأ كتابا تمسكه بين يديها بإنهماك، بينما يسير الشاب ذو الصليب بجوار المكتب الذى تجلس عليه الفتاة وفى يده كتاب يقرأه وهو سائر، فيصطدم بأحد عمودين الكتب بعمد يبدو لها غير مقصود لتسقط الكتب أرضاً..
- الفتاة تنهض مفزوعة، بينما يرفع الشاب يده بإعتذار، قبل أن يجلس على الأرض ويضع الكتاب الذى كان فى يده بين الكتب الملقاة، ويقوم بجمعهم ووضعهم على المكتب مثلما كانوا تماماً، بينما يأخذ كتابا أخر غير الذي كان يقرأه ويهم بالإنصراف..
- يتصنع الشاب أنه لاحظ أن الكتاب الذى أخذه ليس كتابه، فيعود للفتاة ويسأتذنها أن يأخذ كتابه من بين عمود الكتب الذى قام برصه للتو، فتشير له دون إكتراث وهى تواصل القراءة .
- الشاب يفحص عمود الكتب الذى قام برصه حتى يعثر على كتابه فيلتقطه ويراعى أن يُـظِهر غلافه للفتاة وهو يأخذه ثم يشكرها
- الفتاة تترك الكتاب الذى كانت تقرأه وتنظر باهتمام للكتاب الذى يمسك به الشاب، ونلاحظ أنه كتاب مهم جدا للغاية بالنسة لها، حتى أنها تستوقف الشاب وتأخذه منه بابتسامة مقتضبة، وتفر صفحاته وهى تدقق فيها، ثم يدور بينهما حوار لا يخلو من الابتسامات الرقيقة 
- الشاب يجلس على جهاز الكمبيوتر فى قاعة المالتيميديا بالمكتبة وقد فتح أحد المواقع العلمية، وينظر لساعته فى ضجر، ثم ينظر لباب القاعة حتى يلمحها وهى قادمة فيلتفت بسرعة لشاشة الكمبيوتر ويمثل أنه يتابع الموقع المفتوح على جهازه بإنهماك
- الفتاة تجلس على الجهاز المجاور له وتسلم عليه بإبتسامة رقيقة، ثم تلاحظ الموقع الذى يجلس عليه فتنظر له بفرحة شديدة ويدور بينهما حوار حميمى
- الشاب والفتاة فى أحد المعامل وقد أرتدى كل منهما بالطو أبيض وتلتقط الفتاة أنبوبة اختبار بها سائل معين تضيفه إلى أنبوبة اختبار أخرى بها سائل لونه مختلف، فيحدث تفاعل بسيط وتفرح وهى تشير للتفاعل وتتحدث مع الشاب بحميمية، فيلتقط الشاب أنبوبة اختبار ثالثة ويتطوع بوضعها على الأنبوبة الثانية بطريقة من يعلم ما يفعله، فيحدث إنفجار!
بينما يتردد صوت (جيتام) في الخلفية
<< أما لو كانت حبيبتك Genius أو عبقرينو ومش قادر تجاريها ف عبقريتها.. فعلى الأقل لازم يبقى عندك فكرة عن الحاجة اللى هى عبقرية فيها.. لو عبقرية فى الكمبيوتر يبقى لازم تكون بتعرف تنزل ويندوز وبتدخل ع النت.. لو جامدة فى الكيميا.. يبقى لازم تعرف إن الميا بتتكون من الأوكسجين والهيدروجين.. لو خبرة فى الأحياء يبقى لازم تكون فاهم إن عملية البناء الضوئى.. النبات بيستنشق فيها ثانى أكسيد الكربون ويطلع أوكسجين، والوطواط مش طائر لأنه من الثيديات.. ملاحظتها إنك بتهتم بقراية نفس الكتب اللى بتحبها هيحسسها إن سخرية الناس منها راجعة لجهلهم.. وهتفرح جدا من جواها إن فيه على الأقل واحد من الشباب ليه نفس الإهتمامات.. وخد بالك.. كل كتاب هتمسكه هيتحسب عليك.. وعلى كل حال.. العلم نور برضه..أأأ.. بس مش دايماً (تتزامن الجملة الأخيرة مع الإنفجار)>>
* * *
مكتب جيتام فى كافيه "Emotions"
الرجل أبو نظارة والشاب الفانكى ينظران لمائدة مايكروسوفت ويضحكان على صورة الشاب ذو الصليب وقد تفحم وجهه ووقف شعره فى المعمل، وكذا فتاته العبقرية فى مشهد كوميدى للغاية..
الشاب ذو الصليب ينظر لهما غاضبا، بينما ينظر لهما (جيتام) ساخراً قبل أن يضغط على صورتين أخريتين صغيرتين للغاية ويفردهما بحجم كبير، فنجدهما صورتين عبارة عن ملفين فيديو متحرك للرجل أبو نظارة وهو يسرع الخطى نحو فتاته الجميلة فى الشارع وهى تسير وعلى وجهها ابتسامة عريضة نحو سيارة شاب أخر ينتظرها أمام الشركة ويفتح ذراعيه فى إستقبالها، بينما نجد فى الصورة الثانية الفتاة المتدينة وهى تقف مع أحد ضباط حرس الجامعة وتشير نحو الشاب الفانكى الذى يسرع محاولا الهرب ثم يتوقف الفيديو عند هذا الحد..
الشاب ذو الصليب هو الذى يضحك وكلاهما متجهم بينما يقول (جيتام):
- كلكم وقعتوا ف نفس الغلطة.. أنا قولت تقنعوهم إن عندكم نفس الثوابت اللى هما مؤمنين بيها..مش تبقوا نسخة منهم
ثم يتردد صوت (جيتام) فى الخلفية، بينما نرى عدة مشاهد متتالية لكل شاب منهم مع حبيبته
<< زى ما فى المغناطيس لازم يكون القطبين مختلفين عشان ينجذبوا لبعض..البنات بتعشق الولد المختلف عنها.. بس الاختلاف اللى يكمل نقص ف شخصيتها.. مش يخوفها منه.. أوعى تحاول تحسسها إنك COPY و Paste منها.. وإياك تلمح لها إنك غيرت نفسك علشانها.. خليك إنت زى ما إنت.. وخلى تغييرك اللى أتغيرته يبان إنه مش تغيير ولا حاجة.. حسسها إنك كده من زمان بس هى اللى ما كانتش واخدة بالها، وده ف حد ذاته كفيل إنها تبدأ تعيد حسابتها وتقيم نظرتها ليك من أول وجديد>>
- الرجل أبو نظارة يضع برفان قبل أن يدخل البارتيشن الذى يعمل به ، بكامل أناقته وشياكته فيلتفت له الجميع، وفى يده كيس ساندوتشات فول وطعمية وعلى وجهه إبتسامة رقيقة مهذبة
ويبدو أن بعض زميلاته قد أعجبهن البرفان، في الوقت الذي ينظر له الجميع قبل أن يخرج ساندوتشات من الكيس ويوزعها عليهم وهو يبادلهم الضحك وتبدو السعادة والرقة على وجوههم، فى حين يقترب من مكتب فتاته الجميلة وينظر إلى عينيها مباشرة ويقول بابتسامة رقيقة
- SORRY أنى ما عملتش حسابك فى الساندوتشات.. بس عارف إنك مالكيش فى الفول والطعمية.. عشان كده مش هقول لك أتفضلى
ثم يمسك بساندوتش ويقضم منه قطعة كبيرة وهو يتركها وينصرف، دون أن يهتم بالبحث عن أى موضوع يجاريها فيه مثلما كان يفعل، فتنظر له بدهشة
أما الشاب الفانكى، فبعد أن يخرج من المسجد ويرى فتاته المتدينة هى الأخرى تهم بمغادرة الجامع، يجد شلة من أصدقائه يستمعون لأغنية جميلة على موبايل أحدهم فيدخل عليهم ويسلم بمرح:
الشاب الفانكى:
- هاى Guys.. جامدة جدا الأغنية دى..أنا هفتح البلوتوث يا عمر.. أبعتهالى
صديقه عمر (ينظر له بدهشة قائلا):
- إيه يا إبنى.. أنت مش كنت أتدروشت؟.. إيه اللى رماك ع الأغانى من تاني؟
الشاب الفانكى:
- أولا اسمها التزمت مش أتدروشت.. ثانياً الدين الصح ما بيحرمكش من السعادة.. أدى لربنا حقه وفروضه وخد من الدنيا اللى يبسطك بس ما يغضبهوش
الفتاة الملتزمة ترمق الموقف بطرف عينها قبل أن تصطدم فجأة كرة سريعة برأسها، فتصرخ وتنظر للمتسبب فى ذلك فتجده شابا عابثا يجرى خلف الكرة للحاق بها، دون حتى أن ينظر لها ويعتذر فتصرخ فيه:
- حاسب يا حيوان
الشاب العابث (بتاع الكرة) ينظر لها بغضب ويقول بسخرية ممتزجة بالضيق:
- كله من ذوقك يا ست الشيخة.. ما هي دى أخلاق الملتزمين
الفتاة الملتزمة (صارخة):
- وإنت أمثالك يعرفوا إيه عن الملتزمين عشان تتكلم؟


الشاب الفانكى يدخل بينهما بهدوء ويشارك فى الحوار
الشاب الفانكى:
- صلوا ع النبى يا جماعة وأغزوا الشيطان
ينظر الشاب الفانكى للشاب الذى شاط الكرة ويتابع:
- أولاً أنت غلطان، وكان أولى بيك تعتذر لأنك أكيد ما ترضاش كده لأختك
ثم ينظر الشاب الفانكى لفتاته الملتزمة ويتابع:
- وأنتى المفروض كنتى ما تشتميش..القوى الحق من يملك نفسه عند الغضب زى ما الرسول عليه الصلاة والسلام بيقول..والمؤمن الحق ليس بلعان ولا طعان ولا فاحش ولا بذىء
الشاب العابث الذى شاط الكرة يشعر بالحرج فيقول:
- عموماً أنا أسف وهعتبر الشتيمة اللى سمعتها مش موجهة ليا
الشاب العابث يأخذ كرته وينصرف، بينما ينظر الشاب الفانكى للفتاة الملتزمة ويتابع وهو ينظر لعينيها بحب:
- لما تيجى تكلمى واحد مستهتر مش عارف معنى الإلتزام خليكى أبسط من كده وأستحملى جهله.. ربنا سبحانه وتعالى بيقول "وأدع إلى سبيل ربك بالحكمة والموعظة الحسنة وجادلهم بالتى هى أحسن"
ثم يبتسم ابتسامة رقيقة وينصرف فجأة، وقد بدأت الدهشة والإعجاب يتسللان إلى وجه فتاته
- الشاب ذو الصليب يجلس على أحد أجهزة الكمبيوتر فى سايبر المكتبة وبجواره فتاته العبقرينو، التى تترك الموقع العلمى الذى تتصفحه على جهازها، وهى تنظر لشاشة الجهاز الذي يجلس عليه الشاب وهو يشاهد فيلم كارتون ويضحك بشدة، وقد اندمج للغاية مع الفيلم وظهرت روحه الطفولية التى تشاهدها فيه لأول مرة!
- الآن نشاهد جيتام يلتف مع الثلاثة حول المائدة وهو منهمك فى رسم خطوط معينة مع حركات من يديه تدل أنه يخطط ويجهز، ويتخلل ذلك أنه يرفع وجهه ويتطلع لوجوههم ما بين لحظة والأخرى، وقد أنصت الجميع له فى إهتمام وتركيز شديد، بينما لازال صوته يتردد في الخلفية
<< و ف عز ما كل واحد فيكم هيلاقى حببيته مش باين عليها أى تغيير.. يقدر يعتبر كل كلمة لأ معناها أه.. وأى كلمة حاضر معناها صبرك عليا.. والله لأوريك.. ويوم ما تديك ضهرها أعرف إنها شايفاك من قفاها بطريقة ماتفهمهاش غير بنت زيها.. وساعتها.. ييجى معاد العلامة الفارقة اللى هتغير شكل علاقتكم ببعض تماماً.. لما تكتشف فيك أهم حاجة كانت غايبة عن عنيها من يوم ما عرفتك ومالاقتهاش ف حد غيرك>>
* * *
أمام شركة الرجل أبو نظارة
- الفتاة الجميلة تغادر الشركة وتجد فى إنتظارها الشاب الذى أنتظرها من قبل فى سيارته، وما أن يراها حتى يغادر سيارته ويفتح لها الباب فيبدو على وجهها الحرج والتردد، وخلفها الرجل أبو نظارة الذى يحبها وقد أمسك بعلبة عصير
- نشاهد (جيتام) وقد أمسك بكلب ضخم مخيف بإحدى يديه، ويسير به فى إتجاه الفتاة الجميلة بينما فى يده الأخرى موبايل يضعه على أذنه ويتحدث فيه
- فجأة الموبايل يسقط من يد (جيتام) فيترك كلبه وينحنى لإلتقاط الموبايل بينما نلاحظ أنه يهمس فى أذن الكلب بصوت هامس:
- هشك عليها
- الكلب ينقض بصوته المرعب وجسده الضخم على الفتاة فتصرخ فى رعب وتسقط أرضاً، بينما يجرى الشاب الذى كان فى انتظارها بعيداً، وهنا يتدخل الرجل أبو نظارة وينقض على الكلب ويمسك به قبل أن يصل للفتاة التى سقطت على الأرض بلحظة واحدة، فيمسك فمه ويربت عليه ليهدأه، فنجد الكلب قد هدأ تماماً قبل أن يسير مبتعداً!
- الناس تتجمع، ومن بين التجمع نرى الرجل أبو نظارة يمسك بيد الفتاة بكل الحب والحنان ويساعدها على النهوض
- ما أن تنهض الفتاة حتى يخرج أبو نظارة منديلا من جيبه ويعطيه لها، ثم يعطيها علبة العصير وهو يقول فى طيبة قلب مفرطة:
- متخافيش وأهدى خالص.. أنا مشيته خلاص
يمد يده الممسكة بعلبة العصير ويناولها لها متابعا:
- خدى أشربى عشان تضيعى الخضة
الفتاة تنظر له وقد سالت الدموع من عينيها ويبدو فى نظراتها الإمتنان والخجل من نفسها على ما فعلته معه، دون أن ترد عليه أو تشرب العصير، فيستطرد مبتسماً:
- يا ستى لو بتقرفى أنا لسه ما شربتش منها
الفتاة تأخذ العلبة وتبدأ فى الشرب وهى لازالت تتطلع له دون أن تنبس ببنت شفة، بينما يأتى رجل الـ Security الخاص بالشركة ويسأل بلهفة:
- خير فى إيه؟
الرجل أبو نظارة (ساخراً):
- لا مفيش..أصلها عضت كلب بوليسى وضميرها مأنبها..أنت لسه فاكر؟
الرجل الـ Security ينظر حوله ويسأل:
- هو فين الكلب ده؟.. بتاع مين؟
الجميع ينظرون حولهم فلا يجدون أدنى أثر لـ(جيتام) أو الكلب
* * *
أمام الجامعة
- الفتاة الملتزمة تخرج من الجامعة مع بعض زميلاتها الملتزمات
- الفتاة تسلم على زميلاتها ثم تهم أن تعبر الشارع إلى الرصيف المقابل، وفجأة تظهر سيارة تتجه نحوها بسرعة شديدة وقد أطلق محركها صوتا مرعبا
- الفتاة تتسمر فى مكانها وقد أرتسم الرعب والهلع على ملامحها 
- فجأة تجذبها يد الشاب الفانكى بقوة قبل أن تلمسها السيارة فى اللحظة الأخيرة
- الآن نرى (جيتام) داخل السيارة وهو ينظر نظرة ساخرة فى المرآة الأمامية، ومنها نرى Zoom in على المشهد الخلفى للشاب والفتاة، حيث نرى الفتاة تنظر للشاب فى إمتنان، قبل أن يوقف لها الشاب الفانكي تاكس ويركبه كلاهما، بينما يغمز (جيتام) بعينه قائلا:
- والنبي لايقين على بعض
* * *
فى السايبر الملحق بالمكتبة
الفتاة العبقرينو تصرخ فجأة وتبكى بإنهيار وعلى وجهها الرعب والهلع أمام جهاز الكمبيوتر الذى تجلس عليه وهى تردد:
- لأ مش ممكن
الشاب ذو الصليب يصوب الكاميرا الويب كام الملحقة بجهازه نحو الفتاة العبقرينو، ثم ينهض من مكانه ويتجه نحوها ويسألها بإهتمام
- فى إيه؟
الفتاة عبقرينو (بإنهيار):
- إيميلى المتسجل عليه كل الإيميلات المهمة والكتب والدراسات بتاعتى اتسرق.. ده غير أصحابى ومعارفى اللى عرفتهم على مستوى العالم ومش هعرف أجيبهم تاني
الشاب (يطمئنها):
- طب أهدى.. كل مشكلة وليها حل إن شاء الله
الفتاة عبقرينو (بإنهيار أكثر):
- إلا المشكلة دى.. حتى الإيميل التانى اللى المفروض استقبل عليه كلمة سر الإيميل الأولانى هو كمان أتسرق ومبقاش فيه أى حاجة ممكن توصلنى بيه.. انا ضعت خلاص
- الشاب الملتحى يجلس على جهازها ويعبث بأزرار الكيبورد
- فى مكتبه يجلس (جيتام) أمام جهاز كمبيوتر، ويتابع المشهد من على بعد عبر كاميرا الويب الملحقة بجاهز الشاب، قبل أن يخرج (جيتام) هاتفه المحمول ويكتب رسالة قصيرة وفي عينيه نظرة ساخرة
- الموبايل الخاص بالشاب يعطي رنينا يفيد بتلقيه صوت رسالة قصيرة، فيفتح الشاب الرسالة التي تقول كلماتها: 123456789.. ده الـ Password الجديد اللي عملته لإيميلاتها اللي سرقتها.. رجع الإيميلات وقول لها تغير الـ Password قبل ما الحرامي يسيطر ع الإيميل تاني، وربنا يكفيها شر ولاد الحرام ☺ 
- شبح ابتسامة يرتسم على وجه الشاب وهو يقرأ الرسالة، قبل أن يجلس على جهاز الفتاة، ويبدأ في ضرب أزراره بسرعة وانهماك شديد يوحي باحترافه، وبذله للمجهود
الفتاة العبقرينو تسأله بتوتر:
- إنت بتعمل إيه؟
الشاب ذو الصليب:
- ششششششش.. عايز أركز بعد إذنك
الفتاة تضع يدها على فمها وهى تتمتم بصوت منخفض:
- أستر يا رب
الشاب يقفز فجأة فى فرحة عارمة وهو يصيح فى الفتاة:
- يا يسوع
الفتاة عبقرينو (بلهفة شديدة):
- إيه؟
الشاب ذو الصليب:
- 123456789
الفتاة العبقرينو:
- إيه ده؟
الشاب ذو الصليب:
- ده Password إيميلك اللي اتسرق
الفتاة تصرخ فى فرحة عارمة:
- Yes..Yes.. إنت جبته إزاى؟
الشاب (ملتفتا إليها بسعادة):
- عملت هاك على اللى سارقه وخدت الباسوورد
ثم يتابع بثقة ممتزجة بالفرحة:
- ثانية واحدة بقى أغير باسوورد إيميلك عشان مايعرفش يدخل عليه تانى
الفتاة تمسك كتفيه بسعادة وحب دون أن تشعر، وعلى وجهها إبتسامة رقيقة
* * *
كافيه "Emotions"
- صورة بانورامية داخل كافيه "Emotions" للثلاث شباب إذ يجلس كل منهما مع حبيبته فى حب وهيام، لكننا نلاحظ أن الشاب الفانكى قد بدأ فى تربية ذقنه بشكل خفيف وأنيق لدلالة على أنه يجمع بين الدين والدنيا، بينما يجلس الشاب ذو الصليب مع حبيبته العبقرينو بعد أن خلعت نظارتها الطبية وصارت أكثر جمالا واهتماما بنفسها، فى حين أرتدى الرجل أبو نظارة طقم كاجوال شيك زاهى الألوان، ويعطيه سن غير سنه وهو يجلس مع فتاته رائعة الجمال.
ومن مسافة قريبة نسبيا، وقف (جيتام) يتأمل المنظر بسعادة، وما أن يعطى ظهره ويهم بالدخول لمكتبه حتى تشعر الفتاة بارعة الجمال المرتبطة بالرجل الأصلع أبو نظارة، أنها تُـشبّه عليه فتنادي عليه بصرامة قائلة:
- لو سمحت
(جيتام) يقف ويلتفت لها، فتنظر له بتركيز وتتابع:
- أنا شوفتك فين قبل كده؟
جيتام:
- مش حضرتك الموزة اللى كان فيه كلب هيعضها من قيمة كام يوم، والأستاذ ده أنقذك وإداكى إزازة عصير؟
الرجل أبو نظارة يتلعثم ويبدو على وجهه الإرتباك بينما تنظر الفتاة بتحفز لـ(جيتام) وتسأله
الفتاة الجميلة (بتحفز وغضب):
- إنت صاحب الكلب؟

جيتام (ساخرا):
- لا أنا إزازة العصير
الفتاة الجميلة:
- نعم؟
جيتام (يدارى على الموقف):
- شوف الدنيا الصغيرة إزاى، ده انا كنت دايخ عليكى
الفتاة الجميلة (بدهشة):
- ليه؟
جيتام:
- أصلى كان عليا رهن
الفتاة تبتسم ويضحك الرجل أبو نظارة ثم يحدث fading للكلام، وتبتعد الكاميرا ونحن نرى كل من فى الكافيه يضحكون بشدة، و(جيتام) يواصل كلامه مع الجميع وكأنه يداعبهم أو يقول كلام مضحك، بينما يواصل الشاب الفانكى حديثه الرومانسى لفتاته الملتزمة، وكذا الشاب القبطي مع فتاته العبقرينو..
الكادر يتسع ويبتعد فنجد (حسين) مدير الكافيه يقف فى زاوية خفية مع مصور الفيديو ويقول له هامسا:
حسين:
- إنت متأكد إنك صورت التلات قصص من بدايتهم لغاية اللحظة دى واللا هتعملنا مشكلة مع جيتام بيه؟
مصور الفيديو:
- ما تقلقش يا باشا.. ماتحاسبونيش غير لما تتأكدوا إن كله متصور وجاهز للعرض ف أى وقت
* * *
داخل أحد سكاشن الدراسة بالجامعة الأمريكية
(شريف) المعيد بكلية الـ Business Administration بالجامعة الأمريكية، يبدأ محاضرته فى السيكشن المخصص للدراسة، وقد أرتدى بذلة أنيقة قائلاً بإبتسامة مرحة وهو يتجول بين المقاعد ويشرح بشكل مسرحى، ونلاحظ أن في السيكشن يوجد طالب يجلس بجوار طالبة وينظر لها بحب، قبل أن يمد يديه من أسفل المقعد للإمساك بيديها فى إنسجام
شريف:
- Good morning everybody.. We gonna talking today about two of the most important concepts in the science of economy.. Supply and demand.. Or
العرض والطلب
(شريف) يلمح المشهد الرومانسى بين الشاب والفتاة أثناء الشرح، فيقترب منهما بهدوء وخبث وهو يواصل الشرح دون أن يلفت نظرهما
شريف:
- وعشان مصطلح العرض والطلب هيقابلنا كتير في علم الاقتصاد، خلوني أبدأ الـ Class بسؤال بسيط جدا بيقول: يعنى إيه عرض وطلب؟
فجأة يمد (شريف) يده ويقبض على قبضتى الشاب والفتاة المتشابكتين ويجذبهما ليقفا، فينظر لهما طلاب السيكشن، وقد ارتسم على وجهيهما الخجل والحرج بينما يضحك باقى الطلاب و(شريف) يتابع ببساطة وتلقائية: 
- ده العرض
أحد الطلبة (ساخراً):
- Cut واللا Uncut ؟
الطلبة تضحك، بينما يبتسم (شريف) ويقاطع الشاب الساخر بطريقة مرحة:
- Oh no no no.. نركز فى موضوعنا وما أسمعش أى تعليقات جانبية Please
الشاب والفتاة يحاولان التملص، لكن قبضة (شريف) القوية تحول دون ذلك، قبل أن يشير (شريف) لهما متابعاً:
- أنتوا مالكم مرتبكين كده ليه؟ هو أنتوا بتعملوا حاجة غلط؟ .. (ينظر لباقى الطلبة ويتابع الشرح) This Guy بيحب الـ This Mozza.. كلنا ندعى لهم ربنا يوفقهم
طلبة السيكشن (في آن واحد):
- ربنا يوفقهم
شريف:
- So.. لما يروح يتقدم لباباها (ينظر للشاب ويسأله).. مش برضه ناوى تروح تتقدم واللا ناوى تفلسع؟
الشاب (وقد بدأ يتشجع):
- لا هروح إن شاء الله
شريف:
- That's great.. لما هيتقدم إن شاء الله ويقول الإسطوانة اللى كلنا عارفينها وبتبدأ بـ: يا عمو يشرفنى أطلب إيد بنتك.. ويرد باباها كالعادة بنفس الإسطوانة اللى بتبدأ بـ: يا أبنى إحنا بنشترى رجالة، إلى آخره من الإسطوانات.. هينتهى الإتفاق بشوية شروط بسيطة من باباها -اللى كان من شوية بيشترى رجالة – لغاية ما فى الآخر هيلبس أخونا الغلبان ف حوالى 200، 300 ألف جنيه عشان الجوازة تتم
الطلبة كلها تضحك بينما يواصل (شريف) شرحه بطريقته الكوميدية:
- Imagine معايا يا جماعة إن أونكل أتقدم له عريس تانى أغنى من صاحبنا وعرض عليه إنه يتجوز بنته بـ Options أفضل توصل لبتاع 500 ألف جنيه
أحد الطلبة:
- أخونا الأولانى هيتـفلسع وش
إحدى الطالبات:
- البنت هتغير رقمها عشان ما يعرفش يكلمها تانى
شاب أخر (ساخراُ):
- باباها هيعمل حادى بادى
شريف:
- Nice.. هو ده العرض والطلب.. كل ما زاد الطلب على موزة..أو سلعة.. زاد سعرها.. يبقى إذن فى علاقة تناسب طردى بين الطلب والسعر.. وكل ما زاد عرض الموزز أو السلع كل ما رخص سعرها عشان ساعتها هتبقى مرمية وعلى قفا من يشيل.. يبقى فيه علاقة تناسب عكسى بين العرض والسعر
الطالبة جيرمين (بملامح رقيقة وإبتسامة رومانسية):
- طب والقسمة والنصيب يا مستر شريف.. فين دورهم؟
شريف:
- موجودين طبعاً.. بس عند أم جيهان الخاطبة.. مش ف علم الاقتصاد
جيرمين تضحك بخجل، فيبتسم شريف ويقول لها بلهجة رقيقة (وكأنه يعتذر لها):
- على فكرة أنا زبون عند أم جيهان لأنى مؤمن جداً بالقسمة والنصيب زيك.. بس الموزز هى اللى مؤمنة بأسعار السوق
* * * 
مكتب عميد الكلية
(مروة) تجلس مع مدير الجامعة فى مكتبه، وقد ارتدت ملابس Semi Formal دون أن تفارقها نظارتها الطبية، أو تتخلى عن تسريحة شعرها بطريقة الكيرلي المميزة، فى حين تقول بسعادة:
- رغم إنى قولت الكلام ده قبل كده كتير بس هفضل أكرره كل شوية يا فندم.. قمة الشرف بالنسبة لى إن الجامعة تنتدبنى لتدريس مادة الـ Promotion.. رغم إنى مش دكتورة ولا حتى محضّرة دراسات عليا
المدير (بإبتسامة وقورة):
- أحياناً بتكون النماذج الناجحة فى المجتمع ما بتقلش فى أهميتها عن الأساتذة الجامعيين.. وأنتى بسم الله ما شاء الله مصر كلها بتتفرج على برنامجك.. شدى حيلك معانا عشان النجاح اللى حققتيه فى الميديا تحققيه مع ولادنا وبناتنا يا أنسة مروة.. مش آنسة برضه؟
مروة (بإبتسامة متحفزة):
- طبعا (ثم تميل ناحيته وتتابع بثقة) and I'm Proud to be single
* * *
فى إحدى الطرقات داخل الجامعة الأمريكية
على موسيقى مرحة مناسبة، وفى مشهد سلو موشن، نشاهد (شريف) يخرج من السيكشن مرتدياً نظارة شمسية أنيقة، ويسير فى إتجاه اليمين، بينما نرى (مروة) تسير فى الإتجاه المضاد نحوه لتتلاقى نظراتهما..
الإعجاب يرتسم على ملامح (شريف) الذى يدقق النظر فى ملامح (مروة)، ثم يخلع نظارته، بينما تنظر هى إليه نظرة حاولت أن تبدو طبيعية وإن بدت عينيها غير ذلك.. 
ثم نرى الضيق على ملامح وجه الطالبة (جيرمين) التى شعرت بالغيظ والغيرة..
* * *
خارج الجامعة الأمريكية
(شريف) يسير مع زميله (أكرم) متجها نحو سيارته، بينما يقول (أكرم) بدهشة:
- مين كان يصدق إن انت وجيتام تجتمعوا ف بيت واحد بعد كل اللى كان بينكم فى فترة الدراسة..ده أنتوا ما كنتوش بتطيقوا بعض
شريف:
- أديك قولتها.. كنا.. وبعدين إحنا على آخر شهر فى السنة الأخيرة بقينا صحاب جداً أكتر من اللى كانوا مأنتمين طول الأربع سنين.. خصوصاً إنه عايش لوحده ومارضيش يسافر دبى مع باباه وأخته.. وأنا زى ما إنت عارف، مستقل عن ماما من زمان من بعد ما بابا الله يرحمه توفى
أكرم:
- تصدق إنك خسّرتنى رهان راهنته مع عمر إن مفيش حد فى الدفعة هيقدر يصلح بينكم ويخليكوا يعدى عليكم أسبوع من غير خناق

شريف (بدهشة)
- كنتوا متراهنين على كام؟
أكرم:
- One hundred dollar
شريف (ساخراً):
- يا أبن اللعيبة يا عمر
أكرم:
- أشمعنى؟
شريف:
- أصله عمل قعدة صلح بينى وبين جيتام قال  فيها إننا لو أتصالحنا وعدى علينا أسبوع واحد بس من غير خناق هيدينا 50 دولار  
أكرم (بغيظ ممتزج بالمرح):
- يعنى إداكوا 50 دولار وأخد زيهم منى من غير أى مجهود
شريف:
- وحياتك أخد الـ 100 دولار كلهم
أكرم:
= إزاى؟
شريف:
- أصله آخر يوم فى الأسبوع راهنا على 50 دولار إننا مش هنتخانق تانى حتى لو الناس وقعت بينا.. ساعتها أنا وجيتام حاولنا نعمل تمثيلية إننا بنتخانق عشان ناخد منه الرهان بس إكتشفنا إن شاهى أتخطبت
أكرم:
- وما أتخانقتوش فعلا من بعدها؟
شريف:
- بقول لك شاهى أتخطبت
أكرم:
- صدق من قال يا أخى.. فتش عن المرأة
شريف (بإبتسامة حزينة):
- كل شىء قسمة ونصيب يا مان
أكرم (بلهجة مرحة):
- بمناسبة النصيب صحيح، أحب أقول لك إن نصيبك طلع لوز
شريف (ساخراً):
- أنا آخرى لواز مش لوز.. ومش بعيد بواسير
أكرم:
- لما تشوفها هتغير رأيك
شريف:
- البواسير؟
أكرم:
- لأ القمراية اللى أنتدبوها عشان تدرس معاك المادة بتاعتك .. بنت أمورة ومثقفة ومافيهاش غلطة
الآن (شريف) يصل إلى سيارته، فيضغط على السنتر لوك لفتح الأبواب، قبل أن يجلس (أكرم) إلى المقعد المجاور لمقعد القائد، في حين يدلف (شريف) للسيارة ويجلس وهو يردد بلهجة ساخرة:
- شوفتها يا معلم.. (يغمز بعينيه متابعا) حاجة كده زي زغزغة البيبس في زورك وقت الصيف.. هيييييييح
	* * *	
منزل مروة
منى والدة مروة تجلس مع قدرية قارئة الفنجان، وقد أخذت قدرية تقرأ الفنجان بتمعن، ونلاحظ أن والدة مروة مهتمة للغاية حتى أنها تكاد تضع رأسها داخل الفنجان، قبل أن تصيح قدرية فجأة بحماس
 قدرية (بحماس)إيه ده؟منى (بحماس مماثل)إيه؟قدرية (بحماس أكبر)الله أكبر الله أكبرمنى (بحماس أكبر مماثل)فى إيه؟قدرية تنظر لها بخبث وتلاعب حاجبيها وهى تقول بدهاء
قدريةوالنبى ما أنطق بحرف واحد غير لما آخد الحلاوة..هو ده أى خبرمنى تخرج ورقة مالية فئة العشرين جنيه وتناولها لها بدون تفكير وهى تقول بإلحاح
منىأنطقى بسرعةقدريةهتخلعه يا دكتورة منى وهيغور ف 60 داهيةمنىتخلع مين يا ولية.. إذا كنت أنا جايباكى عشان تشوفى حظها المنحس اللى خلاها لغاية دلوقت ما تتجوزش.. عايزاها تخلعه قبل ما تتجوزهقدرية تهبد بيدها على صدرها وهى تقول بتلعثم
قدريةيوه..لامؤاخذة يا ست منى.. ده أنا كنت بقرى فنجانى أنا.. هى تلاقيها البت عطيات بنتى.. أصلها حلمت من كام يوم بحلم أسود على دماغها ودماغ اللى خلفوها قال إيه ياختى .. منى تسلمها فنجانها لتقرأه وهى تقاطعها قائلة بنفاذ صبر
منىخدى فنجانى أقريه الاول يا قدرية وبعدين نبقى نشوف حكاية بنتك عطيات وحلمها المنيل قدرية تلتقط الفنجان وهى تردد
قدريةمنيل على دماغها ودماغ اللى خلفوهامنى (بنفاذ صبر)ألف مرة.. أقرى فنجانى بقى وخلصينامنى تعود للجلوس بينما تمسك قدرية الفنجان وتدقق فيه النظر ثم تصيح فجأة 
قدرية (بحماس)إيه ده؟منى (بحماس مماثل)إيه؟قدرية (بحماس أكبر)الله أكبر الله أكبرمنى (بحماس أكبر مماثل)فى إيه؟قدرية تنظر لها بخبث وتلاعب حاجبيها وهى تقول بدهاء
قدريةالخبر ده بقى ليه حلاوة تانية..ده انا هشرح قلبك الحزينمنى تخرج ورقة مالية فئة العشرين جنيه وتناولها لها بدون تفكير وهى تقول بنفاذ صبر
منىاللهم طولك يا روحقدريةهتوقّعه أخيراً يا أم مروة والنهاردة كمان فجأة جرس باب الشقة يدق، فتهرول منى نحو الباب بلا وعى وما أن تفتحه حتى تحتضنها مروة وتعانقها بفرحة وسعادة الدنيا قائلة بحب وحماس
مروةوقّعته يا ماما وقّعتهقدرية تنهض من مكانها وتطلق زغرودة قوية بينما تسأل منى مروة بلهفة
منى (بمرح طفولى)طب أوصفيهولى.. أوصفيهولى بسرعةمروة (تهرش رأسها بخفة ظل وهى تفكر)أمممم.. أبيض..وعريض..وآخر شياكةمنى وعرفتيه إزاى؟مروة (بدهشة)عادى يعنى..صاحبتى جابتهولىمنىوهييجى يقابلنى أمتى؟مروة (باستغراب شديد)يقابلك ده إيه؟ مانا لابساه ف رجلى أهومنى (بصدمة شديدة)هو إيه ده؟مروةالشوز الجديد..(بمرح وفرحة) ماركة كريستيان ديور وبسعر مش هتصدقيهقدرية قارئة الفنجان تهم بالإنصراف وقد شعرت بالحرج وتقول بخجل
قدريةطب استأذن أنا بقى يا دكتورة منىمنى تنقض عليها وهى تمسكها من كتفيها بقوة وتصيح فيها بعنف
منىتستأذنى ده إيه؟ هو دخول الحمام زى خروجه؟مروة (بدهشة)مين دى يا ماما؟!منىدى خالتك قدرية المبروكة بتاعة الفنجان.. سرها باتع ومقاسه 39 برباط.. (تلتفت لقدرية وتصرخ فيها) إيدك يا ولية على الحلاوة اللى خدتيها حرو نار ف جتتكقدرية (محاولة المراوغة)ليه بس يا دكتورة منى.. النهاردة برباط بكرة يبقى ببايونةمنى (بسخرية غاضبة)بابيونة يا نصابة؟قدريةلا والنبى ما نصابة..أنا قولت هتوقعه وهى وقعته وبعدين أول الخيش قطرةمنى تضغط على عنقها بعنف وهى تقول بغضب
منىأول الخيش قطرة يا نصابة يا جاهلة.. طلعى الفلوس بدل ما هخلص عليكىمروة تنظر للموقف بفزع وتحاول تهدأة والدتها
مروةخلاص يا ماما الست هتموت ف إيدكقدرية تخرج الفلوس من جيبها فتأخذها منى بالكامل، بينما تقول قدرية
قدريةأنا خدت منك 40 جنيه ودول 60منىالباقى هاخده حلاوة خلع بنتك عطيات لجوزها.. (تدفعها نحو الباب وهى تقلدها) هو ده برضه أى خبر؟قدرية تنصرف، وما أن تغلق منى الباب خلفها بغضب حتى تضحك مروة قائلة
مروةمش عيب تبقى دكتورة جامعية وتسلمى دماغك للكلام الأهبل ده.. بجد مش مصدقةمنى تجلس على الكرسى وكأنها تسقط عليه وتقول بحزن
منىأنا خلاص قدمت استقالتى.. وبعدين أنا اللى مش مصدقة إزاى بنتى المذيعة الجميلة المثقفة اللى مش ناقصها حاجة تقعد من غير جواز لحد دلوقت مروة تحتضنها من خلفها وتقول برقة
مروةعدم الجواز مش عيب يا أمى.. انتى عارفة بنفسك أنى لو كنت عايزة أتجوز وخلاص زى اللى بيتجوزوا على نفسهم كان زمانك بقيتى جدةنرى الحنين واللهفة على وجه منى بمجرد ذكر كلمة (جدة) حتى أنها تغمض عينيها وتتذوقها وهى تقول
منىالله.. نفسى أبقى جدة فعلاً.. أدفع نص عمرى وأسمعها من ولادكمروة (تستدير وتواجه أمها بغضب)ممكن من بكرة تسمعيها لو عايزة.. بس ممكن بعدها تسمعى إن بنتك مطلقةملامح مروة تلين وهى تبتسم وتتابع
مروة وعموما ما تقلقيش.. فيه موز جديد ظهرمنى تنتفض وهى تلتفت لها قائلة بفرحة
منىبجد؟مروةبجد، وفيه خبر تانى كمان هيبسطكمنىإيه؟مروة (مقلدة عطيات)والنبى ما أنطق بحرف واحد غير لما آخد الحلاوة..هو ده برضه أى خبر* * *
منزل جيتام وشريف
شريف يدخل المنزل الأنيق الفخم، بينما نسمع صوت جيتام منبعثاً من داخل غرفته
ص.جيتاموووووو.. الله عليك يا جوجو وأنت مظبط قلوب الحبيبة ومدوّبهم ف بعض دوب.. والليلة دوب ولازم نرضى بالمكتوب الفيمتو ثانية.. شريف يتجه لغرفة جيتام ويفتح بابها، حيث نرى على جدرانها بوسترات لاعبى المصارعة العالميين، فى حين تبعثرت ملابس جيتام بإهمال فى جنبات الغرفة، بينما نجد جيتام جالساً على جهاز الكمبيوتر الخاص به فى إنهماك وبجواره كلبه الضخم
جيتام (يتابع بسعادة وفخر)الجروب بتاعى ع الفيس بوك وصل المشتركين فيه لـ 150 ألف Member تعالى شوف عمكشريف (بدهشة)150 ألف Member مش عارفين يظبطوا موززهم وسايبينك تخطط لهم؟جيتام (بتفاخر)تخيل؟شريفأخيراً هنحل أزمة اللحمة الضانى ف مصر.. جيتام أشمعنى؟شريف (ساخراً)بقى عندنا 150 ألف خروفثم نسمع صوت جرس الباب يضرب فيتجه شريف لفتح الباب
* * *
الطرقة الموجودة خارج منزل جيتام وشريف
 ما أن يفتح شريف الباب حتى يظهر رجل ذو صلعة وشعر أبيض، ويبدو من مظهره كما لو كان فى حقبة الستينيات والسبعينيات، بسوالفه العريضة وبنطلونه القماش الشارلستون، وقميصه ذات الإستايل القديم بطريقة تضفى عليه الشياكة القديمة ذات المظهر الكوميدى.. 
إنه عم فكرى الذى يسكن فى الطابق الأسفل من شقتهما وما أن نطالع وجهه حتى يقول برعب وخوف
عم فكرى (برعب وقلق) القطة عضت رجلها.. جابت المصيبة لنفسهاشريف (وهو يربت على كتفه ليأخذه على قد عقله) طب أهدى يا عم فكرى.. كله هيتحل إن شاء اللهعم فكرى (بعصبية كوميدية) شششششش.. إيش فهمك انت.. بقولك القطة عضت رجلها جابت المصيبة لنفسها يا مؤمنشريف (ساخراً وهو يبتسم) معلش يا عم فكرى أنا أصلى مخى على قدىعم فكرى (بخيلاء وعظمة) طبعاً على قدك.. دى رينى قطتى الأنتيم.. محدش هيحس بيها قدى.. عشان كده انا طالع أقولك ما تعملش حسابك تحاول تحل المشكلة دى.. أنا هعرف أحلها بطريقتى.. See youعم فكرى يولى ظهره وينصرف، بينما يضحك شريف وهو يضرب كف بكف
* * *
منزل جيتام وشريف / غرفة السفرة
الآن نرى جيتام يجلس على المائدة ليتناول الطعام (ساندوتشات تيك أواى) ويجلس شريف على ركبتيه على الكرسى مصدراً مؤخرته للخلف بشكل كوميدى..
شريف يستدير ليتـناول ملعقة من السلطة فيصدر مؤخرته لجيتام قائلاً  
شريفإلا قول لى يا جيتام
جيتام يوقف الملعقة التى يأكل بها فى فمه ناظراً لمؤخرة شريف بغضب وإمتعاض، قبل أن يقول بغيظ
جيتاملأ كده اسمها غيّر لى يا جيتام..شطفنى يا جيتام.. مش معقولة كده هتكرهنى ف الكبدة الإسكندرانى اللى باكلها
شريف بعد أن أخذ السلطة يستدير ليبعد مؤخرته عن جيتام قائلاً
شريفSorry.. بس أنا فعلاً مش قادر أفهم إيه سر إهتمامك بدور مرسال الغرام اللى عمال تلعبه طول الوقت ده ومكرس له وقتك وجهدك من غير أى مقابل جيتام يتوقف عن الأكل، ثم يرفع عينه لشريف قائلاً بصرامة
جيتامكل راجل أو شاب بساعده بضمن إنه بقى زبون مستديم فى الكافيه بتاعى، وده اللى بيخلى الناس تتخانق شهور عشان بس تعرف تحجز عندى قعدة مدتها نص ساعة.. أنا الـ Waiting list عندى محجوز لسنة قدامشريف يمسك بالساندوتش ويقربه من فمه قائلاُ بإبتسامة خبيثة 
شريفما ده شىء بديهى أقدر أفهمه لوحدى.. بس يا ترى ده السبب الوحيد ؟جيتام يواصل الأكل وهو يقول بلا مبالاة
جيتاموأنا هعوز إيه تانى؟شريف يواصل الأكل قائلا بلهجة مستفزة
شريفيعنى.. تثبت لنفسك حاجة مثلاً.. أو تعوض شىء ناقصكجيتام يتوقف عن قضم الساندوتش ويرفع عينه ليمعن النظر فى وجه شريف لبرهة من الوقت قبل أن ترتسم إبتسامة ساخرة على وجهه قائلاً
جيتامياريتـنى أعرف أعمل كده.. كنت عوضت الحاجات اللى ناقصنى وانا بكملها فيكشريف (بمرح)لا ياخويا أبوس إيدك خلينى بعيد عن شغل البهلوانات بتاعك ده.. أنا اهون عندى أفشل ف ألف قصة حب ولا أحكم على قلبى بحب ليه مدة صلاحية هتخلص لما أبان على حقيقتىجيتامعمرى ما علّمت حد يبان بحقيقة غير حقيقته.. انا كل اللى بعلمه لزباينى إنهم يكتشفوا حقيقتهم المستخبية جواهم بس هما ما يعرفوهاش.. ممكن تكون خايف م العوم لكن لو حد زقك ف البحر هتوصل للبر التانى أحسن من أجدع عويم.. (يمعن النظر فى وجه شريف وكأنه يقصده بالكلام وهو يواصل) بس ده ما يمنعش إن فيه ناس تانية ما بحاولش آجى ناحيتها عشان ببقى عارف أنى لو زقيتهم هيغرقوا ف شبر ميا.شريف (يبتسم وقد أدرك المعنى)ماتنساش إن أنا وأنت شربنا من نفس الكاس يا عم الخبرةجيتام (ساخراً)بس أنا أتعلمت من أخطائى لكن أنت لسه عايش ف زمن الجامعة..متهيألى لو حبيت بنت هتقولها ممكن تسلفينى كشكول محاضراتكشريفعارف يا جيتام انا الحب بالنسبة لى إيه؟جيتامإيه؟شريف (ينظر لعينى جيتام مباشرة)لحظة تضحية بتضحى فيها بحياتك عشان حبيبتك.. جيتام (ساخراً)وبعد ما تنقذها وتموت تتجوز هى واحد تانى شريف (برومانسية مفرطة)لو حهون عليها إنها ترتبط بواحد غيرى بعد ما أموت مش هلومها.. لأن حياتى نفسها حتهون عليا عشان خاطرها.. أنا الحب عندى مش بس كلمة بحبك، ولا إله إلا الله محمد رسول الله ف آخر كل مكالمة.. الحب يعنى حياة كاملة بديها لحبيبتى..روح وقلب ودم برميهم تحت رجليها من غير ما أنتظر منها أى مقابل.. أوقات كتير بحلم أن حبيبتى بتقع من مكان عالى وأنا من غير تردد برمى نفسى وراها عشان أحضنها وأخليها فوقيا قبل ما أخبط الأرض بدالها وانا بحميها من الوقعة.. وساعات تانية عربية بتجرى ناحيتها زى الصاروخ وقبل ما تلمسها بطير عليها وأزقها بعيد وآتلقى مكانها الخبطة وما أحسش بوجعها لأنى بكون فرحان ومبتسم..وساعات تانية جيش كامل جاى يهجم عليها بكل معداته وأنا بحاربهم من غير ما يرمش لى جفن عشان محدش يلمس شعرة واحدة منهاجيتام ينظر ساخراً لمؤخرة شريف قبل أن يقول
جيتامجيش إيه ومعدات إيه اللى جاى يهجم على حبيبتك..أنت عايز تتجوز بن لادن؟.. واللا ناوى بعد ما تتجوزها تبلغ عنها وتقبض مكافأة من أمريكا؟شريف (بغضب)عمرك ما هتفهمنى.. للأسف أنا وأنت متشابهين ف كل حاجة إلا الحبجيتام (ساخراً)ده انا لو كنت شبهك كنت اتبريت منى.. وبعدين إذا كان ع التضحية والأكشن اللي نفسك تعملهم مع حبيبتك فأنا ممكن اعمل لك كل ده من غير ما تموت يا اخى.. ليه تستعمل رصاص حقيقى لما فيه رصاص فشنك؟شريف (بجدية)عموما القسمة والنصيب لما ييجوا مابيحتاجوش الرصاص الفشنك بتاعكجيتام (بإهتمام)القسمة والنصيب إحنا المسئولين عنهم بإختيارتنا وقرارتنا..مفيش حاجة ظهرت قدامك ؟شريف (يضحك ساخراً)تفتكر لو فيه أنا ممكن أحكى لك بوشك الحلو عليا وبركاتك اللى مغرقانى.. إن ما فيه موضوع حكيتهولك وكمل على خير.. حتى اللى كنت هخطبها خلاص طلع عندها إضطراب فى الهرمونات وحولت ولد.. جيتامما أنت عشان واطى وماعندكش إخلاص سيبتها.. كان المفروض ماتتخلاش عنهاشريفبقول لك بقت ولدجيتامأقلب أنت يا أخى وإحنا هنغلب.. ده حتى تحويلك اسهل بكتيرشريف (فى قلق ساخر)يا عم خلاص بقى غيّر السيرة دى.. (مواصلاً الأكل) عملت إيه فى الأسهم اللى شاريها فى البورصةجيتامتمام الحمد لله..من إمبارح للنهاردة كسبت 1500 جنيهفجأة موبايل جيتام يرن رنة خاصة، فيلتقطه بلهفة ويعبث بأزراره وهو ينظر لشاشته بإنهماك وتركيز قبل أن يرفع عينيه ببطأ نحو شريف ويضغط على الحروف قائلاً بلهجة ذات مغزى
جيتامقصدى كنت كسبان 1500 جنيه.. يا وش السعد يا أبو شريف.. يا بركةشريف (مازحاً)تقريباً كده والله أعلم العيب فينا إحنا الأتنين مع بعض.. ماتيجى نهرب برة البلد جيتام (بسخرية مماثلة)ده إحنا لو هربنا برى عشان ننجى من الطيارات والمراكب.. الأتوبيس هيغرق بينا فى الأسفلت.. إحنا Hopeless case يابنى ماتحاولش جيتام ينهى الأكل قبل أن ينهض وهو يحمل ما تبقى متجها نحو المطبخ صائحاً
جيتام مين صحيح اللى خبّط علينا من شويةشريف يدخل المطبخ حاملا بعض الأطباق وهو يجيب 
شريف ده عم فكرى المجنون.. كان طلع يتحفنا بلسعة جديدة من لسعاته بس أنا خدته على قد عقلهجيتام كان نفسى يقع ف إيدىشريف (ضاحكاً)مش كفاية عليك اللى بتعمله فيه؟..والله مش بعيد الراجل ده يعقل من كتر عمايلك جيتاموماله..يعقل وأجننه تانى إحنا ورانا إيه.. انا عارف القطط والعصافير بتوعه مستحميلنه إزاىفجأة يسمع جيتام وشريف صراخ عم فكرى الذى يأتيهم عبر المنور
ص.عم فكرىعااااااااااا.. مين فيكوا اللى هيطبخ الرزجيتام وشريف يضحكان بينما يقول جيتام وهو يرص بعض الأطباق
جيتام (ساخراً)أتفرج يا عم..عايز القطط والعصافير يطبخوله الرز.. فاكر لما خليته يعلق أمك وكانوا هيتجوزوا ؟شريف يبتسم إبتسامة حزينة ويقول بسخرية مريرة وهو يرص بعض الأطباق
شريفكانت المرة الوحيدة اللى عرفت فيها قيمة عمايلك جيتام ( يفتح الثلاجة ويلتقط زجاجة ضاحكاً)نفسى أعرف جابت منين تاريخه ف مستشفى المجانين..(جيتام يشرب ثم يتابع) الظاهر إن واحد تانى كان راسم عليها وضرب ف عم فكرى ذمبةشريف (بنفس الإبتسامة الحزينة)وهى حبايبها كتير أصلها على قد أطقم السنان اللى ركبتهمجيتامهى الجوازة اللى أتجوزتها من شهرين دى كانت الكامشريف (وهو يلقى بواقى الطعام فى الزبالة)من بعد الجوازة الحداشر بطلت أعد وراها جيتاميا نهار زى وشها.. دى على كده عملت توب سكورشريف يبتسم بحزن وهو يمسك احد الأطباق المتسخة ثم يقول بلهجة من يحاول تغيير الحديث وهو يلوح بالطبق
شريف خد بالك النهاردة الدور عليك ف تنضيف المواعين يا سى فالانتينوجيتام يفتح صنبور الماء ويمسك بأحد الأطباق ليضعه تحت الصنبور ويرد ساخراً 
جيتام عيب عليك أنا دايما ..شريف (مقاطعاً وهو يقلده)بعمل اللى عليا.. وأول ما يجيلك ايميل بتخلعفجأة يصدر الكمبيوتر صوت يفيد تلقى جيتام إيميل جديد، فينصرف جيتام من المطبخ مسرعاً ويصيح شريف 
شريف (بغضب)شوفت.. أديك بتخلع أهو زى عوايدك يا باردجيتام يتجه لجهاز الكمبيوتر في غرفته قائلاً
جيتام (ساخراً)عيب عليك.. ده انا بثبت لك إن رأيك فيا صح.. يرضيك يعنى أخليك تشتمنى من غير ما أعمل بالشتيمةصوت شريف يأتيه من المطبخ
ص.شريف يبقى أنت اللى هتغسل يوم الجمعةجيتام كله إلا الجمعة..أنت عارف إن اليوم ده بالذات انا بكون فيه Off ص.شريف برضه مش ناوى تقول لى بتعمل فيه إيه؟جيتام يمسك بالماوس وهو ينظر للشاشة قائلا فى سخرية
جيتام بصلى الجمعةالآن جيتام ينظر للشاشة بتركيز ثم يعقد حاجبيه فى دهشة ..
جيتام يجلس على جهاز الكمبيوتر وقد سيطر الغضب الشديد على ملامحه، إذ جلس يشاهد ملف فيديو على الجهاز وقد عقد ساعده الأيسر على صدره، بينما وضع ذقنه بين أصبعى الإبهام والسبابة ليده اليمنى التى تتعامد على زراعه الأيسر، فى حين يدخل عليه شريف الذى يلاحظ ان هناك شيئا ما قد حدث
شريف إيه يا جوجو
جيتام لا يرد وقد ظل على نفس ملامحه الغاضبة بنفس الوضع كتمثال مجمد فيقترب منه شريف مكرراً النداء
شريف جوجو جيتام يخرج عن صمته وهو يمسك ماوس الكمبيوتر بيده اليمنى ويحركه حركة بسيطة نحو الشمال وهو يضغط كليك شمال فى حين يلتفت لشريف قائلاً فى لهجة بدت كأنها استجواب
جيتام أنت أديت اللاب توب بتاعك لحد يا شريف؟شريف ما أنت عارف يا جوجو أنى بعتبر اللاب توب بتاعى زى مراتى.. ما ينفعش أسلفه لحدجيتام يشير نحو شاشة الكمبيوتر قائلاً فى تساؤل
جيتام أومال مقطع الفيديو ده وصل لحد غريب إزاى ؟شريف يقترب من الشاشة وينظر لها، ليشاهد مقطع الفيديو 
في مقطع الفيديو نشاهد (جيتام) بملامح تبدو أصغر في السن للدلالة على أنه كان طالب، حيث يقف فى منتصف ساحة الكلية وقت أن كان طالبا ويصيح فى كل الطلبة بطريقة من فقد أعصابه
جيتام Come on everybody.. الكل لازم يعرف..أنا ماعنديش حاجة أتكسف منهاالطلبة يبدأون فى التجمع حول جيتام وتتزايد أعدادهم بينما يمسك أحدهم جيتام ويحاول أن يهدأه ويبتعد به
أحدهم بس يا جيتام..تعالى معايا نقعد فى الكافيتريا نشرب حاجةجيتام ينزل يده بعنف متابعاً
جيتام كافيتريا؟.. ليه؟.. متقدم لك مين أنت كمان وعايز توريه إنك جامد وكل الشباب بيجروا وراك وبيعزموك..وكيل نيابة ولا ظابط شرطة ولا أبن رجل أعمال ناصب على نص بنوك مصر؟الشاب ينظر حوله بإحراج بينما تضحك الطلبة وترتسم على وجوه بعضهم إبتسامة ساخرة، بينما يتابع جيتام وقد فلتت أعصابه
جيتام أى واحدة يا جماعة عايزة تغيظ حبيبها بيا انا فى الخدمةينظر لإحدى الواقفات ويقول لها
جيتام ممكن انا وأنتى نروح نقعد فى الكافيتريا وتخلى صاحبتك الأنتيم تفتن عليكى لصحابك.. خليها تجيبه يطب علينا عشان يشوفنا ويتغاظ ويهتم بيكى.. ومش بعيد يخطبكجيتام يترك الفتاة التى حدثها وينظر لشاب أخر قد اطال شعره وأرتدى ملابس مستفزة ويقول له ساخراً
جيتام وانت كمان.. لو صاحبك سابك وراح لقطة غيرك ومش عارف تجيبه على ملى وشه إزاى، ممكن نظبط قدامه لغاية ما يعرف بقيمتك.. (يتحسس شعر الفتى ويتابع) هو يعنى هيلاقى زيك فين..حَمَار وحلاوة زى ما بيقول الكتابثم يقوم الشخص الذي يصور مقطع الفيديو بتسليط الكاميرا على وجه (شريف) الذى يضحك للكاميرا بسخرية
نعود لغرفة (جيتام) التى يشاهد فيها مقطع الفيديو، بينما تقفز يد (شريف) على مسطرة المسافات بالكمبيوتر ليوقف ملف الفيديو قائلاً فى إحراج وتوتر 
شريف كفاية يا جيتام(جيتام) ينظر له غاضباً ويتابع ساخراً
جيتام لا يا راجل؟.. كفاية بعد ما خلص؟شريف يضحك رغماً عنه ويقول بمزيج من الحرج والسخرية
شريف أصله بصراحة فكرنى بالذى مضىجيتاممين تانى صوّر الموقف ده بالموبايل وقتهاشريفمعرفش..بس أنا متهيأ لى محدش صور غير عمر.. وانا بعد ما خدته منه بالبلوتوث مسحه قدام عينىجيتامأنت لسه محتفظ بيه على اللاب توب؟شريفمش أنا لما وريتهولك قبل كده وجيت أمسحه قولت لى سيبه ما تمسحوش وأصريت على كلامك..إيه اللى جد يا جيتام ؟جيتام يمسك ماوس الكمبيوتر ويظهر صفحة جروب على الفيس بوك عنوانها (أحترسوا من نصاب الغرام) وبجوار اسم الجروب صورة ساخرة كاريكاتورية لجيتام وهو يحنى ظهره وإحدى الفتيات تضربه على قفاه الذى تورم بشدة ثم يقول جيتام وهو يشير للشاشة
جيتاماللى جد إن حد عمل ضدى جروب ع الفيس قال فيه أنى فاشل ونصاب وحمار وحط مقطع الفيديو ده عشان يشرد لى جيتام ينظر لوصف الجروب قائلاً وهو يشير للشاشة 
جيتامشوف كاتبين عليا إيهشريف ينحنى نحو الشاشة ويقرأ المكتوب بصوت مسموع
شريف حاسب لتلبس فى الغرام على إيد غشيم غاوى منظرة.. كل البنات ضحكت عليه وطلع له ديل من ورا.. عامل فتك أوى يا سلام وهو أكبر مسخرة  شريف (يضحك مندهشاً ويتابع)جامد أوى البوق ده.. مين أبن اللعيبة اللى كتبه؟جيتام ينهض بعنف ويقول بغضب شديد
جيتامأبن لعيبة؟ قول بنت كلب..أنت مالك فرحان أوى ومستسهل الموضوع كده ليه؟ أنا بجروب زي ده ممكن أفقد مصداقيتي وسُمعتيشريفوانت ليه مديه أهمية ؟.. ما كل الميمبرز فى الجروب بتاعك عارفين إنك أتبهدلت فى الحب لغاية ما خدت الخبرة دى كلهاجيتامبس مش عارفين أدق التفاصيلشريف يفك رابطة عنقه ويتجه نحو غرفة نومه ويدخلها قائلا منها دون أن نراه
ص. شريفياعم سيبك.. بقى هتقارن جروب مشترك فيه 15 عضو بجروب فيه 150 ألف..تلاقيها واحدة معجبة عايزة تستفزك عشان تحس بيها جيتام يجلس مرة أخرى على الكمبيوتر مواصلاً فحص الجروب المعمول ضده، فيجد لينك فيديو مرتبطاً بموقع الـ "Youtube" الشهير، فيضغط عليه ليعمل الفيديو ونكتشف إنه مقطع مسجل من برنامج "أستروجين".
حيث تظهر في الفيديو (مروة) مقدمة البرنامج وهي تتلقى إتصال تليفونى من إحدى جماهير البرنامج
مروة ومعانا إتصال تليفونى من جيرمين.. أتفضلى ص.جيرمينهاي مروة إزيك.. هو ليه البنات بتحب الولد الجامد اللى مقطع السمكة وديلها زى ما بيقولوا.. انا شخصياً مش عارفة ليه.. لكن زيى زى أى بنت الولد اللى بحبه فظيع وكل البنات بتموت فيه واسمه جيتام الديب، ومش عارفة إعمل إيه عشان يحس بيا..أنا واثقة إنه مش هيحس بالسعادة ولا الحب غير معايا عشان لو لف الدنيا كلها مش هيلاقى حد يحبه قدى..قولى لى أعمل إيه؟مروة (ضحك بشقاوة)ولو انك ماكانش ينفع تقولى اسمه كده ع الهوا بس ما علينا.. مش كل البنات على فكرة بتحب الولد اللى مقطع السمكة وديلها ولو أنى ما أنكرش إن معظمهم كده.. مشكلتك سهلة جدا يا جيرمين.. لو كان هو من جواه حاسس بيكى.. كل المطلوب منك إنك تستفزيه جداً وتختفى شوية بعيد عنه.. ساعتها هينسى كل البنات اللى حواليه ومش هيشوف غيرك ويبدأ يفكر انتى ليه عملتى كده.. ودى هتكون اول خطوة تقربكوا لبعض وبعدها..جيتام يضغط على زر مسطرة المسافات ليوقف استمرار عرض المقطع، ثم يهب واقفاً فى مكانه ممسكاً بشاشة الكمبيوتر وهو يصيح بغضب هادر
جيتام يا بنت اللذينة.. يا بنت اللذينةشريف يدخل عليه مسروعاً، وقد أرتدى فانلة حمالات وفردة واحدة فقط من فردتى بنطلون الترينج بينما نرى رجله الأخرى خارج البنطلون ونراه يحجل بسرعة وهو يقترب من جيتام فى قلق صائحاً فيه
شريف في إيه يا جيتام؟جيتامكله من المذيعة الهبلة بتاعة برنامج أسبرين.. شريف (بقلق وتوتر)قصدك مروة اللى بتقدم برنامج أستروجين؟جيتامما يهمش اسمه..أهو برنامج تافه وخلاص بيقول كلام كله هبل فى هبل.. تسمح تقولى يعنى استروجين؟شريفيعنى هرمونات الأنوثةجيتامأنوثة؟ ودى إيه علاقتها بالأنوثة أصلا.. دى دكر يا عمشريف يترك البنطلون الذى يرتدى إحدى فردتيه فيسقط البنطلون أرضاً ويقول وهو يجذب جيتام نحو كنبة الريسبشن
شريفطب تعالى نقعد بس ونتفاهم براحة يجلس جيتام بينما يرفع شريف البنطلون ويلبسه متسائلاً بتوتر 
شريفإيه اللى حصل ؟جيتامالمذيعة الهبلة بتاعة البرنامج ادت نصيحة غلط لبت معجبة بيا فالبت سمعت كلامها وعملت ضدى جروب عشان تستفزنى.. وحياة أومى لأربى البت والمذيعة مع بعض.. هو البرنامج ده بييجى دلوقت مش كده؟شريف (بقلق)مش فاكر.. يا عم خلاص بقى كبر دماغكجيتامأبداً.. والله لعرفهم هما الأتنين انا مين.. أستنى اما أفتح وأشوف..تبقى أمها داعية عليها لو لقيتهاجيتام يمسك ريموت التلفاز ويصوبه نحو التلفاز فى غضب فتظهر مروة على شاشته، حيث تطل بملامح متجهمة، وتقول بلهجة حزينة وهي تقرأ من الـ Auto Q 		
مروة وبعد ما البنت تسلم له شخصيتها عشان يغير فيها ويبرمجها زى ما هو عايز.. مع الوقت بتتحول لواحدة تانية هى مش عارفاها.. مبتعرفشى تتكلم غير بطريقته..ما بتعرفش تختار غير بدماغه.. ولو اكتشفت إنه بيخونها بتضطر تسامحه.. لأنها بتبقى حاسة إنها من غيره ولا حاجة..المصيبة الأكبر إنه ممكن يغدر بيها ويسيبها بعد كل ده ويروح يعيش حياته مع واحدة تانية ليها شخصيتها المستقلة ودماغها اللى بتشاركه فى القرار والتخطيط.. والغريبة إنه بيبقى مرحب جدا بده مع البنت التانية اللى إختارها.. من غير ما يفكر لحظة واحدة ف صاحبتنا القديمة اللى وهبته كل ما تملك عشان ترضيه.. ويوم ما يفتكرها ما بيحسش بالندم إنه سابها، لأنه بيبقى شايف إنها عديمة الشخصية والتفكير، مع إنه هو اللى خلاها كده! (الدموع تلمع فى عين مروة وتتابع:)
وتحاول صاحبتنا الضحية إنها ترجع زى ما كانت قبل ما تعرفه فتكتشف إنها نسيت شخصيتها القديمة.. وتعيش باقى عمرها مسخ.
وتضيع البنت المسكينة وكل اللى حواليها يلوموها عشان هى اللى عملت كده ف نفسها.. ده غير ناس تانية ماعندهاش ضمير ولا رحمة ممكن يمثلوا عليها إنهم متعاطفين معاها وهما طمعانين فيها بإعتبارها صيدة سهلة وحاجة ببلاش كده.. (تختفى لمعة الدموع وتستعيد جأشها وهى تشير بسبابتها بصرامة نحو المشاهدين) عشان كده وأنتى بتدى لحبيبك قلبك ومشاعرك أوعى تفكرى إنك تسلميه عقلك فوق البيعة.. خلي دايماً دماغك ملكية خاصة هو مالوش نصيب فيها.. حتى لو أنتوا الأتنين بقيتوا واحد.  جمهور الأستديو يصفق، بينما تتوقف مروة عن الكلام ويبدو عليها التركيز وهى تضع يدها على الإيربيز وكأنها تستمع لما يقوله لها المخرج، ثم تبتسم وهى تقول مداعبة
مروة حتى وائل مخرج البرنامج بيشجعنى أهو ومأيد كلامى مع إنه راجل.. مش أنت راجل برضه يا وائل واللا غيرت رأيك لما أشتغلت معايا؟!مروة تضحك وكأنها تلقت رد كوميدى منه ثم تضع يدها على الإيربيز ويبدو عليها التركيز لوهلة قبل أن تقول
مروة ومعانا تليفون من.. (بدهشة) somebody.. هو قال إن اسمه كده..أتفضل يا somebodyص.جيتامأنتى بقى شايفة إن الولد اللى مقطع السمكة وديلها أسلم طريقة عشان نلفت نظره إننا نستفزه مش كده؟مروة (وقد بدأت تشعر بالتحدى)مش أنا اللى شايفة..سيكولوجية الولد وطبيعته الشخصية هى اللى بتخليه كده ص.جيتام (يضحك ساخراً)ويا ترى بقى حضرتك دارسة إيه عن الولاد عشان تفتى بالشكل ده؟مروة ( بتحدى غاضب)والله أنا مش مخصصة وقت الحلقة الثمين عشان أتكلم عن نفسى.. لكن حضرتك لو بتعرف تدخل ع النت تقدر تدخل على جوجل وتكتب اسمى وانت تعرف عنى كل حاجة ص.جيتام من غير ما أعمل سيرش أحب أقول لك إنك قارية كتب عفى عليها الزمن.. أحسن لك تبليها وتشربى ميتهامروة (ساخرة)ميرسى كتير لذوقك.. وأنا يشرفنى أتعلم من حضرتك الدراسات والكتب الحديثة اللى ما تتبلش وتتشرب ميتهاص.جيتام (بثقة)هو كتاب واحد بكل الكتب.. اسمه مدرسة الحياةمروة (ساخرة)ده كتاب رائع.. كل الناس اللى قاعدين بيفتوا ع القهاوى قروه وبيتكلموا منهص.جيتام (بتحدى)أنا براهنك ع الهوا إنك غلط.. وإن بتوع القهاوى اللى مش عاجبينك بيفهموا عنك ومستعد انفذ من دلوقتمروة (تضحك بسخرية أكثر)ههههههههه.. هو فيه أكتر من كده تنفيذ.. ده أنت أفحمتنى يا راجل.. أرجوك ماتقفلش وسيب السادة المشاهدين يتابعوا بنفسهم نموذج عملى وواقعى بيلخص كل أنواع الرجالة اللى أتكلمت عنهم فى الحلقات اللى فاتتجمهور البرنامج يضحك بشدة ويصفق، بينما يحمر وجه جيتام ويقارب على الإنفجار من شدة الغضب، وهو ينظر لشاشة التلفاز، فيما يتابع شريف الموقف بحيرة وقلق، قبل أن يأخذ جيتام نفساً عميقاً ثم يقول
جيتامأنا بتحداكى إن الحب مش كيميا وبس زي ما بتقولي.. وإن الخطط هى الأساس.. وأكبر دليل على كده إنى براهنك إنى هخليكى تحبينى..وبعدها.. هسيبك ومش هرتبط بيكى مروة (ساخرة)لحظة يا مستر Somebody.. إزاى أنت بتراهنى وانت حتى مش قادر تقول اسمك الحقيقى وتعرفنا بنفسك..مش شايف إن أنت اللى مش قد كلامك مش أنا؟جيتامهعرفك بنفسى ع الهوا وقدام كل المشاهدين بعد 4 شهور من دلوقت وانتى بتخسرى الرهان.. وساعتها هيكون أكرم لك تقدمى استقالتكمروة (بتحدى ساخر)وانا موافقة.. بس لو أنت اللى خسرت هتقدم إيه؟ طلب وظيفة؟جمهور البرنامج يضحك، بينما يجيب جيتام (بثقة)
جيتام لا وأنتى الصادقة..ساعتها هاجى بنفسى هنا فى البرنامج وهعلن خسارتى على الملأ.. وهرضى بأى حكم تحكميه عليامروةOK يا مستر Somebody.. بس يا ريت لما تخسر ما تجيش بنفسك وكفاية عليا أوى مكالمة من حضرتك.. عارف ليه؟ص.جيتامليه؟مروةعشان أستديو البرنامج للسيدات فقط يا فندمالجمهور يضحك بشدة ويصفق، بينما ينهي جيتام المكالمة، ثم يمسك الريموت ويغلق التلفاز فى غضب قائلاً فى حدة 
جيتامودينى..لأخلى عم فكرى أعقل منك ونلاحظ أن شريف ينظر له فى ضيق
* * *
مكتب جيتام فى الكافيه
جيتام يجلس في مكتبه يشاهد حلقات برنامج "استروجين"، عبر شاشة تلفاز ضخمة تحتل جدران الحائط
مروة وبعد ما خلصنا موضوعنا تعالوا نستقبل تليفوناتكم ومعانا تليفون من أبرار.. أتفضلىص.أبرارمروة ألحقينىمروةخير يا أبرار فى إيه؟ص.أبرارتخيلى إنه بعد سنتين كان بيطاردنى فيهم ف كل حتة بروحها.. لدرجة إنه كان ناقص يطلع لى م الشنطة.. وفى الآخر أرتبطت بيه ؟!مروة (ضاحكة)يا شيخة خضتينى.. طريقة كلامك حسستنى إنه بعد سنتين هو اللى رجع ف كلامهص.أبرارلا انا اللى بفكر أرجعمروة (بصدمة)ليه ؟ص.أبرارأكتشفت إن حبيبى عمل حيلة مع واحد عامل نفسه خبير عاطفى عشان يخلينى أقع ف حبه.. وبعد ما عرفت الحقيقة بدأت أسأل نفسى.. يا ترى انا وافقت أرتبط بيه عشان حبيته بجد..ولا عشان هو ضحك عليا وأوهمنى أنى بحبه.. لما فكرت بعقلى خدت بالى لأول مرة من كل ديفوهاته وأكتشفت أنى ماكانش ينفع أحبه ..بس لما حاولت أبعد عنه لقيتنى لسه محتاجاه ومش قادرة أبعد عنه..دلينى يا مروة..أنا بحبه ولا مبحبوش؟ جمهور الأستديو يضحك، بينما ترتسم إبتسامة ساخرة على وجه مروة قبل أن تقول بتحدى
مروة شوفى يا بيرو.. زى ما قلت قبل كده وهفضل أقول.. الحب مفيش فيه حيل وخطط.. ومادام أنتى مش قادرة تبعدى عن حبيبك يبقى أنتى كنتى بتحبيه وفيه بينكم كيميا من الأول..جايز يكون استعان بحد نصاب أوهمه إنه هو اللى ليه الفضل ف نجاح حبكم لكن ده يحسب له لأنه أجتهد عشان يوصل لك.. أوعى تبعدى عنه جيتام يلتقط الريموت كنترول ويصوبه نحو التلفاز ليغلقه قبل أن يلتفت بمقعده نحو جهاز الكمبيوتر الذى يظهر عليه جروب جيتام على موقع الفيس بوك ويكتب على حائط الجروب قائلا:
- مذيعة برنامج أستروجين بتقول الحب مش بييجى بالتخطيط وبتتهمنى إنى نصاب..ينفع؟
جيتام ينظر للشاشة بضع ثوانى قبل أن تنهال الردود التالية على الحائط:
- Noooooo..sh's stupid
- ولا يهمك يا جو تلاقيها خططت لقصة حب وفشلت
- أنا لو منك أعلقها وبعدين أقول لها أنا كنت بخطط كده وكده هههههههه
جيتام يضحك ويقهقه مع التعليق الأخير، قبل أن يسمع صوت طرقات رقيقة على الباب، فيقوم بتنزيل الشاشة Minimize لتظهر خلفية الـ Desktop عبارة عن صورة لجيتام مبتسما بثقة فى منتصف قلب كبير أحمر وحوله عدد من القلوب الحمراء وقد كتب أعلى الشاشة:
- How to get your girl's heart in a few minutes BY ME ;)
فتعاد الخبطات على الباب بينما يعدل جيتام ياقة قميصه قائلاً بإبتسامة ساخرة
جيتامأخرجفيفتح الباب رجل رقيق الملامح بشكل يعطيك الإنطباع بأنه شاذ، وقد أرتدى قميص ملىء بالقلوب وبنطلون جينز ضيق وهو طقم لا يتناسب مع سنوات عمره التى تنم أنه فى الأربعينات، وفى يده كيس بلاستيك صغير (به ساندوتشات)، ويقول بإبتسامة خجولة وصوت رقيق
الرجلهو حضرتك قولت أدخل ولا أخرج؟جيتام ينظر للرجل بتوجس قائلاً
جيتام (بريبة وقلق)أخرجالرجل يقترب من المكتب بخطوات أنثوية وكأنه يحاول إغراء جيتام قائلاً فى دلال
الرجليعنى أمشىجيتامإحم..لا ده انا كنت بقول للشيطان..أصله كان عايز يكون تالتـنا الرجل يضحك ضحكة مستفزة تدل أنه ليس على ما يرام قبل أن يجلس على المقعد المقابل لمكتب جيتام، بينما يأتى حسين كبير الجرسونات ليغلق الباب فيصيح فيه جيتام 
جيتاممحدش يقفل الباب.. وأبقى تعالى كل شوية شقر عليا يا حسين عشان الشيطان شاطرالرجل يخرج سيجار ويضعه فى فمه قبل أن يقترب من جيتام قائلاً فى دلال
الرجلتسمح تولع لىجيتام (مصدوماً)تانى أنت؟..ده أنا لما صدقت وزعت الشيطانالرجل يصفف شعره بيديه وهو يقول بتنهيدة حارة
الرجلما دخل خلاصجيتام ينهض مفزوعا وهو يلتصق فى الحائط الخلفى له مبتعداً عن الرجل وهو يقول بفزع
جيتامهو إيه ده؟الرجل (بتنهيدة)الشيطانجيتام (بعصبية)أنت مين يا جدع انت وعايز إيه؟الراجلأنا رسمىجيتامما هو باينرسمىباين إن اسمى رسمى؟جيتاملأ باين إنك اسم على مسمى..أؤمرنىالرجل (يضع كيس الساندوتشات على المكتب)أنا بحب حب من طرف واحد ونفسى الطرف التانى يحس، بس الشيطان دخل بينا.. عشان كده ماقداميش غيرك.. أتفضل كل وأنت بتسمعنىجيتام (يلتقط الكيس بريبة)إيه ده؟رسمى (غامزاً)كبدة إسكندرانىجيتام (يأخذ نفس بسعادة ثم يهب واقفاً وهو يصيح بلهفة مقلداً طريقة تهامى فى إعلانات ميلودى)أخيراً فهمتنى يا رسمى.. أيوة كده قلقتنى عليك يا راجل.. مش تقول م الأول إنك طبيعى كده وبتحب زينا وعايز تظبط .. (ينظر للساندوتشات داخل الكيس ويتابع)..هى المشكلة إن الساندوتشات باين من ريحتها إنها نضيفة شوية وأنا مابكلش غير الكبدة المعفنة..بس ما يهمش.. أنا تحت أمركرسمىمش عارف أخطط له إزاى عشان يقعجيتام (يأكل ويقول بحماس)أنا أوقعهولكرسمىمش عارف أحسسهجيتام (يواصل الأكل ويتابع بحماس أكبر)أنا أحسسهولكرسمىعم عبده البوابجيتام (يلقى الساندوتش ويصفعه على قفاه بيده اليمنى)أنا ماليش فى الخشنرسمى (مفزوعاً بعد أن تلقى الصفعة)ليه بس كده، ده أنا كنت جايب لك أتوجيتام (بدهشة)يطلع إيه الأتو ده؟الرجل (باستغلاب)حاجة حلوة للى بياخدوهجيتام (يلقى فى وجهه كيس الساندوتشات ويتابع بنفاذ صبر)خليهولك هو وساندوتشات الكبدة بتاعتك.. أنا من أول ما لاقيتها نضيفة وانا حاسس إن فيه حاجة مش طبيعية.. حاكم الراجل بـيـبان من كبدته.. (ينادى على مدير المحل) حسين.. يا حسييييينحسين يدخل المكتب بتحفز وتوتر صائحاً
حسينأؤمر يا فندمجيتامخد الكلب عدو الله ده وأرميه برة هو وساندوتشاته النضيفة اللى تقرف.. (ينظر للرجل ويتابع فى إحتقار ساخر) يا عجلة يا بتاع الأتوحسين يهم أن يحمل الرجل بقوة فيزيحه رسمى وهو يردد بصرامة
رسمىأوعى حد يقرب..أى حركة هصوت وأشق هدومى واقول أغتصبتونى.. مش كل الطير اللى يتاكل لحمه يا حبيبى أنت وهوحسين (بغضب)تصدق أنا هـ ...جيتام (مقاطعاً)ما هو ده اللى نفسه فيه يا حسين.. أوعى تكملها لا يشبط فيك أكتر.. سيبه يغور ف داهية بدل ما يتحسب علينا راجلرسمى ينصرف وهو يردد فى غضب كوميدى 
رسمى قال وأنا اللى فاكركوا Open mind .. حسبنا الله ونعم الوكيل فيكوا.. عالم ماعندهاش قلبحسين ينصرف بعده وهو يغلق الباب خلفه فينظر جيتام للباب فى ذهول ثم يغلق صفحة الفيس بوك المفتوحة على جهازه قائلاً
جيتام توب علينا يا رب من الفيس بوك وبلاويه واللى بيجرى فيه.. قال أتو قالجيتام ينظر ليده اليمنى التى ضربت الرجل فى قرف واشمئزاز منادياً فى حسين
جيتام هات لى ديتول وقطن يا حسين لحسن إيدى هتبدأ تاكلنىالباب يطرق فيقول جيتام
جيتام تعالى يا حسينالباب يفتح وتطل فتاة رقيقة رائعة الجمال..إنها جيرمين التى ينظر لها جيتام بإنبهار ويقف مشدوها وهو يردد
جيتام يا ريته ييجى تانى.. أنا إيه بس اللى خلانى أوزعهجيرمين تعقد حاجبيها الجميلين فى تساؤل وهى تقترب من مكتب جيتام قائلة برقة وأنوثة
جيرمين هو مين ده؟جيتام (مبتسماً)الشيطانجيرمين تبتسم فى رقة قبل أن تمد يدها للمصافحة فى مودة قائلة
جيرمين أنا جيرمينجيتام يمد يده اليمنى ثم ينتبه انها مطرح الرجل فيمد يده اليسرى لتمسك بيده اليمنى وكأنه ينقذ جيرمين من يده اليمنى قبل أن يمد يده اليسرى لمصافحتها قائلاً
جيتاموأنا جيتامجيرمين تسلم على جيتام قائلة بإبتسامة ممتزجة بالدهشة
جيرمين أه طبعاً غنى عن التعريف..(ثم تنظر ليده اليسرى التي تسلم عليها بتساؤل) أنت أشول؟جيتام (مبتسماً فى حرج)لا ده مؤقتاً بس عقبال ما أتخلص من أثر الأتوجيرميننعم؟جيتاملا ما تاخديش ف بالك..القطن والديتول زمانهم جايين وهبقى كويس.. أؤمرينىجيرمين تجلس على المقعد المقابل لمكتب جيتام ثم تسأله
جيرمين (مبتسمة)أنت شايفنى؟جيتام (ساخراً)هزعل أوى لو طلعتى عفريتة بعد كل دهجيرمين تضحك برقة قبل أن تاخذ نفساً عميقاً ثم تميل نحو جيتام وتتطلع فى عينيه بخجل
جيرمين مش قصدي.. أنا أقصد يعني انت شايف اني انثى واستحق الرحمة لو غلطت مش كده؟جيتامأكيدجيرمين توعدنى لو دخلت فى الموضوع على طول واعترفت اعتراف خطير انك هتسامحنى؟جيتام يغوص أكثر فى مقعده وهو يتطلع لها فى تركيز واهتمام
جيتاماوعدكجيرمين (بخجل)أنا من زباين الكافيه من زمان، وكنت معجبة بيك جداً، وكان نفسى ألفت نظرك ليا.. بصراحة كلام مروة أقنعنى وقولت أجرب استفزك.. عشان كده عملت ضدك جروب وحطيت فيه فيديو قديم ليك.. وأعفينى مش هقدر أقول جبت الفيديو بتاعك منين.. بس بعد ما عملت كده استصغرت نفسى أوى.. والأهم إنى اكتشفت إنى مش بحبك.. وخلاص هتخطب قريب.. وعشان ربنا يوفقنى ف حياتى اللى جاية كان لازم آجى اعترف لك وأطلب منك إنك تسامحنى جيتام (بغضب)نفسى أعمل فيكى دلوقت حاجات كتير.. لكن أنا وعدتك.. بس أحب أقولك إنى كنت هجيبك ومكنتش هرحمك.. انتى محظوظة عشان لحقتى نفسك.. لكن فيه ناس غيرك هتدفع التمن حسين يدخل ومعه القطن والديتول
حسينالقطن والديتول يا مستر جيتامجيتام ينهض ليأخذهم من حسين الذى يعطيهم له ثم ينصرف، بينما يميل جيتام على أذن جيرمين من خلفها ويتابع فى برود
جيتام جم ف وقتهم يا حسين.. عشان عايزين ننضّـفجيرمين تنهض بإحراج متجهة نحو الباب قبل أن تستدير نحوه جيتام مجددا وفى عينيها الحزن 
جيرمين أنا آسفةثم تغادر المكان
* * *
مكتب رئيس القناة
باب مكتب رئيس القناة ينفتح وتدلف منه مروة قائلة بتحفز
مروةحضرتك طلبتنى يا أستاذ سمير؟سمير مدير القناة ينظر لها نظرة طويلة وكأنه يفحصها قبل أن يشير إليها بالجلوس قائلاً بنبرة غامضة 
سميرأقعدى يا مروةمروة تجلس على المقعد المقابل لمكتبه وقد شعرت بأن هناك أمر ما بينما يقول رئيس القناة بلهجة غامضة وقد أرتسمت إبتسامة بسيطة على وجهه
سميرعاملة إيه؟مروةتمام الحمد للهسميروماما عاملة إيه؟مروةبخيرسميربتتابع البرنامج بتاعك؟مروةأكيدسميروإيه رأيهامروة (ضاحكة)بتقول لى أنتى هتعنسى كل اللى بيشوفوكى واللى متجوزين هيتطلقوا على إديكىسمير يأخذ سيجارة من علبة السجائر الموجودة أمامه على المكتب ويشعلها ثم يأخذ نفساً عميقاً ويخرجه فى هدوء وتلذذ قبل أن يقول وهو ينظر إلى السقف
سميروأنتى ردك إيه؟مروة (بتحدى)بقولها أحسن مايعيشوا جوارىسمير يعتدل فى جلسته وينظر لعينيها مباشرة وهو يباغتها بسؤال
سميرمين تانى بينتقدك غير مامتك؟مروة تسرح محاولة أن تفكر وتحصى الذين ينتقدوها قبل أن تنظر له بحيرة وهى تهز كتفيها قائلة
مروة يعنى.. بعض الجمهور اللى بيشوفنى ف الشارع والنادي.. بس نقدهم ما بيفرقش معايا عشان معظمهم بنات متدلعين وسوري يعني ليهم في المُحن.. حاكم ﻓﻲ ﺑﻨﺎﺕ ﻣﻦ ﻛﺘﺮ ﺍﻟﻤﺤﻦ ﺑﺘﺤﺲ ﺇﻧﻬﺎ ﺑﺘﺼﺤﻲ ﺍﻟﺼﺒﺢ ﺗﻘﻮﻝ Good mo7ning  بدل Good Morningسميروصاحباتك الأنتيممروة ماليش صاحبة أنتيم بعينهاسمير (يأخذ نفساً أخر)Why?مروة (ضاحكة)كلهم متجوزينسميرعندك فكرة عدد اللى أنتقدوكى كام واحدمروة (بتحدى)لو فكرت أعدهم يبقى هسيب شغلى الأساسى وأفضى لهم..أنا بتعامل مع الجمهور بمبدأ الميا والصخرة..أول نقطة بتطرطش ع الفاضى من غير ما تأثر ..لكن مع الوقت الصخرة بتـتـفـتـتسميرولو حد قفل المحبس مفيش ميا هتنزل على الصخرمروة (بتوتر)ويا ترى مين اللى عايز يقفل المحبس؟سمير يلتقط ملف موجود أمامه على المكتب ويسلمه لمروة قائلاً بهدوء
سميرعدد مش قليل من الجمهورمروة تستلم الملف وتطالعه فى حين يتابع سمير
سميرلما يجيلنا ف يوم واحد وبشكل مفاجىء أكتر من 10 ألاف إيميل بيشتم فى البرنامج وبيطالب القناة إنها توقف عرضه يبقى أكيد فى حاجة مش طبيعيةمروة ترفع رأسها وتنظر لرئيس القناة بصدمة فى حين يخرج رئيس القناة من درج مكتبه سى دى يسلمه لها قائلاً
سمير ده السى دى بتاع الحلقة الاخيرة اللى عملت أزمة..أتفرجى عليه كويس وخدى معاكى الإيميلات اللى وصلتنا وأقريها كلمة كلمة وخشى بالمرة على الفيس بوك وشوفى الـ Groups اللى أتعملت ضدكمروة (بدهشة)هما كمان عملوا ضدى Groups ع الفيس بوك؟سمير (مبتسماً بدهاء)ما تستهونيش بالموضوع.. واضح إنك عملتى بلوة من غير ما تقصدى.. أدرسى الموضوع ومستنى ردكمروة تهز رأسها بحزن ممتزج بالغضب وتنصرف وما أن تفتح باب المكتب حتى يستوقفها سمير
سمير مروةمروة (ملتفتة بحزن)أيوة يا فندمسمير (ساخراً)أبقى شوفى مامتك مشتركة فى الـ Groups اللى ضدك دى ولا لأ مروة (بسخرية مماثلة)ده لو ماكانتش هى اللى عاملاها أصلاً* * *
منزل مروة – فى حجرة نومها
مروة تجلس على مكتبها وقد أرتدت تريننج سوت شيك، ونظارة طبية، وقد تركت شعرها المغسول مسرح بطريقة الكيرلى وأمامها اللاب توب الذى يشغل تسجيل الحلقة الماضية، بينما أنهمكت فى فحص الملف الموجودة فيه الإيميلات التى وصلت للقناة ضدها، وقد تركت الحلقة كخلفية تستمع لها وهى تفحص الإيميلات حيث نسمع المقطع التالى:
ص.مروة شوفى يا بيرو.. زى ما قلت قبل كده وهفضل أقول الحب مفيش فيه حيل وخطط.. ومادام أنتى مش قادرة تبعدى عن حبيبك يبقى أنتى كنتى بتحبيه وفيه بينكم كيميا من الأول..جايز يكون استعان بحد نصاب أوهمه إنه هو اللى ليه الفضل ف نجاح حبكم لكن ده يحسب له لأنه أجتهد عشان يوصل لك.. ما أن تصل مروة للجملة الأخيرة حتى تجذب الجملة إنتباهها فتتوقف عن مطالعة الإيميلات وتمسك بالماوس وهى تلتفت للكمبيوتر لتسمع الجملة الأخيرة مرة أخرة 
ص.مروة بحد نصاب أوهمه إنه هو اللى ليه الفضل ف نجاح حبكم 
وما أن تسمعها مرة ثانية حتى تضغط زر إيقاف الحلقة وقد إنعقد حاجبيها وهى تنظر للشاشة فى شرود لتغرق فى التفكير..
باب غرفتها يفتح مرة واحدة لتطل الأم بنظرة حنونة تجمع بين الحب والمرح وهى تقول بطيبة شديدة
منى أخيراً عرفنا السهر والسرحان.. الموز الجديد عامل معاكى شغل مش كده؟مروة تقفل مفصل اللاب توب، وتغل الملف وهى تلتفت لأمها وتقول بإبتسامة ساخرة
مروة دايما كاشفانى يا ماما.. نفسى مرة واحدة أعرف أخبى عليكىالأم تقترب من مكتب مروة وتجذب الكرسى المقابل له وتقعد وهى تقول بمرح
منى تخبى عليا ده إيه.. يا بت ده أنا كنت داخلة أعمل بى بى كده فجبتك بالمرة..يعنى مهما كبرتى وأشتهرتى هتفضلى ف نظرى حتة بى بى لا راحت ولا جت..مروة تضحك بشدة قبل أن تقول بمرح
مروةالله عليكى وعلى تشبيهاتك اللى تفتح النفس.. أنتى متأكدة يا ماما إنك خدتى جايزة الأم المثالية زى ما حكيتى لىمنى (بفخر)4 مراتمروة (ساخرة)طب شوفتى البى بى نفعك إزاى؟منى (تربت على بطنها بتفاخر وتتابع بمرح)الرك ع البطن اللى جابتهمروةطب يا ريت نشد السيفون ع السيرة دى بقى عشان عندى شغل ضرورى للقناة لازم يخلص الليلةمنى تنهض قائلة
منى إذا كان ع الشغل فأنا مش هعطلك.. أخوكى حسام عايزنى أحضر له العشا وأنا لسه ما صلتش العشاء..بس أعملى حسابك مش هتنامى غير لما تيجى تحكى لى.. قشطة؟مروة (ضاحكة)قشطةالأم تتجه مغادرة الحجرة ثم تغلق الباب خلفها فتطلق مروة زفرة قوية، قبل أن تمسك الموبايل لتتصل بمدير القناة وما أن يأتيها صوته حتى تقول 
مروةمساء الخير يا أستاذ سمير..أرجو إنى اكون أتصلت ف وقت مناسبسمير (ببرود)أنا متاح فى الـ 24 ساعة يا مروة.. خيرمروةأنا أتفرجت ع الحلقة تانى وتابعت الميلات والـ Groups اللى أتعملت ع الفيس بوك وعرفت السببسمير (بنفس البرود)إيه بقىمروةمفيش..مجرد واحد نصاب غاوى شهرة عامل نفسه رسول الحب والغرام وضاحك على 150 ألف عبيط وعبيطة ومفهمهم إنه رجل المستحيل اللى مفيش قصة غرامية تستعصى عليه.. وأنا شتمته من غير ما أقصد فى رد على مداخلة تليفونيةسميروبعدين؟مروةولا قبلين.. هوضح الموقف فى الحلقة الجايةسميرمن بين السطور يا مروة..ما تتكلميش عنه شخصياً بس قولى كلام يوضح موقفك بطريقة شيكمروةما هو ده اللى كنت ناوية أعمله بالظبطسميرOKمروةOK يا فندم مع السـقبل أن تكمل حروف كلمتها الأخيرة تسمع صوت غلق المكالمة فتعقد حاجبيها فى ضيق وتغمغم غاضبة
مروة يا برودك يا أخى.. ده أنت مقرفأمها تفتح الباب فجأة وهى تسألها
منى هو مين ده؟مروة (بغضب ساخر)الـ بى بىقبل أن يرن هاتفها المحمول مجددا، لتلتقطه وتتأمل رقم المتصل بدهشة ثم تضعه على أذنها وتقول

مروة آلو* * *
فى الشارع – أمام برج جيتام وشريف
شريف يقف بسيارته أمام البرج الذى يسكن فيه مع جيتام ثم يغادرها وتظهر البذلة الفاخرة التى يرتديها متجها لمدخل البرج الذى يجلس عنده البواب، وما أن يشاهد البواب شريف حتى ينهض من المصطبة رافعاً يده بمحاذاة رأسه على طريقة التحية العسكرية قائلاً فى تفخيم
البواب حمد الله ع السلامة يا دكتورشريف يصعد السلالم التى تسبق مدخل البرج وهو يقول بلهجة من أعتاد ذلك
شريف الله يسلمك يا عم محروس خليك قاعدشريف يدخل البرج، ويسير في المدخل حتى يصل للأسانسير ثم يضغط زر الاستدعاء وينتظره لثوان معدودة قبل أن ينزل الأسانسير وما أن يفتحه شريف ليدخل حتى يجد عم فكرى داخله وقد أرتدى فانلة حمالات وشورت وعلى وجهه ملامح الغضب وهو يقول غاضباً
فكرى إيه ده يا بنى ادم..مش تخبط قبل ما تدخلشريف ينظر لداخل الاسانسير فيجد فوطة معلقة فيقول بدهشة 
شريف أخبط إيه واستأذن مين..أنت بتستحمى فى الأسانسير يا عم فكرى ؟فكرى (غاضباً)فيه برضه حد بيستحمى فى الأسانسير يا مجنونشريفأنا؟فكرىأومال أنا؟شريف (ضارباً كفاً بكف)لا العفو.. معلش خدنى على قد عقلى وفهمنى بتعمل إيهفكرىدى أمور شخصية مالكش دعوة بيها..إيه العالم الحشرية دىشريفخلاص حقك عليا.. اتفضل أخرج عشان اطلع فكرىلا انا مش خارجشريف (ساخراً)هنا أخر الخطفكرى (بتعالى وكبرياء)هاخد لفة كمانشريف يضحك غير مصدق نفسه ثم يدلف للأسانسير قائلاً بلهجة ساخرة لكنها تبدو جدية 
شريف طب أربط بقى الحزام عشان ما نتاخدش مخالفةثم يجذب شريف باب الأسانسير ويغلقه.. 
الأسانسير يصعد بشريف وفكرى بينما نجد فكرى ينهج وقد تصبب وجهه بالعرق قبل أن يمسك بالفوطة لينشف بها وجهه وشريف ينظر له بدهشة ويسأله بلهجة قلقة
شريف برضه مش عايز تـقولى بتعمل إيه يا عم فكرىفكرى (يلتفت له وهو ينهج)المشاية الكهربا بتاعتى اللى كنت بعمل عليها تمارين قبل النوم باظت.. فبطلع وأنزل بالأسانسير عشان أعوض.. أنا من غير رياضة ممكن أتخن وتجى لى السمنة والبدانة ويضيع مستقبلى شريف (ينفجر ضاحكا)وأنت لسه بتدور ع المستقبل يا عم فكرى..كفاية عليك الماضى يا راجل..ده أنت تاريخ  فجأة يضغط فكرى زر الـ Stop فيتوقف الأسانسيرأمام الحائط مطلقاً رجة عنيفة فيقول له شريف بقلق وتوتر
شريف الله الله الله .. ليه كده يا عم فكرىفكرى (وهو لازال ينهج وقد أحنى ظهره)بريح شوية عشان تعبت م التمرينشريف ينظر له بدهشة ويحملق فيه
* * *
أمام مقر القناة التى تعمل بها مروة
جيتام يجلس فى سيارته يسمع أغنية "alors on danse" وقد أمسك فى يديه كاميرا فيديو منتظراً خروج مروة من القناة، وما أن تخرج حتى يصوب الكاميرا عليها ضاغطاً على زر الزوم فنرى صورتها فى عدسة كاميرته، وهى تسير فى ثقة.. تبتسم فى وجه كل من تقابلهم وتسلم عليهم بمرح وخفة ظل، قبل أن تشير للسائس الذى يأتى إليها مهرولاً مشيراً لسيارتها التى تبرق فى رونق، ونلاحظ ان سيارتها ذو شكل بناتى جذاب جدا

بحركات وإيماءات من السائس نفهم أنه قام بتنظيفها، فتنظر مروة لسيارتها نظرة رضا قبل أن تخرج من حقيبتها مبلغ مالى تنقده له فينحنى لها بإحترام وهى تركب السيارة، بينما يدعو لها السائق وهى تنطلق بالسيارة.. 
جيتام يضع الكاميرا إلى المقعد المجاور له قبل أن يتحرك بسيارته خلفها ونلاحظ ان سيارته هو الأخر لها  استايل يناسب شخصيته

* * *

خارج أحد الكافيهات الشهيرة
نرى مروة تجلس بمفردها فى أحد الكافيهات الشهيرة وقد وضعت أمامها اللاب توب الذى تنظر إلى شاشته فى إهتمام وهى مرتدية نظارتها الطبية، بينما ترشف رشفة من كوب الإسبريسو الموجود إلى جوارها ما بين الحين والأخر، ثم نرى زوم على الصفحة التى تتصفحها مروة.. إنها الويب سايت الشخصى لها على شبكة الإنترنت، ثم نرى مروة تغلق الصفحة لتتصفح صفحة أخرى باللغة الإنجليزية لأحد مواقع الصحة النفسية..
الصفحة اعجبت مروة فقامت بتسييفها على الجهاز..
مروة تغلق اللاب توب وتنادى فى الجارسون
مروةالشيك لو سمحتالصورة تظلم فجأة ..
الآن نكتشف أن الصورة السابقة التى كنا نشاهدها، كانت صورة حية تلتقطها كاميرا اللاب توب الذى يجلس عليه جيتام فى مقعد مجاور لمروة ليراقبها من خلاله ويلتقط كافة التفاصيل التى تقوم بها..
جيتام بعد أن أغلق الكاميرا واللاب توب، يدفع النقود ويضعها مع الشيك فى العلبة الذى جاء فيها ثم ينهض وينصرف سابقاً مروة
* * *
أمام عيادة أحد الأطباء البيطريين
مروة تغادر سيارتها وقد شارفت الشمس على المغيب، ثم تنظر لأعلى نحو البناية التى ركنت سيارتها إلى جوارها..
مع تطلعها لأعلى نشاهد لوحة مكتوب عليها "عيادة د.طارق الجهينى للطب البيطرى"..
مروة تتجه نحو مدخل البناية ويمر بجوارها سيدة تحمل جرو سمين كثيف الشعر ثم يختفى كلاهما داخل البناية..
الآن نرى جيتام يغادر سيارته متنكراً، وقد أرتدى جاكيت مختلف عن الذى ظهر به فى المشهد السابق وآيس كاب ونظارة ذات عدسات زرقاء تخفى معظم ملامحه، وإسكارف..
جيتام يدخل المبنى..
* * *
داخل عيادة الطبيب البيطري
مروة تدخل العيادة حيث يجلس عدد من الرواد الذين يحملون حيواناتهم المختلفة ما بين قطط وكلاب، وتتجه نحو موظف الحجز الذى ينهض فور رؤيتها فى إحترام وتوقير قائلاً فى سعادة
الموظفيا أهلاً وسهلاً بمذيعتنا الجميلة المتألقة.. مروة (بإبتسامة رقيقة شابها الخجل)أزيك يا أستاذ حسنحسنتمام يا فندم الحمد لله.. أزيك أنتى وأزى زيتامروة (برقة ممتزجة بالحزن)أنا تمام بس زيتا مش عاجبانىحسنليه بس كفى الله الشر؟مروةمانا جاية أحجز عشان أعرفحسن يمسك بدفتر الحجز ويلتقط القلم قائلاً وهو يكتب فى الدفتر
حسنتحت أمركعلى باب العيادة نلاحظ أن جيتام يقف يتابع الموقف وقد وضع الموبايل على أذنه للتمويه، وما أن تنهى مروة الحجز وتهم بالخروج حتى يعطيها ظهره وهو يتحدث فى الموبايل حتى لا تلاحظه، وما أن تغادر حتى يدخل العيادة
* * *
أمام كافيه Emotions
مروة تقف بسيارتها أمام كافيه Emotions الذى يملكه جيتام، ومن سيارته يشاهدها جيتام وهى تغادر سيارتها وتهم بدخول الكافيه فيعقد حاجبيه ويغمغم ساخراً
جيتام إيه ده؟ وكمان جاية لى بنفسك؟.. تعالى يا حبيبتى على حجر عموجيتام يغادر سيارته فى حماس
* * *
داخل كافيه Emotions
مروة تدخل الكافيه الذى نسمع داخله أغنية "Yolanda be cool" وما أن تدخل حتى تخرج من حقيبتها جهاز MP5 وتضغط على زر التسجيل ثم تضعه فى حقيبتها ..
من خلفها يلمح جيتام ذلك ويعقد حاجبيه متمتما 
جيتام ودى ناوية تسجل إيه دى؟..ماشى يا مستر كرومبو..لما نشوف آخرتهامروة تتجه لحسين مدير المكان وتسأله بإهتمام
مروة لو سمحتحسينتحت أمرك يا فندممروة كنت عايزة أقابل مستر جيتام الديب صاحب الكافيهيأتيها صوت جيتام من خلفها بنبرته الساخرة
ص.جيتامYou are welcome يا سينيوريتامروة تلتفت نحوه فى تحفز قائلة فى صرامة
مروةإنت جيتام؟جيتام (بإبتسامة ساخرة)لو ماكانش عندك مانعمروة (ترمقه بنظرة طويلة)عايزاك على إنفراد لمدة 5 دقايق ف موضوع ضرورى لو سمحتجيتام (بإبتسامة متحدية)أسف والله وقتى مش هيسمح.. حضرتك تقدرى تحددى معاد مع أستاذ حسين وأنا تحت أمركمروة تقترب منه وتهمس فى أذنيه بنبرة تفيض بالتحدى
مروة (هامسة فى إذنيه)لو ماكلمتـنيش على إنفراد هتكلم على الملأ وده مش من مصلحتك..نصيحة أخوية خد من وقتك الثمين 5 دقايق بس عشان شكلك ما يبقاش وحش قدام حسين  جيتام يبتسم ساخراً وينظر لحسين ويقول بنبرة ساخرة
جيتامطب عشان خاطرك أنت بس يا حسين أنا هقابل الأستاذة لمدة 5 دقايق.. بس خد بالك طلباتك كترت أوى..ماتخليش العشم ياخدك بقى ها؟ (يلتفت لمروة ويتابع) أتفضلى يا سينيوريتاجيتام يصطحب مروة إلى مكتبه بينما ينظر لهما حسين بدهشة وعدم فهم
* * *
مكتب جيتام داخل كافيه Emotions
جيتام يدخل مكتبه، ويشعل الإضاءة ثم يتجه لمكتبه الشخصى ويجلس على مقعده بينما تجلس مروة على المقعد المقابل له واضعة ساق فوق ساق بثقة تميل إلى الغرور فيسألها مبتسما
جيتامتشربى إيه يا سينيوريتامروة تتأمل المكتب قبل أن تميل نحوه وتقول بتحدى وصرامة 
مروة (متجاهلة سؤاله)أنا قدامك أهو.. ورينى بقى هتخلينى احبك إزاىجيتام ينظر لها بدهشة لا يستطع أن يخفيها وهو يتراجع ليسند ظهره إلى مكتبه ويشبك أصابع يديه أمامه دون أن ينبس ببنت شفة فتقول مروة
مروةمش قادرة أفهم إزاى واحد كبير وعاقل وعنده كافيه زى ده يفكر إنه يراهن مذيعة محترمة ع الهوا وقدام جمهورها إنه هيوقعها ف هواه.. للدرجة دى مشاعر الناس وقلوبها بقت لعبة مسلية بالنسبة لك؟جيتام يعقد حاجبيه فى ضيق وهى تتابع
مروةعيب..بجد عيب.. ليه كل ده؟ وأنا اللى كنت ناوية أطلع أعتذر لك ع الهوا عشان أرضيك وأرضى أتباعك التافهين اللى شتمونى وعملوا جروبس ضدى بيهزقونى فيها؟ مكنتش متخيلة إن انت اللى كلمنى وراهنى رهان سخيف زى ده قبل ما ربنا يكشفك ويعرفنى عنك كل حاجة جيتام يأخذ نفساً عميقاً قبل أن يقول بتحدى
جيتامالخمس دقايق بتوعك خلصوا يا أنسة مروة.. بس للأسف أنتى ضيعتيهم فى عتاب واحد تانى غير اللى كلمك لأنى ما أعملش تصرفات زى دىمروةتيجى نتراهن تانى؟.. أنا ف لحظة اقدر أثبت لك إنك كدابجيتام (ساخراً)للأسف مش هقدر أراهنك عشان الرهان حراممروة (بإنفعال)والكدب حرام أكتر.. أنت اللى أتصلت يا أستاذ وأنا متأكدة وعرفت بطريقتى وذكائى اللى انت استهونت بيه.. (تنهض قائلة) و فى الحلقة الجاية هعرّف كل الجمهور إن الشخص التافه اللى أتصل خسر الرهانمروة تولى ظهرها لجيتام منصرفة فينهض من مكانه ويمسك حقيبتها ليستوقفها قائلاً 
جيتام هتسمّعيهم الحوار اللى دار بينى وبينك؟مروة تلتفت إليه وهو يمسك بحقيبتها لتسأله بإرتباك
مروةحوار إيه؟جيتام الحوار اللى أنتى بتسجليه دلوقت بالـ MP5 اللى ف شنطتكمروة تنظر لعينيه الصارمة ونظرته الواثقة فتقول بإرتباك 
مروة بطل تخريف..عن أذنكمروة توليه ظهرها منصرفة فيقبض جيتام بيده على حقيبتها بقوة أكبر قائلاً بصرامة 
جيتامأنا اللى براهنك دلوقت إنك كدابةجيتام يجذب حقيبتها بعنف ويفتح السوستة وهى تحاول أن تجذب منه الشنطة صائحة فيه
مروة سيب الشنطة بدل ما هوديك ف 60 داهيةجيتام يجذب الـ MP5 ويضغط أحد أزراره وهو يقول ساخراً
جيتامهتصوتى وتقولى خطفتك ف مكتبى اللى أنتى أتحايلتى عليا عشان تنفردى بيا فيه؟.. واللا هتقولى أنى اخدت الـ MP5 اللى بتسجلى لى بيه من غير أذنى؟مروة تنظر للموقف فى قلق بينما يلوح جيتام بالـ MP5 قائلاً فى سخرية
جيتامSorry يا سينيوريتا.. مش هتعرفى تثبتى لجمهورك حاجة فى الحلقة الجاية.. بس أنا بعرض عليكى عرض أعتقد إنه هيعجبك أوىجيتام يقرب الـ MP5 من فمه ويضغط زر التسجيل قائلاً
جيتامأقر أنا جيتام الديب اللى أتصل بالإعلامية مروة نور الدين من 4 شهور فى برنامج أستروجين.. وراهنها إنه هيخليها تحبه.. إنى خسرت الرهان وعلى استعداد لتقبل أى حكم يصدر منها هى والجمهورجيتام يضغط زر إيقاف التسجيل وهو ينظر لعينى مروة مباشرة بتحدى فتبدو الدهشة على ملامحها 
مروةأنت عملت إيه؟ جيتام يبتسم ساخراً ويكمل بغموض
جيتامبعترف أنى خسرت الرهان..بس بمزاجى مش غصب عنى.. أصلى ما اتعودتش أبدا إن حد يلوى دراعى.. أتفضلى جهازكيمد يده بالـ MP5 إليها فتمد يدها لتأخذه فيسحب يده مرة اخرى متابعاً
جيتاممش تسمعى العرض الأول؟مروة (بغضب)عرض إيه؟جيتامأنا هديكى الـ MP5.. بس هاخد منك كلمة شرف أنك ما تذيعيش الإعتراف إلا فى نهاية الرهان.. أظنك لاحظتى إن كلامى ف زمن الماضى وكأننا عدا علينا 4 شهور فعلاًمروة تنظر له بدهشة وتطلع إلى عينيه التى يبدو لها وكأنها اتسعت وظهرت بها صرامة وتحدى الدنيا كله فتعقد حاجبيها وتسأله بريبة 
مروة ليه؟جيتاملما أخسر بعد 4 شهور غير لما أخسر بعد يوم.. أرجوكى راعى انى ليا جمهورى ومعجبينى زيك بالظبط ده لو ماكانش أكترمروة تنظر له فى شك ثم تقول بتحدى وثقة
مروة O.K.. بس أحب أعرفك إن الحكم اللى هحكمه عليك ساعتها.. إنك تقفل الجروب بتاعك وتعتزل النصب دهجيتام يبتسم ساخراً وهو يناولها الـ MP5 قائلاً
جيتاممبروك عليكى الـ MP5.. فلوسك حلالمروة تأخذ الـ MP5 وتضعه فى حقيبتها بسرعة فيقول لها
جيتامبس حتى وأنتى كسبانة احب أعرفك حاجة مهمة.. أنتى بتعلمى بناتك إزاى يمسحوا دموعهم.. أما أنا بعلم رجالتى إزاى ما يعيطوش من أصله مروة تنظر له ساخرة قبل أن تعطيه ظهرها وتنصرف..
ما أن تغلق الباب خلفها حتى ينظر جيتام إلى لوحة مراقبة تتابع الكافيه كله، موجودة فى مكتبه، ثم ينظر لكاميرا موجودة فى سقف مكتبه  وينهض واقفاً أمامها، بينما نحن (المشاهدين) نتابعه من خلال لوحة المراقبة التى نراه يقف فيها أمام الكاميرا ملوحاً بسبابته أمام الكاميرا فى تحدى قائلاً
جيتامكده المكسب بقى شبه مستحيل..وده اللى هيخلى اللعبة أجمل* * *
أمام باب مكتب جيتام فى كافيه Emotions
جيتام يخرج من مكتبه وهو يرتدى الجاكت وفى إحدى يديه C.D فيجد حسين أمامه فيقول له
		جيتامعايز أطلب منك طلب لو غلطت فيه مش هنكمل مع بعضحسين (بقلق)خير يا فندم؟جيتامكمان 4 شهور إلا يومين من النهاردة فكرنى بالـ C.D بتاعى وانا هفهم كل حاجةحسين يتراجع فى خوف قائلاً
حسين يا نهار أسود..أنت كمان ليك C.D يا فندم؟جيتام يهز كتفيه قائلاً فى بساطة
جيتامأه وفيها إيه؟حسين يبعد يده ويتراجع فى رعب قائلاً
حسين أبوس إيدك أقبل استقالتى.. مش عايز نهاية خدمة..مش عايز تأمينات.. بس سيب الناس تقول عليا بعد ما أموت الراجل ده عاش تمام ومات تمامجيتام (وقد قبض على حسين من كتفيه)وأنا أتمم منك.. واللا نسيت أنا عملت إيه ف الراجل بتاع الأتو يا حسينحسينمانا برضه مستغرب إزاى لحقت تتغير..أنفلونزا السيديهات طالتك ولا إيه يا فندم ؟جيتامأخرس.. ده C.D ثقافى مع الأنسة اللى كانت هنا من شويةحسين يطلق شهقة برعب وفزع فيتابع جيتام
جيتامقصدى Project يا غبى.. مشروع علمى بنّاء يعنى.. ناويين نطور الكبدة الإسكندرانى بإذن اللهحسين يطلق زفرة حارة ويقول بفرحة وهو يعانق جيتام
حسينالحمد لله يا فندم.. ده انا الدنيا مش سايعانى م الفرحةجيتام يعانقه بفرحة مماثلة وهو يقول بسعادة 
جيتاموأنا كمان.. ألف مبروك يا حسين (يربت على كتف حسين متابعاً) أخيراً أتأكدت من رجولتك.. مش أى حد على فكرة بينجح ف الإختبار دهجيتام يترك حسين وينصرف وهو يغمغم
جيتامصحيح..إن بعد الظن إثم حسين ينظر له بدهشة وعدم فهم، بينما يمط جيتام شفتيه بشكل كوميدى ويلقى قبلة فى الهواء لحسين قبل أن ينصرف، بينما لازالت الدهشة مرتسمة على وجه حسين
* * *
مكتب شريف ومروة فى الجامعة الأمريكية
شريف ومروة يضحكان فى مكتبهما الخاص بأعضاء هيئة التدريس، حيث يجلس كلاهما على مكتبين متجاورين، وتقول مروة بحماس
مروةبجد أنا مهما حكيت لك وشه أتصدم إزاى وأنا بواجهه بالحقيقة وبقوله أنت خسرت الرهان.. مش هتتخيل المنظر كان عامل إزاى.. فظيييييعشريف (مبتسماً بخبث)لا مانا ياما شوفته وهو بيتصدم قبل كده..تلاقى كتافه كده طلعت لفوق ومناخيره جت على جنب مش عارف إزاى وعينه عمالة تلف ف مكانها زى مغامرات توم وجيرىمروة تضحك على هذا التشبيه قبل أن تنظر لشريف بإبتسامة رقيقة وتقول بإمتنان 
مروةاستغربت لما لقيتك بتتصل بيا بالليل ومكنتش متخيلة انك هتقدم لى الخدمة دى.. ميرسى يا شريف أوىشريف (برقة ورومانسية)لا ميرسى دى تقوليها للأوفيس بوى لما يعمل لك الإسبريسو بتاعتك بضمير..لكن بينا وبين بعض مفيش ميرسى..ثم انا اللى المفروض أشكرك مش أنتىمروة (تنظر له بتساؤل)ليه؟شريفعشان الكلام الحلو اللى قولتيه ف حقى من كام يوم للطلبة بتوعك(مروة) بإبتسامة يملؤها الحماسأولاً هما مش الطلبة بتوعى لوحدى.. ثانياً أنا بجد عاجبانى جدا طريقة تدريسك وبقيت أقلدك فى طريقة الشرح المبسطة وضربت صحوبية معاهم لغاية مابقوا يحبونى زيك بالظبطشريف (ناظراً لعينيها بإبتسامة رقيقة)بس أنا بحب أكتر منهممروة (تتصنع الصرامة وعدم الفهم)بتحب إيه؟شريف (بإرتباك وإحراج)احم.. طريقة التدريسشريف ينظر لجهاز اللاب توب ليدارى إحمرار وجهه وخجله، فتنظر هى بدورها إلى كتاب مفتوح أمامها ثم تسرق نظرة جانبية سريعة نحو شريف وعلى وجهها يرتسم شبح إبتسامة سرعان ما يختفى
* * *
منزل مروة – حجرة نومها
مروة تنام على صدر والدتها التى تمسح شعرها بحب وحنان وقد جلس كلاهما على السرير، وتقول مروة بلهجة من ينهى حدوتة أنتهى من سردها للتو
مروة بس يا ستى..آدى كل الحكايةمنىطب وإيه اللى خلاه يعمل كده ف صاحبه اللى عايش معاه من سنين ويعرفه قبل منكمروة (بإبتسامة خبيثة)السبب اللى قالهولى إنه نفسه يفوّق جيتام من اللى هو فيه بدل ما هو مقتنع إن الحب ممكن ييجى بالحوارات والتخطيطمنى (بإبتسامة خبيثة مماثلة)والسبب الحقيقى اللى ماقالهوش؟مروة (تتسع إبتسامتها الخبيثة وتزداد خبث)إنه خايف على زميلته الجديدة ف نفس القسممنىزميلته برضه؟مروة (بحيرة وغموض)لحد دلوقت زمالة.. وممكن تستمر زمالة على طولأمها ترفع رأسها وتزيحه عن صدرها بعنف وتنظر لعينيها بغضب قائلة
منى (بغيظ)والله أنتى ما راجعة غير لما تمرضينى أو تموتينى ناقصة عمرمروة (بغضب)شوفتى بقى.. أهو عشان حركاتك دى انا مبحبش احكى لك حاجةمنىماهو انتى اللى عمرك ما كملتى حكاية حلوة لحد آخرها.. من ساعة الزفت اللى كنتى مخطوبة له 5 سنين وف الأخر سابك وانتى عايشة لى ف دور المعقدة مروة (بغضب وضيق)أنا مش معقدة يا ماما..أنا فاهمة الدنيا والرجالة أكتر منك.. عشان كده مش هسمح لحد يكسرنى تانى أو يخدعنى وأكتشف إنه كان متجوز عليا بعد ما يموت زى ما بابا خدعك الأم تنظر لها بصدمة وتتمتم
منىنفسي أعرف بس إنتي عايزة إيهتلمع الدموع في عيني مروة وهي تسرح وتقول وكأنها تحدث الكون كله
مروة نفسي أرجع لأيام ما كان الحب هو حضنك.. ولما كان كتف أبويا هو أعلى مكان في الأرض.. (تجلس على الكنبة وتستمر في سرحانها وهيمانها وهي تتابع:) لما كنت بنام في أي حتة وبصحى ألاقي نفسي على سريري.. ولما كانت الحاجات الوحيدة اللي بتتكسر في حياتي هي اللبع والعرايس.. ولما كانت كلمة باي معناها هشوفك تاني بكرة.. (تنسال دمعة ساخنة رقيقة على خدها وهي تقول بصوت مبحوح باكي) دلوقت اللي بيروح ما بيرجعش
بعدها نسمع صوت يأتى من خارج الغرفة.. إنه حسام شقيق مروة الذى يقول بلهجة ناعسة ساخرة قبل أن نراه
ص. حسامنفسى مرة ما أصحاش على صوت خناقكم..الأم ومروة ينظران بخجل لحسام وهو يدخل الغرفة متابعا:
حسامأمتى بقى الواحد يتجوز ويرتاح من الوَش ده..أنتوا إيه؟..دماغكوا فيها صراصير؟مروة (بلهجة مرحة وهي تمسح دموعها)والنبى يا خويا خليك ف جوازتك اللى عمال تزلنا بيها بقالك 3 سنين ومفيش ملى واحد اتقدمتهحسام يطمطع وهو يتثاءب قائلاً
حسامعيب عليكى.. هيحصل إن شاء الله على آخر ديسمبر الجاى.. هو صحيح ديسمبر 30 ولا 31 يوم؟ مروة (ساخرة)أنت وحظك بقى.. حسب الهلال* * *
الطرقة المواجهة لمكتب رئيس القناة
مروة تسير متجهة نحو مكتب رئيس القناة ويمر بجوارها شخص يقول فى الموبايل
الشخصخلاص أنا حجزت مونتاج من 5 لـ 11 هات الماتيريال وتعالى حالاًبينما تقف فتاة مع شخص أخر على جنب وتقول له بصرامة
الفتاةبعد بكرة عيد ميلاد يسرا.. أعمل حسابك إن أنت اللى هتطلع الأوردر ده وعايزاه يتمنتج ف نفس اليومالشخص الذى تتحدث إليه الفتاةماينفعش..أنا عندى أوردر تانى لكواليس مسلسل جمال سليمان الجديدالفتاة (بصرامة)خلى حد يطلعه غيرك وأطلع انت أوردر يسراما أن تصل مروة إلى الباب المكتوب عليه "مكتب رئيس القناة" حتى ينفتح الباب من الداخل ويخرج جيتام الذى ينظر لها بسخرية بينما تنظر هى له بصدمة فيقول فى مرح ساخر 
جيتاممش معقول..مروة؟.. وفى القناة اللى أنا بشتغل فيها؟..لالالا بجد صدفة بمليون جنيه..أبقى خليها تتكرر تانى بقى ها؟سمير رئيس القناة يطل برأسه وقد وقف على عتبة باب مكتبه متابعاً الموقف فينظر له جيتام بإبتسامة ساخرة ويقول وهو ينصرف 
جيتامخلى بالك منها يا مستر سمير.. البنت دى تخصنى جيتام يعطيهما ظهره ويلوح بيده بما معناه (باى) فتنظر مروة على ظهره بمقت وقرف وتمط شفتيها وهى تتمتم بكلمات فى سرها فيقول جيتام دون أن ينظر لهما
جيتامشايفك يا مروة..عيب كده أنتى كبيرة ع الحركات دىجيتام الآن وصل لنهاية الطرقة فيلتفت ويلوح لكلاهما قائلاً بمرح ساخر
جيتامبااااااى* * *
مكتب رئيس القناة
مروة تجلس على مقعدها المقابل لمكتب رئيس القناة قائلة فى حدة وغيظ
مروةيعنى إيه الكلام ده يا فندم؟سمير يأخذ نفساً عميقاً من سيجاره ويطلق دخانه فى سماء الحجرة وهو ينظر للسقف قائلاً بلهجته الباردة وملامحه الجامدة
سميرزى ما سمعتى يا مروة.. لازم تحسنى علاقتك بيه عشان من هنا ورايح هيبقى زميلك.. كلها كام يوم ودورة البرامج الجديدة هتبدأ وهيقدم برنامج زيك بالظبطمروة تقول بلهجة عصبية دون أن تستطع كتمان مشاعرها وإنفعالتها
مروةبعد كل اللى حكيتهولك عنه؟سمير يعتدل فى جلسته ويتطلع إلى عينيها مباشرة قائلاً فى مكر
سميرموقف وعدى يا مروة.. خلينا فى اللى جاى مروة (بحدة)إزاى بس يا فندم؟سمير (بصرامة)ممكن تهدى؟مروة تاخذ نفساً عميقا وتظل تهز رجليها فى توتر وعصبية فيستمر سمير فى النظر إليها قائلاً
سمير قبل ما أقعد ع الكرسى ده أنا أشتغلت مذيع 15 سنة مع ناس مش بس كانوا بيكرهونى..دول كانوا بيخططوا لموتى.. النهاردة انا رئيس قناة وهما مالهمش وجود ع الخريطة..هى دى الدنيا..أتعلمى تبتسمى ف وش عدوك قبل حبيبك.. وبعدين انتى قلقانة كده ليه؟..أنتى خايفة منه؟مروة (بحدة)ولا منه ولا الأجعص منه..أنا بس مستغربة إزاى القناة تتعاون مع نصاب زى دهسمير (يضحك بمكر)وهو مين بيتكلم عن الحب ومش نصاب.. المهم إنه ليه  Fansعددهم 150 ألف واحد ده غير إنه جاب sponsor للبرنامج هنكسب من وراه 2 مليون جنيه.. ركزى ف البرنامج بتاعك يا مروة وسيبى كل واحد ياخد فرصته.. الدورة البرامجية مدتها 3 شهور يا يثبت نفسه فيهم ويكدّب ظنك يا ينطرد فى الشارع لو برنامجه فشل* * *
أستديو برنامج "تيستيستيرون"
جيتام يقف فى منتصف أستديو البرنامج الذى يوحى ديكوره باللمحة الذكورية سواء صور الموديلز الرجال التى تملأ جنباته، وتتنوع صور الرجال ما بين رجال على قدر هائل من الوسامة، وأخرون يتمتعون بأجساد ضخمة قوية، وتتسم ألوان الأستديو بأنها ألوان صريحة ما بين الأسود والبنى والرمادى ..
جمهور البرنامج كلهم من الذكور متفاوتى السن والعمر والأجسام
جيتام ينظر لجمهور البرنامج ويقول بثقة تشوبها خفة الظل 
 جيتامخريطة الهرمونات جوا كل واحد فينا حصل فيها زلزال جاب عاليها واطيها جيتام ينظر للكاميرا ويقرأ من الـ Q Auto وكأنه يحدث المشاهدين ويتابع فى خفة ظل
جيتامفي برنامجنا "تيستيستيرون" أو هرمونات الذكورة.. هنرجّع كل حاجة زى ما كانت.. مش هنتكلم كلام علمى كبير محدش بيفهمه.. ولا هنستضيف متخصصين لابسين بدلة وكرافتة وبيقولوا نفس الكلام اللى بنسمعه فى كل البرامج.. كل اللى هنعمله.. إننا هنقعد فى الكافيه بتاعى.. وهنشوف مع بعض قصص حبكم اللى مفيش منها رجا وهى بتتحول من حلم لحقيقة.. وساعتها.. ليكوا منا هدية، بدلة عريس وفستان عروسة.. والمشاريب على حسابنا..وكمان تكاليف الفرح علينا من أول أجرة المأذون لغاية بوفيه المعازيم.. ف تيستيستيرون جرح القلوب كان موضة وأنتهتجمهور البرنامج يصفق بشدة وبعضهم يطلق التصافير
* * *
منزل مروة
مروة تجلس فى ريسيبشن منزلها تشاهد على شاشة التلفاز برنامج "تيستيستيرون" الذي يقدمه جيتام حيث يذيع البرنامج نهاية مشهد الكافيه الذي تعرفت فيه فتاة الرجل أبو نظارة على شخص جيتام فى بلازما موجودة داخل الاستديو ليشاهد فيها جمهور البرنامج التقرير المصور
الفتاة رائعة الجمال (لجيتام)أنت صاحب الكلب؟جيتاملا أنا إزازة العصير.. وفي الاستديو تسطع الأضواء وهي تتسلط على ملامح الفتاة رائعة الجمال وهى ترتدى الفستان الأبيض وقد أصبحت عروسة تجلس فى مدرج الجمهور وبجوارها الرجل أبو نظارة وهو يرتدى بذلة الفرح البيضاء، حيث تنظر الفتاة رائعة الجمال للرجل أبو نظارة ضاحكة، بينما نرى جمهور الاستديو يضحك ويصفق بشدة، وجيتام يقف فى منتصف الاستديو فارداً ذراعيه بطريقة مسرحية والكل يصفق له، ثم ينظر لمدرج الجمهور بابتسامة واثقة ويشير بيده للشاب الفانكى الذى طالت ذقنه وقد أرتدى بذلة سوداء فينهض هو وعروسته الملتزمة التى أرتدت فستان زفاف محتشم وأنيق، فينهض كلاهما ويغادرا مدرج الجمهور متجهين لأسفل، وكذا يفعل الرجل أبو نظارة والفتاة الجميلة، ثم ينضم لهم الشاب ذو الصليب وهو يتأبط ذراع فتاته العبقرينو حتى يصبح الثلاث شباب مع فتياتهم فى زى العروسة والعريس، فتدخل فرقة المزمار وأهل كل عروسين فى الاستديو حيث نسمع صوت زغاريد وطبل وزمر فى زفة على الهواء مباشرة
مروة توجه الريموت نحو التلفاز لتغلقه فى غضب وتهب واقفة وهى تقول فى حدة 
مروةنصاااااب.. كل ده نصب.. نصبوالدتها التى كانت تجلس تشاهد الحلقة على الكنبة تقول غاضبة
منىإيه شغل الجنان ده؟..مش فيه بنى آدمة قاعدة بتتفرج على التليفزيون معاكى ؟مروة تلتفت لها فى دهشة غاضبة وتقول
مروةأنتى عاجبك النصب اللى شغال ده يا ماما؟!منى (بجدية وحماس)هو فين ده النصب؟..الولد كتر خيره جوّز ف حلقة واحدة ولدين وبنتين زى الفل.. وكسر دماغ البنات الهبلة اللى ماكانوش مقدرين قيمتهم..يا ريت بس ربع البرامج تعمل زيه.. (تنهض مغادرة وهى تغمغم بتلقيح كلام) كان ناس صحابنا عقدتهم اتحلت من زمانمروة تنظر بغيظ شديد لوالدتها التى أعطتها ظهرها وأنصرفت،  ثم تمسك الموبايل وتضغط أزراره فى عصبية ثم تضعه على أذنها وما أن يأتيها الرد حتى تقول فى عصبية
مروةأيوة يا شريف..عايزة أشوفك ضرورى* * *
فى إحدى الكافيهات
شريف يجلس مع مروة فى أحد الكافيهات حيث نجد أمامها فنجان أسبريسو بينما أمامه لاتيه فرابيه ويقول ساخراً
		شريفبقى هو ده السبب اللى جايبانى عشانه على ملى وشى؟..يا شيخة أفتكرتك عايزانى ف ميعاد غرامىمروة تضحك ضحكة رقيقة ثم تقول بمرح 
مروةيا راجل ما تفولش على نفسك.. بعد الشر عليك منىشريف يميل نحوها ويقول بمرح مماثل
شريفده أنتى لو مرض هصلى ليل نهار وأدعى ربنا يبتلينى بيكىمروة تمسك بفنجان الأسبريسو وترشف منه رشفة وهى تقول بلهجة من يغير الموضوع
مروةأنا بجد محتاجة أعرف منك كل حاجة الشخص ده قالها عليا.. الموضوع وصل للعند والتحدى ف الشغل يا شريف.. معلش أستحملنى لو تقلت عليك بس بجد  أول ما لقيت نفسى مخنوقة أنت اول واحد فكرت فيهشريف ينظر لها بفرحة ورومانسية وما أن تنفرج شفتاه للكلام حتى تدوى ضحكة خليعة فيتراجع فى قلق وينظر إلى جواره لمعرفة مصدر الضحكة فيجدها من أمرأة بدينة ترتدى ملابس لا تتناسب مع بدانتها وتضع الموبايل على أذنها وهى تقول فى خلاعة
المرأة البدينةمفاجأة مش متوقعة شريف يلتفت لمروة ويميل نحوها وهو يبتسم فى رومانسية قائلاً
شريفمن ناحية إنها مفاجأة مش متوقعة فهى فعلا مش متوقعة خالصصوت الضحكة الخليعة يدوى مرة أخرى فيتراجع شريف منزعجاً ويقول فى توتر ساخر
شريفما تيجى نمشى من هنا قبل ما بوليس الأداب يطب علينامروة تضحك فى رقة وتقول 
مروةطب أستنى بس ربع ساعة نتكلم فيها عن صاحبك.. (تنظر للمرأة وتبتسم فى سخرية وهى تميل نحوه وتهمس) ماتخافش إجراءات الضبط والإحضار بتاخد وقتصوت الضحكة الخليعة يدوى مرة أخرى بعنف أكثر فتنهض مروة وتلتقط شنطتها وهى تقول
مروةلا ده كده فعلاً لازم يحصل كبسةشريف ينهض بدوره وينادى على الجرسون
شريفالشيك لو سمحتفجأة نسمع صوت سارينة النجدة فتنهض المرأة فى هلع، إلا أن شريف يربت شريف على كتفها ويخرج موبايله من جيبه وهو يلوح به أمامها قائلاً فى لهجة ساخرة 
شريفرايحة فين متخافيش.. دى رنة الموبايل بتاعىالمرأة تضع يدها على قلبها وتاخذ نفساً عميقاً وهى تغمض عينيها فى طمئنينة، في الوقت الذي يأتي فيه الجرسون ويسلم شريف الشيك قائلاً
الجرسونالشيك يا فندمشريف يقول للجرسون وهو يشير للمرأة ساخراً 
شريفلا ده المدام عازمانا حلاوة ما ربنا نجاها.. مش كده يا طاهرة؟مروة تنظر للأرض فى محاولة لتدارى ضحكتها بينما المرأة البدينة تضحك نفس ضحكتها الخليعة
* * *
فى مكان مفتوح به مساحات خضراء
شريف ومروة يسيران ونجد الغضب على وجه مروة وهى تقول بحدة وعصبية
مروةده فعلاً إنسان ماعندوش ذوق ولا اخلاق.. إزاى يقول عليا كلام زى ده؟شريف (بحزن)أنا لو كنت أعرف إنك هتزعلى كده مكنتش قولت لكمروة (بحرج لأن شريف لاحظ أن الكلام أثر فيها)لا لا عادى أنا مش متضايقة.. كمل لو سمحت.. عايزة أعرف كل كلمة قالها علياشريف يعنى.. هو من وجهة نظره إنك عمرى ما هتتجوزى ومش هتلاقى اللى يبص لك وقال إيه أهلك نفسُهم يجوزوكى ومش عارفين.. (ينظر لها برومانسية ويتابع) مغفل طبعاً لإن ألف من يتمناكىمروة تصمت فى وجوم فيتابع شريف الذى شعر بالحرج لأنها تجاهلت جملته الأخيرة
شريف طبعاً انا ساعتها ما سكتلهوش..بس هو قال إن تحليله لشخصيتك بيؤكد إنك مسترجلة ومابتعرفيش تتعاملى مع الجنس الخشن.. عشان جواكى عقدة من قصة حب فاشلة، وإنك بتحاولى تعملى نفسك قوية عشان تدارى ضعف فظيع جواكىمروة تسرح وتلتمع الدموع فى عينيها فينظر شريف لها بحرج شديد ويقول
شريف كفاية بقى كلام فى السيرة دى وخلينا فيكى شويةمروة تظل على سرحانها وتسير كالمشدوهة فينادى شريف لها
شريف مروةمروة تنظر له بإرتباك وتقول
مروة نعمشريف وصلتى لحد فين؟مروةيعنى إيه؟شريفيعنى الكلام اللى حكيتهولك خلاكى تسرحى وتبقى ولا انتى هنا.. وبعدين مش ملاحظة إننا من ساعة ما خرجنا مفيش غير سيرة جيتام؟* * *
مكتب رئيس القناة
سمير رئيس القناة يريح ظهره على مقعده وينظر لجيتام نظرة ثعلبية وهو يقول بإبتسامة ماكرة
سمير باستثناء كام ملحوظة صغيرين أحب أقول لك مبروك يا جيتام.. البرنامج سمّع وعجب الناس عشان كده حبيت أحذركجيتاممن إيه يا سمير بيه؟سميرمن التكرار..معظم برامج الحب اللى بتعيده تزيده زى ما أنت فاهم.. أنا مش عايزك تقع فى الفخ دهجيتام (بثقة)لا من الناحية دى أتطمن خالص.. أنا بعرض قصص حب حية من الكافيه بتاعى..وكل قصة حب مختلفة عن اللى قبلها ده غير إن أبطال القصص دى صحابى وكلهم هييجوا الاستديو.. عشان كده أوعدك إن دايماً هيكون فيه تفاصيل جديدةسميرطب تمام.. تشرب إيه؟جيتامقهوة مظبوطة ع الريحةسمير يضحك، وما أن يمد يده نحو سماعة التليفون وقبل أن يلتقطها حتى يرن صوت جرس التليفون فيلتقط سمير السماعة بهدوء ويضعها على أذنه وينتظر قليلاً ثم يقول ببروده المعهود 
سميرخليها تدخلجيتام (ساخراً)دى القهوة جاية بنفسها؟..مؤدبة أوى وبتستأذن قبل ما تدخل.. انت مسيطر يا ريسسمير يضحك بينما الباب ينفتح فتدخل منه مروة فى قمة الجمال والأناقة وقد اختلفت تماماً عن ذى قبل فى الإستايل الخارجى.. الآن ترتدى فستان شيك، وتضع مكياج كامل، وقد عملت شعرها فى الكوافير وخلعت نظارتها!!
جيتام تتسع عينيه فى دهشة بينما يقف سمير مشدوهاً ويقول بإعجاب
سميرأوباااااااامروة تسير بخطوات واثقة وعلى وجهها إبتسامة ساحرة، لتسلم على سمير الذى ينظر لها بإعجاب، بينما يغمغم جيتام 
جيتامدى كده بقت فروت سلاط خالص مروة تسمع العبارة فتنظر لجيتام وتبتسم بثقة قائلة
مروةهاىجيتام ينظر لها بإعجاب ويقول
جيتاممذيعات عربى.. أم الأجنبى مروة تكشر عن أنيابها وتقول فى جدية
مروةبعد إذنك يا أستاذ جيتام.. أنا مبحبش الهزار دهجيتامولا أنا والله بس أستاذ سمير هو السببسميرأنا؟جيتاممش قولت أوبا؟.. أنكر بقى.. (يلتفت لمروة ويتابع) خلاص يا مروة أستاذ سمير عرف غلطته ومش هيعمل كده تانىمروة تبتسم رغماً عنها فينظر سمير لكلاهما ويقول بلهجته الثعلبية الماكرة
سميرأنا جمعتكم النهاردة ف الحقيقة لسبـبـين.. السبب الأول عشان كان نفسى أشوف اللى أنا شوفته مروة وجيتام (فى آن واحد)وهو حضرتك شوفت إيه؟سميرشوفت حاجات كتير تخلينى متطمن سميرالسبب التانى إن فيه بكرة حفلة بمناسبة مرور 5 سنين على القناة، وتحققينا لأعلى نسبة مشاهدة حسب استطلاعات الرأي.. هيحيي الحفل عمرو دياب، والكل لازم يحضرها عشان..مروة (مقاطعة)أنا أسفة يا فندم.. مش هينفعجيتام ينظر لها ساخراً ثم يقول لسمير بلهجة خبيثة
جيتامأنا بالنسبة لى يا فندم أعتبرنى أول الموجودين.. دى حفلة القناة يعنى كأنها يوم فرحى بالظبط.. مش هيكون فيه رقاصة برضه؟سمير يتجاهله ويسأل مروة غاضباً
سميرمفيش إعتذارات يا مروة تحت أى ظرف.. اللى مش هييجى يعتبر نفسه مش فى القناةمروة (بحرج)يا فندم أنا عندى إرتباط مهم جداً كل جمعة ومقدرش..جيتام (مقاطعاً بصدمة)إيه ده؟..هو بكرة الجمعة؟سمير (ينظر له بغضب)أنت كمان مش هتقدر واللا إيه؟جيتامحضرتك انا قايل لك من أول يوم إن أنا طول الوقت تحت أمر القناة ما عدا يوم الجمعةمروة (غاضبة)ما أنت لسه قايل إنك أول اللى هييجوا.. غيرت رأيك زيى ليه بقى؟ أنت ناوي على إيه؟جيتام (بتحدى)على فكرة بقى أنتى كنتى شايفة ف عنيا إن يوم الجمعة مش هيناسبنى فقولتى تسبقى.. بعد إذنك يا فندم.. سمير يخبط سطح مكتبه بعنف مقاطعاً حديثهما بغضب قائلاً
سمير (مقاطعاً)كفايةجيتام ومروة يصمتان فيتابع وقد استعاد هدوئه ونبرته المميزة
سميركل واحد عنده مشوار مهم يروحه وبعدين نتقابل فى الحفلة اللى هتتذاع ع الهوا مباشرة.. كل مذيع هيتكلم عن تجربته فى القناة....ده أوردر..O.K؟* * *
خارج منزل جيتام وشريف
جيتام يفتح باب الشقة وهو فى كامل أناقته وقد إرتدى نظارة شمسية وفى يده الأخرى كلبه الذى ظهر به من قبل ثم يسحب الأسانسير..
الأسانسير يصل وداخله عم فكرى وقد ظهرت عليه النظافة وأثار الاستحمام سواء شعره المغسول المسرح، أو وجهه الوردى وقد أرتدى ترينج أنيق وفى يده جورنال الأهرام، وعلى وجهه إبتسامة عريضة سرعان ما تتبدد فور رؤية الكلب حتى أن عم فكرى يتراجع فى رعب ويلصق ظهره فى الأسانسير قائلاً فى رعب
عم فكرىأرجوك.. لو سمحت أبعد الكلب ده عشان ما يتعورش.. مش كل كام يوم أدبح لى كلب وأوسخ هدومىجيتام يقول ساخراً وهو يدفع نحوه الكلب
جيتامأبن حلال ياض يا عم فكرى.. أنا كنت نازل أدبحه عشان أعمله ع الغدا.. خد موتهعم فكرى يقفز برعب ويظل يتطنطط وهو يقول فى هلع
عم فكرىلالالالالا مش دلوقتى مش دلوقتى.. أنا عندى كام مشوار مهم هخلصهم وبعدين هدبحهولكجيتام يجذب الكلب بعيداً ويقول ساخراً
جيتامإيه رايح فين كده؟عم فكرى رايح أحجز تذكرة لكاس العالم فى قطر 2022جيتام (ساخراً)ما أنت هتشوفه كده كده من غير تذاكر.. فوق بيوصل لهم كل حاجة ما تقلقش يا عم فكرىفكرىها؟جيتام يشير لفكرى بالخروج من الأسانسير وهو يهدده بالكلب قائلاً فى غيظ
جيتامانت لسه هتتنح لى.. يالا خدها جرى لحد قطر عم فكرى يغادر الأسانسير ويقفز درجات السلم صارخاً: 
فكرىفريرةجيتام يركب الأسانسير ويغلق بابه 
* * *
أمام أحد دور الأيتام
مروة تركن سيارتها أمام أحد دور الأيتام وتنزل من السيارة حاملة قطتها "زيتا" وهى تتأمل العديد من الأتوبيسات الواقفة أمام الدار بدهشة.. نلاحظ أن مروة عادت لهيئتها (بدون مكياج وبشعر كيرلى) ثم تفتح حقيبة السيارة وتخرج منها العديد من الهدايا وتحملها بحيث تحمل القطة فى يد وباقى الهدايا باليد الأخرى وتسير بها حتى تدخل الدار
* * *
فى دار الأيتام
مروة تدخل دار الأيتام وفى يدها العديد من الهدايا فتستقبلها إحدى الموظفات بإبتسامة عريضة وتقول فى ترحاب ومودة وتحمل عنها الهدايا 
الموظفةيا ألف أهلاً وسهلاً بأستاذتنا العظيمةمروةصباح الخير يا ميس عفاف.. إيه الأتوبيسات دى كلهاعفاف تنظر لها بدهشة وتقول
عفافيوه..ده انا أفتكرتك عارفة عشان كده جايبة معاكى كل الهدايا دىمروةعارفة إيه؟عفافالنهاردة يوم اليتيم وكلنا طالعين ف رحلة هنتقابل فيها مع كل دور الايتام اللى ف مصرالآن نرى طابور من الأطفال يسير بإنتظام يغادر الدار ويتجه نحو الأتوبيس الواقف خارجه..
طفل وسيم للغاية يبلغ من العمر حوالى 6 أو 7 سنوات ينفصل عن الطابور ويجرى مسرعاً نحو مروة قائلاً فى فرحة عارمة
مروةميس مروة حبيبتىمروة تنحنى لتعانقه فيحتضنها بحب شديد وهو يمسح رأسه فى صدرها بينما هى تمسح شعره وتقبله رأسه قائلة بفرحة شديدة
مروةبجاد حبيبى..عامل إيه يا بيجوبجادالحمد لله.. أنا طلعت الأول ع الفصل فى إمتحانات الشهرمروة تأخذ أحد الهدايا وتعطيها له قائلة فى فرحة
مروةهو ده بجاد الشطورة اللى أنا أعرفه.. خد بقى الهدية دى ومش عايزاك تنزل عن الاول بعد كدهبجادحاضربجاد يأخذ قطة مروة ويمسح فروتها فى حب وحنان قائلاً لها
بجادأزيك يا زيتامروة تعتدل واقفة وتقول لميس عفاف بتأثر
مروةوزعى بقى باقى الهدايا على الأولاد يا ميس عفافعفافإيه أنتى مش هتيجى معانا ولا إيه؟مروة (تقترب منها وتهمس)معلش أنا مش عاملة حسابى..أنا كنت جاية أسلم على بجاد وأوزع الهدايا وأمشى عشان ورايا مشوار مهمبجاد يجذب مروة من جيبتها لتسمعه قائلاً فى براءة
بجادأنا هسبقك مع زيتا ع الأتوبيس يا ميس مروة عشان أوريها لأخواتىمروة تنظر له بخجل لكنه لا ينتظر جوابها وبالفعل يأخذ "زيتا" ويخرج بها من بوابة الدار فتقول عفاف باستعطاف
عفافمجتش من نص ساعة يا أستاذة..ده هو يوم وحيد فى السنة مروة تنظر لها فى خجل وحيرة فتشعر عفاف أنها بدأت تقتنع فتتابع بحماس
عفافوالنبى ما تكسفى بجاد..صدقينى الجو هناك هيعجبك أوىمروة لازالت حائرة ثم تنظر لأتوبيس الأطفال
* * *
فى أتوبيس دار الأيتام
مروة تجلس وقد سندت برأسها وظهرها على مقعدها فى شرود وسرحان بجوار بجاد الذى يمسك القطة ويمسح شعرها الأبيض الكثيف..
بجاد يلتفت لمروة ويقول لها
بجادالنهاردة بالذات كنت هزعل اوى لو ماكنتيش جيتى معايا يا ميسمروة تنظر له برقة وتبتسم قائلة
مروةأشمعنى؟بجاد يقترب منها ويهمس
بجادعشان كان نفسى تشوفى البنت اللى هتجوزهامروة تضحك بشدة وتقول بدهشة شديدة ممتزجة بالفرحة 
مروةأه يا شقى.. أنت بتحب يا بجاد؟بجاد يهز رأسه بإبتسامة ويتابع
بجادمن السنة اللى فاتتمروة (مداعبة)أوعى تقول لى ميس عفافبجادميس عفاف؟.. يع.. دى وحشة أوىمروة تكتم فمه وهى تنظر حولها فى قلق وعلى وجهها إبتسامة شقية وهى تقول
مروة هششش.. أسكت لا تسمعكمروة تبعد يدها عن فمه ثم تقترب منه وتسأله فى همس
مروة مين اللى بتحبها؟بجاد (بهمس مماثل)بنت أمورة اوى عرفتها من سنة ف يوم اليتيم اللى فاتمروةعرفتها إزاى؟بجادقولتلها عايز ألعب معاكى بس هى ماوافقتش.. وف آخر اليوم قالت لى لو شوفتك السنة الجاية زى النهاردة هلعب معاكمروةوهى عارفة إنك بتحبها؟بجادأكيد..وهى كمان بتحبنىمروةعرفت منين؟!بجادمادام ماوافقتش تلعب معايا واتحدتنى يبقى بتحبنىمروة تنظر له بدهشة عارمة
* * *
فى أحد الحدائق الخضراء
مروة تسير فوق المساحة الخضراء الشاسعة وهى تحمل زيتا، وتمسك بيدها بجاد الذى ينظر حوله فى إهتمام..
بجاد تتسع عينيه ويشير بيده قائلاً فى فرحة وسعادة
بجادأهيه هناك أهيهمونتاج
الآن نشاهد العديد من اللقطات السريعة بطريقة السلو موشن
- مروة تنظر إلى الإتجاه الذى أشار له بجاد فتشعر بصدمة ودهشة شديدة.. لقد رأت جيتام مع الطفلة التى يحبها بجاد ونلاحظ إنها طفلة جميلة ذات شعر أصفر ناعم وبشرة بيضاء
- جيتام يقوم برفع الطفلة لأعلى ثم يلـقـفها بسعادة وحب شديد عدة مرات متتالية، بينما يقفز كلبه فى سعادة ومرح وقد راقت له اللعبة
- مروة لازالت تنظر غير مصدقة عينيها 
- الآن جيتام يلقى بالطبق الطائر بعيداً فيجرى كلبه مسرعاً ليلتقطه ويسابقه جيتام والطفلة للإمساك بالطبق
- الكلب أمسك بالطبق فيأخذه جيتام من فمه من جديد ويمثل أنه سيقوم بإلقائه فى إتجاه فيجرى الكلب والطفلة فى هذا الإتجاه لكن جيتام يلقيه فى إتجاه أخر ويخدعهما ثم يجرى هو ليمسك بالطبق ويضحك عليهما ساخراً
- الآن نرى بجاد يفلت يد مروة، ويجرى نحوهم بحب وسعادة ثم ينضم للعبة ويتسابق مع الطفلة والكلب للإمساك بالطبق الطائر ويسقط بجاد والطفلة فى مرح طفولى برىء ثم تتلاقى عيناهما فى حب .
- جيتام يجرى عليهما بقلق ويساعدهما على النهوض، ثم نرى حديث صامت يدور بين جيتام وبجاد، قبل أن يلتفت بجاد ويشير نحو مروة
- جيتام ينظر حيث يشير بجاد، فيجد مروة وترتسم الدهشة على عينيه التى تتسع غير مصدقة ما ترى وتتلاقى عينيهما
- جيتام ومروة يسير كل منهما نحو الأخر وكل منهما غير مصدق نفسه ويتأمل الأخر فى صمت
- الآن تلاقى جيتام ومروة فيسلم كل منهما على الأخر
جيتام ينظر خلفه حيث يلعب بجاد والطفلة مع الكلب ويقول
جيتامده الطفل اللى بتكفليه؟مروة تبتسم فى خجل وهى تهز رأسها بما معناه (أينعم)
جيتام ينادى على الطفلة التى يكفلها قائلاً فى مرح
جيتامتعالى يا مى سَلّمىمى تركض هى وبجاد وما أن يصلا حتى ينحنى جيتام نحو مى ويقول لمروة 
جيتامأعرفك يا ميس مروة بمى صاحبتى الأنتيم وكاتمة أسرارىمى تنظر لمروة بإبتسامة شقية وتقول
مىمش دى المذيعة اللى أنت حكيت لى عنهاجيتام ينظر لمى بإحراج ويشدها من شعرها فى الخباثة ويهمس بغيظ محاولاً ألا يظهر فى نبرات صوته
جيتامأخرسى خالص وليكى عندى ساندوتشين زيادة من عند زيزوجيتام ينظر لمروة ويبتسم فى محاولة ليدارى على جملة مى قائلاً فى مرح
جيتامبريئة جداً زى ما أنتى شايفة ومش ممكن حد يوقعها فى الكلام..مش كده يا مى؟مى (بخبث)لو الساندوتشين بقوا تلاتة.. يبقى كده ونصالجميع يضحكون فينظر جيتام لبجاد قبل أن ينظر لمى قائلاً بلهجة خبيثة مماثلة
جيتامأمور بجاد.. زى العسل.. (هامساً لمى) ولو الـ 3 ساندوتشات بقوا ساندوتش مش هجيب له سيرة أنتى قولتى عليه إيهمى (بتحدى)لأ قول يا خويا.. (موجهة كلامها لبجاد) أنا قولت عليك أمور يا بجاد وكل البنات هتموت عليك..أقول أنا بقى؟بجاد ينظر لمروة بفرحة وثقة وقد ثبتت وجهة نظره، بينما يضع جيتام يضع يده على فم مى ويقول لها هامساً 
جيتامأعتبرى محل الساندوتشات كله بتاعك يا حبيبتى، بس أبوس ايدك ما تفتحيش بقكمروة تقول لجيتام بعتاب 
مروةأخص عليك يا جيتام..كده برضه تضحك على مى بكلام فاضى مروة تحمل مى وتقول لها بحب وحنان
مروةطب أوعدها إنك هتجيب لها لعب كتير وتفسحها وتوديها الملاهى زى ما أنا هعملمى (بذكاء وبصوت عالى)برضه مش هقولك أى حاجةجيتام يحمل بجاد ويحضنه بحب ويضحك قائلاً بفرحة
جيتامحبيبتى يا ميوية..تمرت فيكى التربية واللهمى تحضن مروة فجأة ثم تهمس فى أذنها
مىتعالى لى فى الدار بتاعتى وانا أقولك كل حاجة.. مش قدامه يا عبيطةجيتام يحضن بجاد حضن مماثل وهو يهمس فى أذنه
جيتام (هامساً)ولو عرفتـنى كل حاجة هجوزك مى  بجاد (هامساً)طب عدى عليا بكرة فى الدار جيتام (هامساً)أتفقنامروة تنزل مى، بينما جيتام ينزل بجاد..
مروة (لـ بجاد)يالا بقى يا بجاد نكمل لعب الشوية اللى فاضلين مع زيتا عشان قربت أمشىجيتام (قائلاً لمى)وانا كمان يا مى قدامى نص ساعة وهمشىبجادطب ما نلعب كلنامىلا يا بجاد..أنا هلعب انا وأنت وريكس وزيتا، وجيتام هيروح يجيب لنا ساندوتشات كبدة إسكندرانى محصلتشبجادأنا برضه مروة بتجيب لى ساندوتشات كبدة إسكندرانى مالهاش حل..من واحد واقف على عربيةمروة تنظر له بغضب وتصيح فيه 
مروةبجادمى تقول لها بلماضة
مىأنتى لسه هتزعقيله.. يالا روحوا هاتلونا الساندوتشات مع بعض وبسرعة عشان جعانين مروة وجيتام ينظران لها بدهشة شديدة بينما تجذب مى بجاد وينطلق كلاهما مع زيتا وريكس دون أن تنتظر ردهما، فيقول جيتام ساخراً لمروة
جيتامأنتى كمان طلع ليكى ف الكبدة المعفنة؟.. يا بركاتك يا يوم اليتيم مروة تنظر للأرض مبتسمة فى خجل بينما يشير لها جيتام للأمام قائلاً
جيتامأتفضلى يا سينيوريتامروة تسير للأمام ثم يحذو جيتام حذوها ليذهبا إلى بتاع الكبدة
* * *
عند أحد عربيات الكبدة
زيزو صاحب عربة الكبدة يقف على العربة ويقوم بوضع الثوم، ثم يقوم بصب كيس الكبدة فى الصينية ثم يضع الفلفل الأخضر والملح والكمون ليخرج دخان كثيف ذو رائحة نفاذة..
الآن نرى جيتام ومروة وهما يسيران بفعل قوة الشم إذ يمد كل منهما أنفه نحو الرائحة، وما أن يراهما زيزو حتى يرفع حاجبيه بدهشة ثم يقول بترحاب شديد
زيزوالأستاذ جيتام والأستاذة مروة مع بعض؟.. ده إيه النور ده كلهجيتام يقف على العربة ويمد يده ليأخذ أحد الساندوتشات المعمولة ويقضم منه وهو يقول
جيتامأدينا 12 رغيف بسرعة يا زيزو عشان مستعجلينزيزو يقوم بتقليب الكبدة وهو يقول بود وحماسة
زيزوعنيامروة تفتح حقيبتها لتأخذ منها الفلوس فيمسك جيتام يدها ويقول بصرامة
جيتامأنتى بتعملى إيه؟مروة (بإصرار)هدفع حسابى انا وبجاد وإلا مش هناكلجيتام (مداعباً)ده بدل ما تعزمينامروة (بحسم)أعزمك أه لكن تعزمنى لأمروة تخرج نقودها وتقف بجوار زيزو وتمد يدها بالفلوس قائلة
مروة أمسك يا زيزو حسابكزيزو ينظر لجيتام نظرة ذات مغزى ونرى السخرية على ملامح جيتام بينما يقول زيزو بحسم
زيزو وفرى فلوسك يا أستاذة.. أنا لو كنت أعرف إنك تعرفى جيتام بيه من الأول.. مكنتش حاسبتك طول الفترة اللى فاتتمروة (بدهشة)ليه يعنى؟الآن نرى فتاة جميلة، ولكن جمال من النوع الشعبى وقد كحلت عينيها الواسعتين ولمت شعرها ضفيره، وأرتدت عباءة سوداء، وتحمل على كتفها صندوق به عشرات الأرغفة الفينو وتقترب فى خفة ودلال نحو عربة الكبدة فينظر لها زيزو بحب ويقول 
زيزوأول مرة شوفت فيها عواطف.. نسيت كل العك اللى عكيته ف حياتى.. وأفتكرت بس إن صورتها هى الصورة اللى ف بالى من سنين ومش لاقى ولا واحدة تشبهها فى الحقيقة عواطف وصلت لعربة الكبدة، لتضع صندوق الفينو على الأرض بجوار العربة ثم تقف بجوار زيزو لتأخذ الفينو من الصندوق وتضعه على العربة وتقوم بتقطيعه وفتحه، وتلقى نظرة خاطفة على زيزو الذى يتكلم وعلى وجهها إبتسامة واثقة وزيزو يتابع
زيزوحاولت أكلمها..أفهمها أنى دوبت فى التراب اللى بتمشى عليه من أول نظرة..لكن ماكانتش حاسة بيا..روحت اتقدمت لأبوها الحاج عبده بتاع الخضار الله يرحمه بس ماوافقتش.. عيطت بالدموع..دعيت إن ربنا ياخدنى عواطف تقوم بوضع الكبدة فى الساندوتشات وقد راقت لها كلمات زيزو ونرى فى عينيها نظرة رضا وإبتسامة سعيدة، بينما يقوم زيزو بمواصلة تقليب الكبدة ببطأ وهو ينظر لمروة ويتابع
زيزووف ليلة م الليالى اللى كانت فيها أبواب السما مفتوحة.. بعت لى ربنا أستاذ جيتام اللى حس بيا.. وفهم كل حاجة اول ما عدت عواطف من جنب العربية وشاف حالى أتلخبط إزاى بسببهاطفلين صغيران يركضان نحو العربة ويمسكان بعباءة عواطف التى تنظر لهما بحب وحنان، فيلتفت زيزو إليهم ويضع يده على كتف عواطف بحب وسعادة وينظر للطفلين بحنان ثم ينظر لمروة ويتابع
زيزووآدينا النهاردة معانا عبد الرحمن وأحمد.. عقبالك يا ربمروة تنظر لجيتام بتأثر بينما يبتسم جيتام ويمعن النظر إلى عينيها، فتنفض رأسها لتفيق من التأثير الذى وقعت فيه وهى تقول لجيتام بتلعثم
مروة يعنى حضرتك بتاخد كبدة ببلاش حق ما وفقت بين قلبين ف الحلالزيزو يترك كتف عواطف وينظر لمروة غاضباً بينما تقوم عواطف بلف الساندوتشات وهو يقول
زيزوجيتام بيه هو اللى جاب لى العربية دى بعد ما البلدية خدت عربيتى القديمة.. ودفع لى مهر عواطف اللى طلبه أبوها وماكانش معايا.. وبعد الجواز.. عرض عليا أشتغل عنده فى المحل بتاعه.. بس أنا قولت له أنى مش بعرف أشتغل عند حد.. وحلفت يمين طلاق إنه ما يدفع عندى مليم واحد ف ساندوتشاتى طول مانا عايش وحتى بعد ما أموت كمان مروة تنظر لجيتام بخجل وتأثر بينما لازال هو ينظر لعينيها بإبتسامة واثقة، وتمد عواطف يدها بكيس به الساندوتشات نحو مروة قائلة
عواطفالساندوتشات يا أستاذةمروة لازالت تنظر لجيتام بخجل وتأثر، بينما لازال هو ينظر لها بنفس إبتسامته الواثقة التى تركز على عينيها مباشرة
* * *
فى أحد الحدائق الخضراء
جيتام يأكل آخر قضمة فى ساندوتشه، وكذا مروة، بينما يأكل بجاد ومى ببطأ وحولهما الكلب والقطة، وقد مالت الشمس للمغيب فينهض جيتام ويقول وهو ينظر لساعته
 جيتاميالا بقى أنا لازم استأذن.. الحفلة بدأت بقالها ساعة مروة تنظر لساعتها بصدمة فتكتشف أن الوقت أزف وقد تأخرت عن الحفل فتنهض مخضوضة وتقول بصدمة
مروةيا نهار أبيض..ده أنا راكنة عربيتى عند الدار.. مش هلحق أروح آخدها وأرجع ع القناةجيتام (ساخراً)وماله يا سينيوريتا.. مانا قالب عربيتى تاكس بعد الضهر مروة (تنظر له بخجل)لا كده هبقى Over.. مش كفاية وصلتنى لبتاع الكبدةجيتام (ساخراً)لا مانا هحاسبك ما تقلقيش.. عم عشم مات والمعلم محبوس مابيبعتش فلوسمروة (تبتسم وتتابع فى دلال)حيث كده بقى هترجعنى بعد الحفلة للدار عشان آخد عربيتىمى وبجاد ينظران لبعضهما نظرة ذات مغزى ويبتسمان
* * *
سيارة جيتام
مروة تركب سيارة جيتام وتغلق الباب، وما أن يهم جيتام بتشغيل السيارة حتى تطل على مروة من النافذة المجاورة لها مندوبة مبيعات جميلة الشكل.. محجبة..ترتدى ملابس محترمة ومتواضعة فى الوقت نفسه.. تحمل حقيبة على كتفها، بينما تحمل فى يديها زجاجات عطور، وفواحات للسيارات، وتقول بلهجة من يحفظ معلومات ويرصها سريعاً فى أقل وقت
المندوبةمساء الخير يا فندم.. معانا لحضرتك ... مروة (مقاطعة)لا ميرسى مش عايزةالفتاة تواصل الكلام وكأنها لم تسمع
المندوبةفيه معانا فواحة عربية أصلى سعرها فى المحلات 15 جنيه بنبيعها بـ 10 جنيه وكمان معاها فواحة تانية هديةمروة (بضيق)لا ميرسىالمندوبةفى كمان علبة مكياج أصلى..مروة (تقاطعها بعصبية)كفاية بقى..أنتى ما بتزهقيش؟..مش هشترى حاجةجيتام (مناديا على الفتاة)تعالى يا آنسةالفتاة تذهب إليه وتطل عليه من نافذته فيخرج 20 جنيه يعطيها لها قائلاً فى لهجة مرحة
جيتاممعايا ليكى عرض أحسن.. الفواحة اللى بـ 10 جنيه هاخدها بـ 20 جنيه ومش عايز معاها الهديةالفتاة تنظر له بدهشة وتشكك فيتابع قائلاً
جيتامخدى الفلوس وهاتى الفواحة عشان متأخر..متخافيش مش هطلب حاجة تانىالفتاة تعطيه الفواحة وتأخذ الفلوس فيقول لها ساخراً
جيتامعشان تعرفى إن فيه زباين كمان أصلىالفتاة تضحك وتقول بسعادة حقيقية وتأثر
المندوبةربنا يبارك لكالمندوبة تنصرف بينما يلتفت جيتام لمروة التى تتابع الموقف بدهشة ويقول لها
جيتاممش عشان هى بنت غلبانة وعايزة تاكل عيش بالحلال نتعصب عليها..الله اعلم بظروفهامروة (بخجل)أصل فيه منهم نصابينجيتام لو كان ليها ف الحرام كانت قلعت الإيشارب ولبست بنطلون محزق ووقفت هنا برضه ف نفس المكان.. وساعتها كل زباينها كانوا هيدفعوا ورقة بمية أقل واجب.. ومش بعيد بالدولارجيتام يدير السيارة ويتحرك بينما مروة تنظر له بإعجاب
* * *
منزل جيتام وشريف 
تقطيع بين منزل جيتام وشريف – منزل مروة – إحدى قاعات الفنادق الكبرى – منزل جيرمين

في منزله يجلس شريف أمام شاشة تلفاز الـ LCD يعمل فى الريسبشن ويتابع من خلاله حفل إحتفالية القناة، إذ نرى على الشاشة جيتام وهو يجلس بجوار مروة على مقعدين متجاورين وفى عينيهما السعادة، بينما يغني عمرو دياب على المسرح أغنية "أنا جرالي إيه" وسط عرض استعراضى تتخلله إضاءات ليزر، و Fire works  مبهرة.
ومن جديد تتلاقى نظرات مروة وجيتام على صوت عمرو دياب وهو يخلب الألباب بصوته الدافيء قائلا:
مرة واحدة أنا لقيت حواليا نور ملى حياتي.. اتوهمت بيه نسيت.. كل اللي عدى في حياتي.. أنا جرالي إيه؟ جرالي إيه؟ الدنيا مالها احلوت ليه؟
بينما تلمع الدموع في عيني شريف وهو يشعر أن ما يراه على الشاشة بمثابة حكم بالإعدام على قلبه الضعيف الذي لا يحتمل
وبعد انتهاء الأغنية، تنتهي معها فقرة الهضبة، لتسطع الأضواء من جديد، قبل أن يقف سمير رئيس القناة فى منتصف خشبة المسرح بين منصتين عموديتين فى كل منهما ميكروفون، بينما يمسك سمير ميكروفون ثالث مستقل ويقول بنبرة واثقة وبنظرته الثعلبية المميزة
سميرودلوقت بعد ما سمعنا كلمة المذيعين والمذيعات اللى تشرفت القناة بوجودهم فيها.. جه الدور على آخر مذيع ومذيعة أنضموا للقناة مؤخراً.. جيتام الديب ومروة نور الدين أتفضلواجيتام ومروة يتبادلان إبتسامة خاطفة ثم ينهضان ويتقدمان نحو المسرح، قبل أن يصعداه ويسلمان على سمير الذى ينتقل ليقف على جانب المسرح، بينما يقف جيتام على المنصة العمودية الموجودة على اليمين ويمسك الميكروفون، وكذا تفعل مروة التى تقف على المنصة الأخرى الموجودة على اليسار وتمسك المايك
مروة تنظر لجيتام وعلى وجهها إبتسامة خجولة وتشير له ان يبدأ الكلام، فيبادل ابتسامتها بابتسامة خجولة مماثلة ويشير لها أن تبدأ هى الكلام، ويظلا على هذا الوضع فيعطى سمير ظهره للجمهور حتى لا يشاهدوا ملامح وجهه، وينظر لجيتام ومروة شظراً بنظرة غاضبة ويجز على أسنانه ويرفع حاجبيه ليحثهما على الكلام فيضطر جيتام أن يبدأ الكلام ويمسك المايك وينظر للجمهور بتطلع ورهبة 
وفي منزله، ينظر شريف لشاشة التلفاز بغضب وغيظ ويتابع كلام جيتام الذى يقول
جيتاممساء الخير عليكم جميعا..بإختصار ومن غير مقدمات كلنا مؤمنين إننا كبشر بنتعرض لأنواع كتيرة من الوجع والألم.. ومؤمنين أيضاً إن أصعب وأقوى الأنواع دى.. هو وجع القلوب..التأثر يتضح أكثر على وجه شريف وتلتمع عينيه بالدموع مع الكلمة الأخيرة
أما في المسرح، نرى مروة تنظر لجيتام باهتمام وهو يتابع
جيتاملكن الإنسان الذكى لما بيتوجع ف قلبه.. بيحول الوجع ده لرصيد يشترى بيه الفرحة والسعادة.. ويحمى بيه نفسه من أى وجع جديد.. أنا بالنسبة لى الحمد لله أتوجعت كتير أوى .. (بتأثر أكبر) أوى.. من أول ما أتعلمت يعنى إيه حب وانا بتوجع..مش بس فى فترة الجامعة ولا حتى ف مرحلة المراهقة، لأ.. أنا اتوجعت من قبل كده بكتيرالدموع تلمع فى عيني مروة وهى تهز رأسها بتأثر وقد جاء الكلام على الجرح
الآن نحن فى منزل مروة إذ تتابع والدتها فى التلفاز كلام جيتام باهتمام، وترى الدموع تبدأ فى اللمعان بعينيه وهو يتابع
ص.جيتامف ليلة م الليالى.. وأنا طفل ف KG2 مش جاى له نوم مع إن الوقت أتأخر.. قومت من على سريرى وحاولت ألعب بلعبى من غير ما حد يحس .. وساعتها سمعت أمى بتقول لأبويا ف أوضتهم.. أنا حلم حياتى إننا نعيش سوا ونموت سواالآن أنتقلنا إلى المسرح حيث نشاهد جيتام عن قرب وهو يتابع بعينين لامعتين
جيتامضحك أبويا وقال لها نعيش سوا دى مقدور عليها..لكن نموت سوا فده معناه إننا هنموت موتة بشعة.. اتخضت أمى وسألته بخوف.. أشمعنى؟.. قال لها بنبرة حكيمة.. إن البشر ما بيموتوش موتة جماعية غير فى كوارث بتقبض أرواحهم مع بعض..لكن مابيحصلش إنهم يموتوا موتة طبيعية ف وقت واحد.. وبعدين إحنا لو أتمنينا إننا نموت مع بعض هنبقى ف منتهى الأنانية..لأننا هنسيب عيالنا لوحدهموفي غرفتها الفخمة، نرى (جيرمين) وهى تتابع كلام جيتام فى التلفاز وعلى وجهها التأثر، وفى عينيها الدموع اللامعة وجيتام يتابع
	جيتام	سرحت أمى ف كلامه وبعدين قالت له.. يبقى أنا اللى أموت الأول..عشان أنت لو سبقت.. مش هقدر أتحمل.. وكأن أبواب السما كانت مفتوحة وأتـقـفلت بعد آخر حرف نطقته امى.. صحيت الصبح ودخلت عليهم.. لقيت أبويا عينه مرغرغة بالدموع وهو حاضنها قدام شباك الأوضة المفتوح.. وأمى على وشها ابتسامة باهتة وهى بتقول له بصوت ضعيف.. بص السما صافية إزاى؟.. تحس إنك لو دققت النظر هتشوف ربنا وهو واقف بيبص علينا من وراها.. وبص أبويا معاها مطرح ما بتبص.. وطولوا فى النظر..ولما رجع بعينه لوشها عشان يتطمن عليها.. كانت عنيها فعلاً شايفة ربنا.. ووفى أبويا بوعده وفضل عايش على ذكراها.. وعلمونى هما الأتنين يعنى إيه حب.. ومن يوميها وأنا بدور عليه.. ورغم كل اللى شوفته من ألم ووجع ف رحلة البحث عنه.. هفضل طول عمرى متأكد.. إن الحب أجمل شىء فى الدنيا   الدموع تنزل ساخنة من عين جيتام دون أن يدرى بينما يصفق له الجمهور بشدة 
وفي منزله، تنهمر الدموع من عيني شريف أمام التلفاز وتقترن بدموع جيتام..
وعلى المسرح، ينظر سمير إلى مروة بتأثر ويشير لها أن تبدأ بالكلام فتهز يدها بما معناه (لا) وهى غير قادرة على الكلام وقد التمعت عينيها بالدموع، فينظر لها شظراً ويجز على أسنانه ليحثها على الكلام
عدنا إلى منزل شريف الذى يتابع الموقف بحزن عميق وجرح شديد وهو يرى دموع مروة وقد أفلتت على الشاشة وبدأت فى الإنهمار من عينيها فتدير وجهها بعيداً عن الكاميرات وتدفن وجهها بين راحتى يدها وهى تصرخ
ص.مروةأبعد الكاميرا عنى يا أستاذ سمير أرجوك.. مش عايزة حد يشوفنى وانا بعيط.. مش عايزة حد يشوف دموعي أرجوك- ذهبنا الآن إلى منزل والدتها التى تتابع الموقف بدموع ساخنة حتى أنها تمسك الريموت كنترول وتصوبه نحو التلفاز لتغلقه، في نفس اللحظة التي يلقي فيها شريف الريموت كنترول بعيداً ونحن نرى التلفاز مغلقاً قبل أن يضم ركبتيه إلى صدره ويضع عليهما جبهته ويبكى فى حرقة شديدة
* * *
أمام البرج الذي يقيم فيه جيتام وشريف 
جيتام يركن سيارته أمام البرج الذى يقيم فيه، ويرى أحدهم ينام على المصطبة الموجودة عند باب البرج وقد وضع رأسه التى يغطيها آيس كاب بين ركبتيه بحيث لا نعرف من هو.
جيتام يغادر سيارته ويصعد سلالم المدخل بخطوات منهكة حزينة فيرفع الرجل رأسه ويتطلع إلى وجه جيتام بعينين محمرتين.. إنه عم فكرى الذى يقول بصوت ضعيف واهن
فكرىإيه التأخير ده كله يابنى.. أنت مخلص الحفلة بقالك 3 ساعاتجيتام (بدهشة)وأنت عرفت منين؟فكرىشوفتك ف التيلفزيون.. وأول ما الحفلة خلصت نزلت هنا استنيتك عشان عايزكجيتام يتركه ويدخل من باب العمارة وهو يقول بضيق  
جيتامبعدين يا عم فكرى..مش وقت كلام دلوقت خالصالآن نرى وجه جيتام الحزين يدخل البوابة لكننا نسمع صوت عم فكرى يتردد من خلف جيتام بنبرة حزينة
فكرىبتحبكجيتام يتجمد فى مكانه من الصدمة ثم يستدير ببطأ وبطريقة ألية نحو عم فكرى الذى يتابع
فكرىلكن مش هتبقى ليك
جيتام يقترب من فكرى ثم يجلس على المصطبة ويقول بقلق ولهفة

جيتامهى مين دى اللى بتحبنى؟.. وليه مش هتبقى ليا؟فكرى يتطلع إلى عينيه وينظر لها بقوة وتركيز وهو يضغط على حروفه
فكرىإنت فاهم قصدى كويسجيتام ينهج وقد شعر بالرهبة والخوف، ويتطلع إلى عينى عم فكرى الذى يتابع
فكرىكل حاجة كانت باينة زى الشمس.. بس اللى إنت ماتعرفوش.. إنها تخص واحد تانى مش هيسمح لك بكده أبداً لحد آخر يوم ف عمره.. عشان إنت بالذات من وجهة نظره ما تنفعهاشجيتام تتسع عينيه ويقول بقلق وتوتر لا مثيل له
جيتامهو مين ده؟فكرى (رافعاً رأسه بخيلاء)أناجيتام (بدهشة)إنت؟فكرىأيوة أنا.. كنت فاكرنى نايم على ودانى؟.. دى ديلها وقف عليك أول ما شافتك فى التليفزيون يا أستاذجيتام (بدهشة)هى مين دى؟فكرى (بصرامة وتحدى)رينى قطتى الأنتيم.. مش هسمح لحد ياخدها منى أبداً..أنت فاهم؟فكرى ينهض من على المصطبة ويترك جيتام الذى ينظر له بدهشة، ويدخل من باب العمارة ثم يستدير ملوحاً بسبابته فى صرامة
فكرى أنا بحذرك.. وقد أذعر من أعورفكرى يستدير ويدخل من باب العمارة بخيلاء بينما ينظر له جيتام بدهشة قبل أن يبتسم بحزن
* * *
شقة جيتام وشريف 
جيتام يدخل المنزل حيث الريسبشن المظلم، فيشعل الإضاءة الخافتة، ويدخل بخطوات بطيئة حزينة حتى يسمع صوت شريف الصارم من خلفه
شريف أستنى عندكجيتام يلتفت له فيجده جالساً على الكنبة فى هيئة مزرية حيث تملأ الدموع وجهه، وشعره منكوش، بينما يحضن ركبتيه المضمومتين إلى صدره، فيشعر جيتام بالدهشة ويقول فى حيرة
جيتام إيه ده؟ اللى عمل فيك كده.. أومك هتتجوز تانى ولا إيه؟شريف ينهض ويتجه نحوه مترنحاً ثم يقول فى حزن
شريف بتحبها..مش كده؟جيتام يشعر بالقلق فيتساءل بسخرية ليهرب من السؤال
جيتام أومك؟شريف (بصرامة)أنت فاهم قصدى كويس.. وهى كمان بتحبك.. لكن مش هتبقى ليكجيتام (بلهجة مراوغة)طبعاً مش هتبقى ليا..عم فكرى حلف إن رينى هتفضل طول عمرها ملكه حتى لو ديلها وقف عليا كل ما تشوفنىالدموع تلمع فى عين شريف قبل أن تنزل دمعة ساخنة وهو يقول بنبرة صوت تسلل إليها الضعف ويجاهد ليخفى هذا الضعف
شريف أنا بتكلم عن مروة يا جيتام.. زميلتى وزميلتكجيتام (بدهشة)زميلتك؟شريفطول عمرى بسمع إن التاريخ بيعيد نفسه..لكن محستش بالجملة دى قد النهاردة..للمرة التانية انا وأنت نحب نفس الإنسانة..وللمرة التانية أكون انا اللى حبيت الأول وأنت واخد الموضوع هزار ويقلب معاك بجدجيتام (مصدوماً)أوعى تقول لى للمرة التانية كمان حاولت تضرب أسافين فيا من ورايا وأتقلبت عليكالدموع تنهمر أكثر من عين شريف وقد ظهر الضعف والتخاذل فى نبرة صوته وهو يواصل
شريفكل اللى أقدر أقولهولك إنها ممكن تضيع منا للمرة التانية وتروح لواحد غريب .. أنا بحذرك من أولها عشان مانبنيش أنا وأنت صداقتنا من أول وجديد على حب مهزوم زى المرة اللى فاتتجيتام (بغضب)أنت اللى طول عمرك مش دوغرى.. لما أنت حبيتها قبل منى وشوفتنى بتسلى ليه ماحاولتش تلحق الموضوع قبل ما يتطورشريف (بخجل)استعيبت نفسى اواجهك على موضوع مش فى دماغك.. واتكسفت نشد مع بعض عشان خاطر بنت.. أتارينى بعيد الماضى اللى كنت فاكر نفسى بهرب منهجيتامالمرة اللى فاتت عملت كده وإحنا مش صحاب..لكن المرة دى حق الصداقة كان يلزمك إنك تصارحنىشريف خوفت الكلام فى الموضوع ده يقربكم من بعض..قولت مادام هى كده كده مش ف دماغك يبقى من حقى أبعد بينكم أكتر عشان أقرب أنا.. كان كل همى أحذرها منك ومن ألاعيبك.. وانا شايف الموضوع بالنسبة لك مجرد رهان لا راح ولا جه.. لكن بالنسبة لى كان حيا أو موت.. (يصمت قليلا ويتابع بدموع ساخنة أكثر) مش عارف ليه طول عمري بلاقي الناس الصح في الوقت الغلطجيتام (بتأثر)عشان إنت ياما ضيعت الوقت الصح مع الناس الغلطيقترب منه شريف ويمسك يديه ويقول بتضرع
شريف جيتام.. لو الموضوع بالنسبة لك لسه ف أوله.. أبوس إيدك تشيله من دماغك وتدينى فرصتى مع الإنسانة الوحيدة اللى قلبى اختارهاجيتام (بحيرة)ولو الموضوع دخل خلاص فى الجد ومش هقدر؟شريف (بحيرة مماثلة)يبقى مفيش قدامنا غير إن كل واحد يحاول..بس فكر ولو للحظة واحدة.. إن التاريخ فعلاً ممكن يعيد نفسه للنهاية.. وتضيع منا إحنا الأتنينجيتام ينظر لشريف بحيرة وتأثر
* * *
مكتب شريف ومروة فى الجامعة
مروة تجلس على مكتبها تتطلع إلى جهاز اللاب توب المفتوح أمامها فى شرود، ونرى فى عينيها حيرة شديدة تنم عن تفكير وتضارب شديد فى أعماقها..
شريف يدخل المكتب بخطوات بطيئة تدل أنه يشعر بالقلق والخوف داخله.. نظراته مصوبة عليها.. يقترب منها فى توتر وتحفز بينما هى لا تشعر به..يميل نحوها ليصبح وجهه فى مواجهة وجهها قائلاً بإبتسامة مرتبكة
شريف صباح الخير يا مروةمروة تظل على نظرتها الحائرة وتطلعها إلى اللاب توب، لتجيبه دون أن تنظر إليه
مروة صباح النورشريف يجذب مقعد ويضعه إلى جوارها ثم يجلس علي اليسار وهو يقول لها فى ترقب
شريف إيه مالك؟مروة تنظر إليه بصرامة وتحفز وتطيل النظرة وكأنها تسبر أغوراه وتغوص فى أعماقه، ثم تعود للتطلع إلى اللاب توب بنفس الحيرة وهى تقول بلهجة خافتة
مروة مشكلة كده بحاول ألاقى لها حلشريفطب ما تحكيهالى يمكن أقدر أساعدكتلتفت إليه وترمقه بنفس النظرة وتطيل النظرة نوعاً ما، ثم تقول وهى تضغط على حروف كلماتها
مروة تفتكر لما احتجت مساعدتك قبل كده وصلت لحل؟شريف ينظر إلى عينيها نظرة مباشرة بها مزيج من التحدى والقلق قبل أن يقول
شريفلو كل مشكلة بتتحل بمجرد ما اللى حوالينا يساعدونا بأراءهم ماكانش حد غلب..الجزء الأصعب فى الحل إننا نقدر ننفذ الكلام اللى بيتقال لنامروة (بلهجة ذات مغزى)ده لو اللى بيتقال لنا نصيحة كاملة..مفيهاش حاجة ناقصة شريف (بحدة)وانا هقول لك حاجة ناقصة ليه؟ كل اللى حبيتى تعرفيه انا قولتهمروة (بتحدى)لأ مش كله.. أنت ماعرفتنيش إنه بيكفل طفل يتيم.. ولا إنه بيساعد الغلابة..ولا إن والدته توفت وباباه رباه هو واخته قبل ما يسافر معاها دبى بعد ما أتجوزتشريف يصمت وهو يتطلع إلى عينيها بضعف وقد شعر بالخوف قبل أن ترتعش خلجاته ويقول
شريف لاحظى إنك قولتى لى أنا عايزة أعرف كل كلمة قالها عنى..مش كل كلمة عن حياته اللى كنتى مبينة إنها ماتهمكيشمروة تباغت بإجابته وتشعر بالحرج فتنظر له بعينين زائغتين وهى لا تعرف ماذا تقول قبل أن نسمع صوت جيتام من خارج الكادر وهو يقول بمرح
ص. جيتام هتفضل طول عمرك خايب ف تعبيرك عن مشاعركشريف ومروة ينتفضان بمجرد سماع صوت جيتام ويلتفت كلاهما إلى مصدر الصوت فيجدا جيتام واقفاً على عتبة باب المكتب وعلى وجهه إبتسامة مرحة قبل أن يدخل ويتقدم نحوهما بثقة ومرح ثم يقول بمجرد أن يصبح أمامهما
جيتام قولها يا أخى إنك معجب بيها وريحنا.. فلـقـتـنا ليل نهار بسيرتها اللى ماوراكش غيرهاشريف ومروة ينظران له بذهول، ثم يخرج شريف عن ذهوله ويقول بلهجة غاضبة محاولاً أن يسيطر على الموقف  
شريف جيتام.. إيه اللى أنت بتقوله ده؟.. أنت إيه اللى جابك أصلاً؟!جيتام (بثقة)مش أنت قولت لى إمبارح انا هقول لها بكرة أنى بحبها وهيحصل لى حاجة لو طلعت ما بتحبنيش..أنا جاى انقذك عشان كان قلبى حاسس إنك هتقف تتنح زى ما أنا شايفك دلوقت..صاحبك بقى وأدرى واحد بيكمروة تنظر لجيتام بذهول غير مصدقة عينيها ولا أذنيها، وتلتمع الدموع فى عينيها وهى تقول
مروة (بغضب)وماحطيتلوش خطة ليه بالمرة عشان يوقعنى ف هواه؟ ما أنت أتحدتنى قبل كده ع الهوا ومش بعيدة عليكجيتام يبتسم وينظر إلى عينيها نظرة لا مبالاة ويقول ساخراً 
جيتام الكلام ده كان قبل ما نبقى زمايل وصحاب..لكن دلوقت ليكى عليا حق الصحوبية..هو الصاحب ليه عند صاحبه إيه؟مروة لا تجيب وترمقه بنظرة طويلة وكأن عينيها تسأله فى إستنكار (أنت بتتكلم جد؟)، لكن شريف يقطع نظرتها وصمتها وقد أكسبه الموقف جرأة وثقة فيقول وهو يتطلع إلى عينيها بحب وحنان
شريف أنا فعلاً بحبك يا مروة.. ووالله العظيم هيحصل لى حاجة لو قولتى لأ؟.. أينعم ماكنتش أحب أقولهالك بالطريقة دى بس يمكن فعلاً جيتام لو ماكانش جه مكنتش هقدر أقولها.. أنتى مش متخيلة رفضك للموضوع ده ممكن يعمل فيا إيهمروة تنظر لشريف بحيرة وصدمة، ثم تتطلع إلى جيتام وشريف وتنقل نظرها بينهما قبل أن تنصرف لنرى الصدمة على وجهها وهى تغادر المكتب بينما نرى خلفها جيتام وشريف قبل أن يقول جيتام ساخراً وهى على عتبة باب المكتب
جيتام عليكى واحدالفرحة الشديدة ترتسم على وجه مروة وتستدير إليه بسعادة فيتابع ساخراً
جيتام لاب توب كنتى ناسياهفترمقه بنظرة فيها غضب الدنيا كله ثم تنصرف غاضبة دون ان تأخذ اللاب توب، فينظر شريف لجيتام بتوتر وحيرة فيلكزه جيتام فى كتفه ويدفعه للأمام صائحاً فيه بحماس
جيتام وراها يا مغفل..أنت لسه هتبص لىشريف ينصرف مسرعاً خلف مروة، وما أن يختفى من المكتب حتى ترتسم إبتسامة حزينة على وجه جيتام ثم يجلس على مكتب مروة وينظر إلى اللاب توب ويقول له ساخراً
جيتام شوفت يا عم البنى أدمين بيعملوا إيه ف بعض؟ عموماً آدينى عملت اللى عليانسمع صوت معدنى يقول
الصوت المعدنى Stupidجيتام ينظر للاب توب بدهشة ويلكزه فى غضب قائلاً 
جيتام أحترم نفسكالصوت يتكرر من جديد
		الصوت المعدنى Stupidجيتام يغلق مفصل الجهاز فى عنف مردداً فى غيظ
جيتام أخرسالصوت يتكرر من جديد
		الصوت المعدنى Stupidجيتام يصرخ بغيظ وهو يفصل البطارية من الجهاز فينطفىء تماماً، ورغم ذلك نسمع الصوت المعدنى
		الصوت المعدنى Stupidجيتام يرفع اللاب توب ويهم بكسره لكنه يشعر بإهتزازة قوية فى جيبه فيخرج الموبايل ليكتشف أنه هو الذى يردد ذلك الصوت، وقد ظهر اسم شريف على الشاشة، حيث خصص له جيتام هذه الرنة، ليتمتم جيتام ساخرا 
جيتامهو أنت؟ثم يضغط زر الرد قائلا
جيتاممش تقول إن  انت اللى Stupid.. اللاب توب كان هيروح فيهافيتساءل شريف بعصبية
ص.شريفأنت غبى يالا؟جيتاملا Stupidص.شريفطب أنزل بسرعة عشان عايزكجيتام يغلق الموبايل ويضعه فى جيبه ثم ينظر للاب توب قائلاً فى إعتذار وأسف
جيتامشات داون بقى.. مانجيلكش ف تنزيل ويندوزجيتام يغادر المكتب ومن خلفه اللاب توب لكننا نسمع مرة أخرى الصوت المعدنى
		الصوت المعدنى Stupidجيتام يلتفت خلفه فى دهشة
* * *
فى سيارة شريف
شريف يقود بعصبية وتوتر بينما يقول جيتام الذى يجلس إلى جواره
جيتامطب يا عم قلقان ليه؟شريف (بعصبية)عشان مفيش ولا مرة بنت قالت لى هفكر وأرد عليك غير وكان الرد خلينا أصحاب.. بكرة تلاقى الأحسن منىجيتام يرفع ذقنه للأمام مبتسماً بثقة وقد أصدر صوت من فمه بما معناه (لأ) ثم يقول بنفس إبتسامته الواثقة
جيتامالمرة دى غير كل مرةشريف (عاقداً حاجبيه بتوتر وعصبية)ليه يعنى؟جيتام (بثقة)عشان المرة دى أنا معاك ومش هسيبكشريف ينظر له بتشكك وريبة حتى أنه ينسى أمر القيادة تماماً 
* * *
منزل مروة
مروة تدخل منزلها بخطوات مسرعة بحثاً عن والدتها وفى عينيها الدموع.. تسرع الخطى وتقول بلهجة ملتاعة
مروةماما.. مامامروة لا تجد رداً فتتجه نحو غرفة نوم والدتها وقد تلألأت الدموع أكثر فى عينيها وتضع يدها على مقبض الباب وتفتح بعنف ولوعة وهى تقول بصوت أقترب من البكاء 
مروةماما	ما أن تفتح الباب حتى تجد شقيقها حسام فى حضن والدتها يبكى بنحيب شديد بينما تمسح الأم على شعره وهى تقول بصوت باكى
منىماتخافش يا أبنى..كل مشكلة وليها حل إن شاء اللهمروة تتسمر فى مكانها وتبتلع أحزانها وألامها وهى تسأل بدهشة وقلق بينما لازالت الدموع تتلألأ فى عينيها
مروةفى إيه؟حسام لازال دافناً وجهه فى حضن أمه بينما تلتفت لها الأم بدموع باكية وتقول بصوت حزين متهدج
منىشركة أخوكى سرحت 75 شاب بسبب الأزمة المالية ففسخ خطوبتهمروة تتأمل المشهد وتنزل دموعها الساخنة على وجنتيها بينما يردد أخوها الذى يبكى فى حضن أمه وكأنه لا يريد أن يرى احد دموعه
حسامطول عمرى كده..ماليش حظ فى الشغل ولا الحبالدموع تنهمر أكثر من عينى مروة، وقد جاءت الكلمات على الجرح وهى تردد
مروةربنا مش هيسيبنا.. أكيد رحمته اكبر من كده بكتيرثم تنظر لأعلى وكأنها تناجى الله قائلة فى حرقة ولوعة
مروةيا ربثم تدارى وجهها وتنصرف بينما لازالت الأم تمسح بشعر أبنها غير شاعرة بما تعانى منه مروة
* * *
حجرة نوم مروة
مروة تدخل غرفتها مسرعة، ثم تغلق بابها بالقفل الداخلى حتى لا يدخل عليها أحد، ثم ترتمى على سريرها وتبكى فى حرقة شديدة ولوع وقد دفنت وجهها فى الوسادة، بينما نسمع صوت حنجرتها المنحورة من فرط التأثر والبكاء
* * *
داخل مكتب جيتام فى كافيه "Emotions"
جيتام يدخل مكتبه المظلم ويضىء إضاءته ثم يتطلع إليه، وإلى ترابيزة مايكروسوفت حساسة اللمس وترتسم على وجهه إبتسامة حزينة، قبل أن يتجه إلى مكتبه ويجلس عليه ثم يضىء شاشة الكمبيوتر المعد سلفاً على وضع الـ Sleep ثم يحرك الماوس ويجعل الجهاز يعمل على وضعه الطبيعى، وينظر إلى شاشته فيجد شريف أون لاين على برنامج الـ Skype، باسم "شريف" فيضحك ساخراً وهو يحدث نفسه قائلاً 
جيتاموأنت من أمتى بتشغل الـ Skype يا سفاح النساء؟ثم يلبس جيتام سماعة الهيدفون ويضغط بالماوس على أيقونة الإتصال فنسمع صوت جرس الإتصال بين برنامجى الماسنجر ثم نسمع صوت غريب عن شريف يقوم بالرد 
الصوت الغريبأيوة مين؟جيتامإيه يا أبنى أنت مش عارف الأكونت بتاعي ولا إيه؟الصوت الغريبمش واخد بالىجيتامأنا جيتام يا دونجوان عصركالصوت الغريب (بدهشة)جيتام مين؟جيتام (غاضباً)هو انت شريف ولا هاكر أبن كلب واخد آكونتهص.شريف (ضاحكاً)ياض انا شريف بس بشتغلكجيتام (ضاحكاً)أه مانا عارف بس قولت فرصة أشتمكص. شريفبيعجبنى فيك إحترامكجيتامبتعمل إيه أونلاين يا صايع؟ص. شريفأبداً كنت داخل أقرى الجرايد ع النتجيتامما أنت طول عمرك بتخش تقراها من غير ما تفتح الـ Skype.. مروة أون لاين؟ص. شريف (بدهشة)آه عرفت منين؟جيتام (ساخراً)يا أم ذكاءك.. كانت محتاجة أصلها نباهة وتفكير عشان أفهمص. شريف (بشك)هى أون لاين عندك؟جيتام أنا مامعيش الآكونت بتاعها أصلاً..خد بالك ما تتكلمش معاها ف أى حاجة وخليك هادى وعلى طبيعتك ويستحسن ما تطولش ف الكلامص. شريف (بشك)أومال أنت كنت داخل تعمل إيه ع النت؟جيتامأنت مالك بتسأل كده كأنك ماتعرفش إنى عندى جروب ع الفيس بوك بتابع من عليه الميمبرز وجمهور البرنامجص. شريف طب أدخل بقى بالمرة وشوف اللى حصل فى البورصة.. بيقولك معظم الأسهم اتطربقت وبقت فى الأرضجيتامآه مانا عارف وتلات تربع فلوسى راحت الحمد لله..خليك انت بس فى اللى بتعملهص. شريف خلاص ماشى.. أنا هسيبك بقى عشان ورايا شوية حاجات اعملها.. مش عايز حاجة قبل ما أمشى؟  جيتام يعقد حاجبيه وهو يقول بضيق
جيتامهعوز إيه من ع النت يعنى؟.. أتنين كيلو لبن؟.. سلام  حسين يدخل حاملاً فنجان الأسبريسو قائلاً فى إحترام
حسينأحسن أسبريسو مخصوص عاملهالك بنفسى يا أستاذنا  حسين يضع الكوب أمام جيتام الذى يخلع الهيدفون، ثم يقف حسين متطلعاً إلي جيتام بإبتسامة بلهاء 
حسينعندى ليك مفاجأة جامدة آخر حاجةجيتام (ضاحكاً بسخرية)الله عليك..قول.. ما الأخبار السعيدة اللى زى وشك ما بتجيش غير بالجملةحسين (بفرحة، إذ لم ينتبه لسخرية جيتام)هو فيه اخبار سعيدة تانية يا باشا وصلتك النهاردة؟جيتام (ساخراً)اه بس مش هقدر أقول لك عشان الحسدحسين (ضاحكاً ببلاهة)طب ربنا يزيد ويبارك.. (بحماس شديد) والحمد لله جالنا واحد بيعمل ساندوتشات كبدة إسكندرانى هيشتغل عندنا.. شوفت بقى الحظ؟ جيتام (ساخراً)ياما أنت كريم يا رب..مش تقول يا راجل..أهو انا كده كل مشاكلى أتحلتحسين (ضاحكاً ببلاهة)مش قولت لك؟.. وكمان واقف برة مستنى الإنترفيو عشان تتأكد إنه كبدهانجى مالوش مثيلجيتام (بحماس ساخر)وكمان كبدهانجى ؟.. ده كده بقى لازم تخليه يدخل بسرعة.حسين يلتفت نحو الباب ويصيح بسعادة وحماس
حسين أدخل وبان عليك الأمان جيتام (ساخرا)وكمان جن بعد الضهر..ده كتير عليا يا حسينحسين أصبر يا باشا.. أنت لسه شوفت حاجةيدخل الشاب وقد أوقف شعره بطريقة الإسبايكى رغم هيئته الصعيدية فينظر له جيتام ساخراً 
جيتام إيه يا عم الشعر الجامد ده..حاطط عليه فياجرا ولا إيه؟الشاب ده جيل يا باشاجيتام (ساخراً)روش..الشابخدامك سيد شمعة يا باشاجيتام (ساخراً)شمعة؟ وأنت أيه اللى جابك النهاردة..أنت معادك تيجى ف أعياد الميلاد بسسيدتحت أمرك يا باشا فى كل المناسباتجيتام (ساخراً)و أنا فرحان بيك أوى وحاسس إنك جاى تنورنا هنا.. اسم الدلع بتاعك أيه بقى..أوف يح؟ حسين يضحك ويهم بضرب سيد على ظهره كنوع من المرح فيصيح فيه جيتام محذراً
جيتامحاسب يا حسينحسين (متراجعاً فى قلق)فى إيه يا فندم؟جيتاممش للمس ده بدل ما يلسعك.. يالا خده وعرفه تفاصيل الشغل.. أتفضلوا .. (يميل نحو سيد وينفخ ساخراً) ففففحسين يصحب الشاب وينصرفا، بينما يتابعهما جيتام بإبتسامة حزينة، قبل أن يرن هاتفه المحمول فيلتقطه وينظر إلى شاشته عاقداً حاجبيه فى دهشة قبل أن يرد قائلاً
جيتامأيوة مين؟فيأتيه صوت مروة برقة وخجل قائلة
ص.مروةأيوة يا جيتام أنا مروةجيتام يبعد الموبايل عن أذنه وينظر له فى دهشة
* * *
حجرة مروة
مروة تجلس على سريرها وقد أرتسم الخجل والإرتباك على ملامحها وهى تعبث بشعرها وتضع خصلة خلف أذنها وهى تقول
مروةأنا أتصلت ف وقت غير مناسب؟ص.جيتاملا أبداً يا مروة.. خير؟مروة تصمت قليلاً وكأنها لا تقوى على الكلام ثم ترتعش خلجاتها وهى تقول
مروةآآه..أنا كنت عايزة أتكلم معاك ف موضوع لو وقتك يسمح.ص.جيتاميسمح طبعاًمروةيمكن أنا مش صاحبتك زى شريف.. بس متهيأ لى إحنا بقينا زمايل دلوقت ف قناة واحدة.. والزمالة برضه ليها حقوق زى ما أنت قولت .. مش كده واللا إيه؟جيتام (بخبث)أكيد.. وأخويتى لشريف ليها عليا حقوق كمان.. وزمالتك ليه برضه ليها عليكى حقوقمروة تعقد حاجبيها فى غيظ ممزوج بالحرج وتصمت قليلاً قبل أن تقول
مروةأنا هسأل سؤال واحد بس.. بحكم خبرتك فى الحياة ودرايتك بشريف أكتر منى.. انت شايف إن أنا وهو مناسبين لبعض؟ص.جيتامأنتى شايفة إنك محتاجة إجابتى؟مروةمش فاهمةجيتاملأ أنتى فاهمة.. وبعدين معتقدش إن أنا لوحدى اللى عنده خبرة فى الحياة..وإلا على أى أساس بتقدمى النصيحة لجمهور برنامجكمروة (بخجل)مفيش أسهل م النصيحة طول ما أنت باصص م البلكونة وكاشف كل حاجة من فوق..لكن اول ما تنزل الشارع بالليل بتبقى حاسس إنك هتعمل حادثة عشان مش شايف غير يادوب قدامك جيتام (بحزن)ف الحالة دى يبقى انا كمان محتاج اللى ينصحنىص.مروةليه؟جيتام (بحزن ساخر)عندى عشا ليلى مروة (بغضب)ما تتكلم Direct يا جيتام وتجيب م الآخر.. ماليش انا ف اللف والدوران وشغل التمثيل بتاعك دهجيتام (ساخراً)أنا بمثل؟.. لعلمك بقى انا أكتر واحد تلقائى ف الدنيا دى كلها.. ده حتى من كتر تلقائيتى ببقى ماشى تلقائى على روحى ف الشارع كده ومش عارف أعمل إيه ف نفسىص.مروة (غاضباً)أنا على فكرة ما بهزرش دلوقت وبتكلم جدجيتام (ساخراً)لا ما تقولّيش.. معقولة والله ما بتهزريش؟.. وكمان بتتكلمى جد؟..دى معجزة يا جدعان..أول مرة أشوف واحدة ما بتهزرش وبتتكلم جد ف وقت واحد.. أنتى باباكى ومامتك قرايب واللا حاجة؟مروة تضحك رغماً عنها فنسمع صوت جيتام المرح
ص.جيتام (بمرح)يبقوا قرايب.. مفيش حاجة بتستخبىمروة تبتسم بسعادة وفى عينيها شقاوة وفرحة ثم تصمت قليلاً قبل ان تقول بلهجة ذات مغزى
مروة عموماً ميرسى على المكالمة لأنى بجد عرفت منها حاجات كتير.. تصبح على خيرص.جيتام ( بلهفة)مروةمروة (بلهفة مماثلة)نعمجيتام ( يصمت قليلاُ ثم يقول بحزن)لو لفيتى الدنيا كلها مش هتلاقى أحسن من شريفالدموع تلمع فى عينيها ونرى فى وجهها الصدمة ثم تحاول أن تتمالك نفسها وهى تقول غاضبة
مروة أه.. ما هو ده اللى انا فهمته.. تصبح على خيرجيتام (بحزن)وأنتى من أهلهجيتام يغلق الموبايل ثم يبعده عن أذنه بحزن وبطأ شديد وهو يحك بوجهه قبل أن تسقط يده التى تمسك الموبايل على فخذه كأنه جثة فقدت الروح
* * *
خارج شقة مروة
جرس منزل مروة يضرب فتتجه والدتها إلى الباب لتفتحه، وما أن تفتحه حتى تجد شريف مرتدياً بذلة شيك وقد حمل بوكيه ورد فخم، فتنظر له بدهشة بينما يبتسم إبتسامة رقيقة قائلاً
شريفصباح الخير يا فندممنىصباح النورشريفلازم حضرتك دكتورة منى والدة مروةمنى (يتراقص على وجهها شبح إبتسامة )خير	شريفأنا شريف زميلها فى الجامعة.. وجاى أتطمن عليها عشان ماجاتش النهاردة وموبايلها مقفولمنى (بسعادة وفرحة)أهلاً وسهلاً يابنى.. أتفضلشريف يتقدم داخل الشقة بينما تغلق الأم الباب
* * *
ريسبشن منزل مروة
شريف يدخل الشقة ثم تقوده الأم إلى الريسبشن وتقول له بسعادة
منى (بسعادة وفرحة)أتفضل أقعد يا دكتورشريفميرسىشريف يجلس فتتابع الأم بإبتسامة رقيقة
منى عن إذنك ثوانىشريفاتفضلى يا فندمالأم تعطيه ظهرها ثم تعود لتلتفت إليه وتقترب منه بإبتسامة غريبة فينظر لها بإبتسامة حائرة قلقة، فتقترب من أذنه فيشعر بالقلق ويسحب رأسه بعيداً عن فمها لكنها تقترب أسرع من أذنه فيمسك ودنه بخوف قائلاً فى خوف
شريففيه حاجة يا طنط؟!الأم تزيح يده عن ودنه ثم تضع فمها بجوار أذنه وعلى وجهها إبتسامة كوميدية وهى تقول
منىمعلش يا أبنى أنا زى أمك.. ولما تسمع منى الملحوظة دى أحسن ما تسمعها من مروةشريف (بخوف)ملحوظة إيه؟منى (هامسة)سوستة البنطلون مفتوحةشريف تتسع عيناه وينظر للسوستة بإحراج بينما تعتدل الأم وتقول فى أمومة حنونة
منىأنا هروح أصحى مروة مسافة ما تقفل السوستةتنصرف متجهة نحو غرفة مروة
* * *
غرفة مروة
الأم تدخل غرفة مروة بسعادة، فتجد مروة غارقة فى نوم عميق، فتهزها بفرحة وحماس قائلة بسعادة 
منىمروةمروة لا ترد فتهزها الأم حتى توقظها قائلة بصوت عال نوعاً ما
منىمـــروةةةةمروة تسحب الغطاء على وجهها بحيث تغطى ملامحها، فتحاول الأم جذبه دون جدوى فتسحبه من ناحية قدميها وتزغزغها فى قدميها صائحة بحماس
منىقومى يا مروة.. الموز جه لغاية عندك يسأل عليكىمروة تقف فجأة مفزوعة فى منتصف السرير والغطاء لازال يغطيها بحيث تبدو مثل الشبح فتقول لها أمها بدهشة
منىمروةمروة تلقى الغطاء على أمها ليغطيها وتبدو أمها مثل الشبح فتقول بضيق من تحت الغطاء
منىالله الله..إيه الحركات دى؟مروة تقفز من السرير وتمسك بكتفى أمها وتقول بإهتمام
مروةهو أتكلم معاكى ف حاجةمنى (من تحت الغطاء)طب أفتحى الأول وانا أقولك..هفضل واقفة ع الغطا كده كتير؟مروة تنزع الغطاء عن أمها وهى تقول بحماس
مروةقال لك إيه؟منىهو لحق؟.. أجهزى بسرعة عقبال ما أعمل له حاجة يشربها عشان أخوكى نزل يدور على شغل ومحدش هنا يقعد معاهالأم تتركها وتتجه نحو الباب لتغادره..
ما أن تصل الأم إلى باب الغرفة لتغادرها حتى تقول مروة بحيرة
مروةمامامنى (تلتفت لها بسعادة)إيه يا حبيبة قلب مامامروةهو ده مش حلم؟الأم (ضاحكة)ولا مسلسل.. يالا أجهزى بسرعةالأم تغادر الحجرة وتغلق الباب خلفها دون أن تنتظر أى تعليق من مروة، بينما تنظر مروة تجاه الباب بصدمة قبل أن تغمغم
مروةكده اليوم بان من أوله* * *
ريسبشن منزل مروة
الأم تعطى كوب عصير لشريف الذى يأخذه منها بإبتسامة رقيقة قائلاً
شريفتسلم إديكى يا طنطمنى (بإبتسامة ودودة)على إيه يا حبيبى دى حاجة بسيطة.. عقبال ما نشرب شربات فرحك إن شاء اللهشريف ينظر لها بسعادة وقد شجعته الكلمة، فيضع كوب العصير على الترابيزة أمامه، ثم يقترب منها ويقول بصوت منخفض
شريففيكى من يكتم السر؟الأم تميل نحوه وتقول بصوت منخفض مماثل	
منىف بيرشريفأنا نفسى الفرح يكون بسرعة.. وطبعاً حضرتك فاهمة قصدى	الأم تتراجع وكأنها تندهش لما تسمع وهى تقول بدهشة كمن لا تصدق ما سمعت
منىلأشريف (بصدمة)لأ مش فاهمة واللا لأ مش موافقة ؟!منى (بلهفة لتصحح سوء الفهم)قصدى لأ مش مصدقة..(تعود بظهرها للخلف وتقول كمن تفكر فى الأمر) فى الحقيقة أنت فاجئتنى..(تعبث بشعرها) أفكرشريف (بإحراج)إحم.. أنا بتكلم عن فرحى على مروة حضرتكمنى (ضاحكة)مانا فاهمة يابنى بس بهزر معاك.. أنا والله من ساعة ما شوفتك وأنا حاسة إنك زيى حسام أبنى بالظبطشريف (بإبتسامة متفائلة)وأنا والله أعتبرتك ف غلاوة بابا بالظبطمنى (بصدمة)نعم؟شريف (بإحراج)سورى يا طنط.. بس أصلى كنت بحب بابا الله يرحمه أكتر من ماما فمتأثر بالموقفمنى (بتفهم)آه.. إذا كان كده معلشنسمع صوت مروة خارج الكادر وهى تدخل عليهم قائلة
ص.مروةهاى شريفشريف ينهض ليسلم عليها وهى تدخل عليه وتمد يدها مصافحة فيقول شريف
شريفهاى مروة.. ألف سلامة عليكىمروةالله يسلمكالأم تبعد عن شريف وهى تقول لمروة بلهجة ذات مغزى
منىتعالى أقعدى بقى جنب زميلك عقبال ما أقوم أعمل له كوباية عصير لحسن العصير الأولانى بردمروة تستبدل المكان مع والدتها وهى تنظر لها غاضبة فتصطدم بكوب العصير ليسقط على بنطلون شريف الذى يقف مسروعاً وعلى وجهه الخضة بينما تشهق الأم وهى تقول
منىيا خبر.. ليه كده يا مروة؟.. دى البدلة باينها لسه جديدة وغاليةشريف (بحزن وتأثر)أوى أوىمروة تنظر له بدهشة فيقول لها بخجل ممتزج بالحسرة والحزن
شريفبس ما تغلاش عليكىمنى تزيح مروة بعيداً عنه لتقترب منه قائلة
منىملحوقة يا أبنى.. أقلع البنطلون أغسله وأكويه بسرعة  شريف يمسك ببنطلونه قائلاً بصدمة
شريفالبنطلون لأ* * *
حجرة نوم مروة
مروة تقول لوالدتها بغضب
مروةلأ يا ماما لأ.. بجد كده Overمنىإيه بس اللى أفواره يا بنتى.. الواد عشرى وأنا ماليش فى الرسميات وشغل سؤ سؤ وتؤتؤ.. يبقى إيه المشكلة؟مروة (بعصبية)إزاى تمسكى فيه يقلع البنطلونمنى وهو يعنى قلعه قدامك..مانا خليته يخش يغيره ف أوضة حسام.. ده بدل ما تشكرينى أنى صلحت غلطتك؟مروة (بدهشة)غلطتى؟منىأيوة غلطتك..هو انا اللى دلقت العصير ولا أنتى..مش جزاته إنه ييجى يسأل عليكى ينزل من عندنا مبلول..ده ولاد البواب كان ممكن يزفوهمروة طب والغدا اللى مسكتى فيه ياكله معانامنى (بغيظ)لأ..لا لا لا لأ.. ده أنتى بخيلة ومعفنة بقىمروة تقترب منها وتنظر لعينيها بخبث وتقول بتحدى
مروة ماشى يا كريمة.. بس اللى ف دماغك ده لسه بدرى عليه.. أنا وعدته أنى هفكر الأولمنىوماله.. فكرى وبعدين وافقى..هى دى فيها مشكلة* * *
مكتب شريف مروة
شريف يجلس بجوار مروة ويقول لها بهدوء ونبرة عقلانية
شريف يعنى دى جزاتى أنى جيت أسأل على حبيبتى؟مروة مش أنا قولت لك بلاش الكلمة دى؟ ثم إحنا اتفقنا تسيبنى آخد وقتى فى التفكير وماتفكرش تضغط علياشريف وانا عند إتفاقى وماضغطتش ولا حاجة.. كل ما فى الأمر أنى قلقت عليكى فحبيت اتطمن.. بس بصراحة مكنتش أعرف إن طنط لذيذة أوى كدهمروة (ساخرة)كلهم بيبقوا كده فى الأول لغاية بس الزبون ما تيجى رجلهشريف (برومانسية)دى تبقى احلى توريطة أتورطتها ف حياتىمروة (بإبتسامة خبيثة)وبالنسبة للزبونة اللى هتتورط معاك.. مش من حقها تقرر مصيرها؟.. ما يمكن التوريطة ما تعجبهاششريف تتحول ملامحه الرومانسية إلى الوجوم
شريف (يزفر زفرة حارة ويقول بحزن)عموماً أنا مش هضغط عليكى تانىثم يميل نحوها بتحدى وتتحول لهجته إلى الصرامة
شريف بس أعملى حسابك إن حياتك الجاية لو ظلمتى فيها حب بالقوة والإخلاص ده..عمرها ما هتكون سعيدة أبداًشريف ينهض ويهم بمغادرة المكتب..
وهو على عتبة المكتب يجد جيرمين التى تنظر له نظرة طويلة تحمل معانى كثيرة وتقول بحزن
جيرمين Good afternoon doctorشريف ينظر لها ويقول بلامبالاة
شريف Good afternoonثم ينصرف دون إكتراث، فتنظر له من ظهره قبل أن تدخل المكتب وتقترب من مروة التى تتطلع إلى شاشة اللاب توب وتقول لها وفى عينيها الدموع وبصوت متهدج من الحزن والضعف
جيرمين ممكن آخد رأى حضرتك فى موضوع مصيرىمروة ترفع عينيها من اللاب توب وتنظر لجيرمين بينما تسقط دمعة ساخنة من عيني جيرمين
* * *
مكتب جيتام بالكافيه
جيتام يجلس على مكتبه يطالع الجروب الخاص به على الفيس بوك، ثم يسمع صوت طرقات على باب مكتبه فيقول وهو لازال منهمكاً فى متابعة الجروب
جيتام أخرجالباب ينفتح فيدخل حسين وسيد، إذ نلاحظ على وجه حسين سعادة خجولة، فيترك جيتام الكمبيوتر وينظر لكليهما بتوجس قائلاً
جيتام حتة تجر ستة.. خير؟حسين ينظر للأرض فى خجل، بينما ينظر سيد لجيتام ببلاهة، فيلكزه حسين فى الخباثة، فيبدأ فى الكلام
سيد (بلهجته الصعيدية)جايبين لحضرتك مفاجأة يا جيتام بيهجيتام (ساخراً)لحقت تحمل يا حسينحسين (بإبتسامة خجولة)مش لما أتجوز الأول يا فندمجيتام (بدهشة)هو انت كل ده لسه ما أتورطتش حسينكنت بكون نفسى يا فندم ويا دوب لسه مخلص جيتام (ساخراً)بعد إيه يا حسين..أصبر شوية صغيرة وأنت تتجوز ف الجنة إن شاء اللهسيدكمان شهر خطوبة حسين يا فندم.. بس هتبقى ع الضيق ومش هيعزم حد.. وانا جاى استأذنك أمسك المحل مكانه قبلها بأسبوع عشان يعرف يحضر نفسه..أنت عارف بقى الكافيه ده بلوة بتخوت نافوخ الواحد إزاىحسين يلكزه ثم يقول لتطليف الجو
حسينقصده يعنى يا فندم..جيتام (ينهض مقاطعاً)ألف مبروك يا حسينحسين يندفع نحو جيتام ويعانقه بحرارة كوميدية ثم تذرف عينيه الدموع قائلاً
حسينالله يبارك فيك يا فندم.. كان نفسى أفرح بيك الأولجيتام (ساخراً)أخرس بدل ما أرجع ف كلامى وأجيبك يوم فرحكحسين (مازحاً)بصراحة كنت عايز أجرب فيك جيتام (ساخراً)وبعد ما تعرف برضه هتتورط.. ده شر لابد منه مابيفرقش فيه الترتيب حسينبالمناسبة دى يا فندم كنت عايز آخد رأيك فى بدلة الخطوبةجيتام ينظر لحسين نظرة ثاقبة ويتأمله ثم يقول
جيتامأمممم...هاتها سودا مقلمة..هتليق عليكحسينبس أنا مش عايزها سودا يا فندمجيتامخلاص هاتها فيرانى أو بيجحسينما أنت عارف إن اللونين دول بالذات مش بيليقوا علياجيتامأممم.. ممكن تجيب لون بنى.. برضه هيبقى جامدحسينجبت قبل كده واحدة بنى وبعدين شحتهاجيتامما تصارحنى يا حسين.. أنت مغصوب ع الجوازة دى؟حسينلأ يا فندمجيتامأومال مطلع عين أومى معاك م الصبح ليه؟.. دى كانت خطوبة مهببة بستين نيلة..عنك ما أتجوزت يا أخى..إحنا أصلاً مش هنبقى موجودين ولا هنشوف خلقتك ولا خلقتها.. روح لها لابس بدلة قديمة وطربوش وخليها تلبس خدامة.. وقضوها حفلة تنكرية بوشك المنفوخ زى البالونة دهسيد (ساخراً)بالونة؟.. كل سنة وأنت طيب يا حسين.. عايزين نعلقك فى عيد الميلادحسين (غاضباً)بس يا شمعة سيد يصمت وينظر له بإحراج فيقول جيتام ساخراً
جيتام عاجبك كده..آديك طفيت نفسكثم يفتح جيتام ذراعيه فيحتضنهما ويضحك الجميع 
* * *
داخل كافيه جيتام / خارج مكتبه
شاب بسيط الهيئة، متواضع الملابس، بحذاء مخروم يدخل ويتأمل حوله رواد الكافيه وقد ظهر الخجل من نفسه على ملامحه فيأتى إليه أحد الجارسونات من وراء ظهره ويسأله 
الجارسونخير يا أخ..فيه حاجة؟الشاب يلتفت إليه ويقول بتلعثم
الشاب (بتلجلج)آآآآآ.. أستاذ جيتام موجود؟الجارسونفيه معاد؟الشابلأ..بس هو دايما بيقول إن مكتبه مفتوح للجميع..أرجوك أنا محتاجه ضرورىالجارسون يتأمله من فوق لتحت ثم يقول بتهكم
الجارسونطب خليك هنا ثوانى يا عم المنكوبالجارسون ينصرف، بينما يتطلع الشاب حوله إلى رواد الكافيه ثم ينظر للأرض بحزن وضعف، حتى يضع الجارسون يده عليه فينتـفض فيقول الجارسون ساخراً
الجارسونإيه يا عم مالك فيه إيه؟ إيدى بتكهربالشاب (بخجل)لا العفوالجارسون يتأمله بإزدراء قبل أن يقول متهكماً
الجارسونطب أتفضل قدامىالجارسون يسير ويتبعه الشاب
* * *
مكتب جيتام فى الكافيه
جيتام يجلس على مكتبه ناظراً نحو باب المكتب بتأهب، فيفتحه الجارسون ويشير للشاب الذى يدخل على استحياء قائلاً وهو ينظر للأرض
الشابسلامو عليكمالجارسون يخرج ويغلق الباب خلفه، بينما يقول جيتام وهو يشير للمقعد المواجه لمكتبه
جيتاموعليكم السلام..أتفضلالشاب يجلس على استيحاء ويقول وهو ينظر للأرض
الشابلو حد عرف حدانا فى البلد أنى جيت لحضرتك عشان تحل لى مشكلتى العاطفية.. مش بعيد يتبروا منى ويحكموا على أبويا يبيع أرضه ويفارقهم هو كمانجيتام (وهو يتأمل ملامحه)ولما أنت خايف منهم اوى كده إيه اللى جابك؟الشاب (وهو يرفع رأسه ناظراً لجيتام باستعطاف)عشان انا أهون عندى أخسر أرضى وأرض أبويا وعمرى كله.. بس ما أخسرش حبيبتىجيتام (وهو يتأمل ملامحه)وليه تخسرها..مادام أبوك عنده أرض خليه يجوزهالكالشابمش أرض بالمعنى اللى أنت متخيله يعنى يا بيه..هما يا دوب كام قيراط عمى.. بس أسامة بتاع الجيم عنده أكتر منهمجيتام (بدهشة)جيم؟الشابالموضوع وما فيه إنى ماعجبتنيش حياة البلد.. وف يوم ما حستش بنفسى غير وأنا ساحب خلجاتى ونازل على مصر.. أشتغلت ف مصنع بـ 700 جنيه ف الشهر وحسيت أنى بقيت راجل.. وهناك عرفت أمينة..بنت غلبانة بس أهلها مطفحينها الدم..عشان كده كانت عايزة تهرب م البيت بأى شكل..ف الوقت ده كان أسامة بتاع كلية التربية الرياضية لسه راجع م الكويت ومحوش قرشين فتح بيهم جيم..أتقدم لها وزغلل عنيها بالفلوس وعمل لها رجيم ببلاش ف نسيتنى وراحت له.. وبعد فترة حست بقيمتى ورجعت لى..وبعدين راحت له..وبعدين جات لى..وبعدين راحت له.. وعشان يكون مفيش ترجيعجيتام (ساخراً)خدت برم برامالشابلأ كتبوا الكتاب.. وسافر أسامة تانى.. بس للإمارات المرة دى.. وساب أخوه يدير الجيم عقبال ما يرجع عشان يفتح فرع تانى..ومن ساعتها وانا بحاول أقنعها تسيبهنسمع صوت طائرة فى الخلفية فيقوم جيتام مفزوعاً
جيتام (ساخراً)يا نهار أسود.. أسامة رجعالشاب ينظر له فى قلق ويتابع
الشاب عرفت منين؟ ده فعلا رجع وعرف اللى حصل وقالب عليا الدنياجيتام (بقلق)ومش بعيد طبعاً يكون بيراقبك وماشى وراكالشابإحتمالجيتام (بتوتر)أطلع برةالشاب (مصدوماً)ليه بس؟جيتاميابا ده بتاع جيم..يعنى يقوم بينا إحنا الجوز..أومال بقى لو جاب معاه صحابه هيعملوا فينا أيه؟الشابما هى دى مشكلتى اللى عايزك تحلهالى قبل ما يدخل بيها وأتسوح انا..ده لو خدها ممكن أروح فيهاجيتاممش أحسن ما أروح أنا فيها.. ده انا لو شوفت صرصار بيطير فى بيتنا ممكن أعزل..تقوم موقعنى مع صاحب جيم؟..وبعدين يا أخى خلاص ضاقت بيك الدنيا؟.. من قلة البنات؟.. ده حنفية الحمام بتاعتنا لما بتفوّت بتنقط بنات..حرام عليك يا أخى.. ما سألتش نفسك إزاى هتأمن لها بعد ما عملت كده مع اللى قبلكالشاب ينهض قائلاً فى حرقة	
الشابأنا الحب الأولجيتامدلوقت البنات بقت تجيب للرابع وساعات للخامس حسب الموديلالشابوأنا اللى كنت فاكرك هتساعدنى وتقف جنبى ف المشكلة المثارة دىجيتامبلا أم سارة بلا أم حسين.. أنا ضد المبدأ من الأساس وما بنى على باطل فهو باطل.. نصيحة أخ (ينفخ فى يده المضمومة ويتابع) أنفد بجلدك وأخلع م الموضوع ده- الشاب يغادر مكتب جيتام ناظراً للأرض بإنكسار
- الشاب يدخل شقته المتواضعة ويجمع هدومه
- الشاب يركب أتوبيس متكدس بحيث نراه يقف على باب الأتوبيس من الخارج حاملاً حقيبته المتواضعة
- الشاب يدخل محطة مصر وينظر للقطار الذى يتحرك بتردد
- القطار يتحرك ويغادر المحطة
- الشاب يجرى خلف القطار بسرعة ويقفز به فى اللحظة الأخيرة
- الشاب يدخل البلد وسط الحقول فتنظر له إحدى الفتيات بفرحة وسعادة
- الشاب يدخل منزله ويقبل يد والده
- الشاب يضع يده فى يد والد الفتاة ونرى مأذون يتحدث
- الفتاة التى كانت تنظر للشاب تجلس وسط بنات عائلاتها حيث الكل يرقص ويزغرد لها بينما أرتدت فستان أبيض فلاحى وتجلس سعيدة وسطهم
- الشاب يركب فرس أبيض وأمامه تجلس الفتاة ويسير بها وسط فرحة أهل القرية
وعلى المشاهد الماضية، يتردد صوت (جيتام) في الخلفية
<< دايما حواليك البنت اللى بتحبك وأنت مش شايفها.. لو دورت عليها هتلاقيها موجودة وانت مش حاسس بيها.. زى ما أنت بتحب واحدة ومش حاسة بيك بالظبط.. جايز تطلع جارتك اللى مفيش بينك وبينها غير صباح الخير صباح النور.. وممكن تكون زميلتك اللى عُمر ما دار بينك وبينها كلام.. ومع ذلك عنيها دايما ما بتنزلش من عليك وأنت مديها دهرك.. ومش بعيد تكون قريبتك اللى متربى معاها وبتشوفها كتير لكن عمرك ما فهمت نظراتها.. لما نكون بنحب ناس مش حاسين بينا.. بس فيه أمل إن الحب ييجى، وفيه أمل أكبر إنه يتحول لجواز.. بننسى اللى بيحبونا ف صمت، وبنقول اكيد ف يوم هيلاقوا نصيبهم.. لكن يوم ما نحب حب صعب إنه ييجى، ومستحيل لو جه إنه يتحول لجواز.. بيكون أحسن وأسلم حل إننا ندور حوالينا ع اللى بيحبونا من ورانا ونديلهم وشنا>>
* * *
أمام أحد السكاشن
مروة تغادر السكشن وخلفها ينصرف الطلبة والطالبات فتجد شريف وعلى وجهه إبتسامة رقيقة وبجواره جيتام، وقد وقفا فى إنتظارها فتعقد حاجبيها بمرح وتتطلع إليهما وقد أمالت رأسها فى إتجاه كتفها الأيسر، وهى تنظر لهما باستغراب ثم تبتسم إبتسامة رقيقة وهى تقول 
مروةإيه اللى لم الشامى ع المغربى؟جيتامإنتىمروة (بدهشة)أنا؟جيتام (بإبتسامة خبيثة)شريف يا ستى قال إنه مش هيحضر فرح بنت خالتى غير لو جيتى.. فجيت أعزمك بنفسى لأنه لو ما حضرش أنا كمان مش هحضر
مروة تضحك برقة ثم تقول
مروة ده سبب أدعى إنى ماجيش عشان أنقذ بنت خالتك من وشك الحلو..مش طالبة أى مفاجآت ف يوم فرحهاشريف (بمرح)نفس رأيى.. عشان كده بحط العقدة فى المنشارجيتام (يميل نحو شريف ويسأله فى الخباثة هامساً)إحم..أنت قولت لها إيه عنى؟شريفالحقيقةجيتامالله يكسفك..ودى برضه حاجة تتقال؟ثم ينظر جيتام لمروة باستعطاف قائلاً
جيتامم الآخر بقى يا مروة.. الواد ده أنحس منى.. ومع ذلك عزمته لأن بنت خالتى هتتزف فعربيته.. أصل جوزها على قد حاله كده وهى يتيمة وكلنا هنقف جنبها..وأنا للأسف عربيتى ما ينفعش تزفها عشان البابين بتوعها قدام بسشريف أه بس هو اللى هيسوق..وأنا وأنتى هنركب عربيتهمروة تنظر لهما بخجل وتقول بإرتباك
مروة والله يا جيتام أنا نفسى بس معرفش ظروفى وكمان..شريف (يقاطعها ويتابع بإبتسامة خبيثة) خلاص بقى يا مروة..الراجل حلف بالطلاق.. أنتى عايزاه يطلق قبل ما يتجوزجيتام (بهزار)ومراتى تطلبنى ف بيت الطاعة بقى.. وأنا أهرب بالعيال  شريف (يبتسم ويتابع)فيجيلى بعياله ولاد الكلب والدنيا بتمطر وأقفل الباب ف وشهجيتامأه بس هيقفله من برة الشقة عشان هيكتشف إن العيال ولاد الكلب دول عياله.. وبعدين البطلة هتكتشف فى الآخر إن أبوها كان مابيخلفش..أنتى فاضية أكمل واللا تحبى تتابعى المسلسل بنفسكمروة تتبادل النظر بين وجهيهما وهى عاقدة حاجبيها بدهشة واستغراب ثم ترفع يديها لتستوقفهما قائلاً وهى لاتزال عاقدة حاجبيها بمرح
مروةخلاص..خلاص.. (تبتسم وتتابع)..عشان خاطر العيال بس هاجى..بس همشى قبل الساعة 12جيتام ينظر لشريف ويضحك قائلاً
جيتامأى خدمة يا عم.. قلبتهالك سندريلا* * *
فى سيارة شريف
جيتام يجلس إلى جوار شريف الذى يقود بسعادة وهو يقول 
شريفعارف يا جيتام الموضوع ده لو كملجيتام (ساخراً)هتظهر كلمة The Endشريف ينظر له بإبتسامة بها شىء من الغيظ ثم يقول 
شريفلأ هتنازل لك عن نصيبى ف الشقةجيتام نصيبك مين أنت هتصيع..دى قانون جديدشريفقصدى نصيبى ف التأمين اللى دافعينه..أفهم بقى جيتام شريف رن عليا كده؟شريفإيه فى إيه؟جيتام رن بسشريف يرن على موبايل جيتام فيجد رنة الموبايل تقول بصوت معدنى
الصوت المعدنى Stupidجيتام ينظر له ساخراً ويقول
جيتام شوفت.. ما جبتش حاجة من عندىشريف ينظر له بغضب فيشير جيتام للأمام وهو يصيح فيه ساخراً
جيتام ماتبصليش وركز ف الطريق قدامك يا Stupid* * *
فى سيارة شريف
مروة فى سيارة شريف وهى فى كامل أناقتها، وقد أرتدت عدسات خضراء، وفستان سواريه شيك لكنه محتشم، بينما يقود شريف وعلى وجهه إبتسامة سعيدة، فتنظر إليه وتتأمل ملامحه ثم تسأله
مروةماقولتليش.. إيه أكتر حاجة عجبت فيا النهاردة؟ شريف يتأمل ملامحها بحب ورومانسية قبل أن يقول برقة
شريفعنيكىمروة تجفل ثم تبتسم إبتسامة صفراء محرجة وهى تقول فى ضيق تحاول أن تخفيه
مروةبس دى لينسزشريف يشعر بالحرج ويقول بإرتباك
شريفأنا أقصد عنيكى اللى ورا اللينسز على فكرةمروة (ساخرة)ورا ع اليمين واللا الشمال شريف (بإبتسامة تحاول ان تدارى على الموقف)لا اللى ف النص* * *
الباركنج
شريف يركن السيارة فى الباركنج ثم يهبط منها وكذا تفعل مروة وما أن تهبط من السيارة حتى يمر بجوارها شلة بنات يرتدين الإسدلات وينظرن إليها شظراً، فتنظر لهن مروة بدهشة ثم تنظر لشريف فيبتسم وهو يهز كتفيه باستغراب ويتجها نحو القاعة
* * *
أمام القاعة التى يقام فيها الفرح
شريف ومروة يقتربا من القاعة فيجدا رجلان ملتحيان أحدهما ضخم الجثة والأخر عادى فى الجسم وملتحى لحية جميلة مهذبة تزيده جمالاً ووقاراً، حيث الرجلان يقفان خارج القاعة بجوار جيتام على الجانب الأيسر لباب القاعة بينما تقف على الجانب الأيمن سيدة ضخمة وعدد من السيدات العاديات فى الجسم، فيشير جيتام للسيدة الضخمة قائلاً لمروة
جيتامالحاجة زينب أم العريسوقبل أن يكمل كلمته، تجذب زينب مروة وتحتضنها وتقبلها بحميمية زائدة تؤلم مروة وتدهشها وهى تقول لها
السيدةيا أهلاً وسهلاً يا أهلاً وسهلاً.. عقبالك يا قمر إن شاء الله..مروة (بألم)الله يبارك فيكى يا طنطثم تتولى باقى السيدات السلام على مروة، بينما يفعل بالمثل الرجل الملتحى الضخم مع شريف الذى يشعر ببطنه وصدره يرتجان بعنف مع الحضن العنيف الذى يحضنه الرجل وهو يقول
الرجل الملتحى الضخمنورتنا والله يا أستاذ.. بارك الله فيكوما أن يترك الرجل الملتحى الضخم شريف حتى يقول جيتام وهو يشير إليه
جيتامده الحاج عبد الجبار والد العريسشريف ينظر للرجل ويهز رأسه بابتسامة طفيفة ثم ينظر جيتام للرجل الملتحى الأخر ويقول
جيتاموده الحاج عبد الهادى عم العريسشريف يصافحه بقلق وتحفز حتى لا يحتضنه الرجل بعنف مثل أخوه، لكن الرجل يسلم بهدوء وبابتسامة رقيقة دون حتى أن يتكلم فيعانقه شريف قائلاً بسعادة
شريفعبد الهادى وأنت هادى والله يا حاج.. ده إيه الجمال ده شريف ينتهى من السلام ثم ينظر لجيتام بدهشة ويقول هامساً
شريفهو فيه إيه؟ فيأخذه جيتام على جنب ويقول له هامساً
جيتامالفرح إسلامىشريف (بغيظ)طب مش كنت تقول؟جيتاممانا عارف إنكم متدينينشريف ينظر له بغيظ، ثم يلاحظ مروة وهى تتجه نحو الرجل لتصافحه وعلى وجهها إبتسامة قائلة
مروةألف مبروك يا فندمالرجل ينظر ليدها الممدودة نحوه بغضب واستهجان، فيقوم الحاج عبد الهادى بمصافحة مروة بدلاً منه بابتسامة ودودة محترمة قائلاً لها
عبد الهادىأنا الحاج عبد الهادى عم العريس وده عبد الجبار أخويا بس ما بيسلمششريف ينظر للحاج عبد الهادى بفرحة ثم يعانقه مرة أخرى قائلاً 
شريفربنا يحفظك يا حاج عبد الهادى.. يا سلام ع الإيمان السليم والفهم الصحيح للدينعبد الجبار ينظر لشريف شظراً فيقول له شريف بقلق
شريفلا ده أنا أقصدك إنت يا حاج.. مش إنت الحاج عبد الهادى؟عبد الجبارلا أنا الحاج عبد الجبار اللى ما بيسلمششريف يلتفت للحاج عبد الهادى ويصافحه بحرارة قائلاً
شريفبرضه ربنا يحفظك يا حاج عبد الهادى.. إنت رجل والرجال قليلجيتام يصحب شريف ومروة للداخل قائلاً
جيتاماتفضلوا يا جماعةثم ينظر جيتام لعبد الجبار ذو الملامح المتجهمة، قبل ان يتابع (جيتام) كلامه لـ(شريف) و(مروة) بلهجة ذات مغزى
جيتامإن شاء الله نفرح بيكوا قريب على سنة الله ورسوله بينما يقول عبد الجبار بصوته الغليظ
عبد الجبارأمين* * *
داخل قاعة الفرح / الجانب الأيمن المخصص للسيدات
مروة تجلس فى الجانب الأيمن من القاعة حيث الجزء المخصص للحريم، ونجدها الفتاة الوحيدة غير المحجبة، حيث الكل ما بين محجبات ومختمرات ومنتقبات وتنظر لهم بحرج، فى حين نسمع فى الخلفية إحدى الأغنيات التى يتم تشغيلها فى الأفراح الإسلامية.
إحدى البنات المحجبات التى ترتدى بادى كايرنا وملابس ضيقة لا تليق بالحجاب تنظر لمروة باستهجان ثم تتهامس مع فتاة بجوارها..
فتاة أخرى ترتدى ملابس أنيقة وحجاب شيك لا يتنافى مع الحشمة ومع ذلك يعطى إنطباع بالشياكة والأناقة تنظر لمروة وتبتسم قائلة
الفتاة المحجبةمش حضرتك أستاذة مروة بتاعة برنامج أستروجين؟مروة (بإبتسامة رقيقة)أيوةالفتاة المحجبةنورتينا.. أنا متابعة حضرتك ومعجبة بأراءك المحترمة العميقةمروة (بنفس بإبتسامة رقيقة)ميرسى ربنا يخليكى* * *
- داخل قاعة الفرح / الجانب الأيسر المخصص للرجال
جيتام وشريف يجلسان فى الجانب المخصص لرجال ونسمع فى الخلفية أغنية أخرى من التى يتم تشغيلها فى الأفراح الإسلامية بينما كل الرجال حولهم ملتحين..
أحدهم ينظر إليهما شظراً ويتهامس مع ملتحى أخر بجواره، بينما يقترب منهما الحاج عبد الهادى الملتحى بلحية مهذبة تزيده وقاراً وجمالاً 
عبد الهادى (بإبتسامة رقيقة)أنستونا يا جماعة.. أنا عايزك ماتقلقش على بنت خالتك يا أستاذ جيتام.. أنا وصيت أحمد أبن أخويا عليها وأنا اللى هتصدر لها قبل منك لو زعلها جيتاممن غير ما تقول يا حاج أنا عارف..أنا أصلاً وافقت على أحمد مخصوص عشانكعبد الهادى (بدهشة)بس أنا ماشوفتكش غير بعد ما أتفقتوا على كل تفاصيل الجوازةجيتام (بحرج)إحم.. مش محتاج اشوفك.. سيرتك سابقاك يا حاجيضحك الحاج عبدالهادى ثم يربت على كتف جيتام قائلاً
عبد الهادىالله يحفظك ولو إنك اونطجى.. ربنا يكرمك بالزوجة الصالحة إن شاء اللهجيتام يبتسم ابتسامة حزينة يلاحظها شريف، فيشعر بالحرج ويدارى وجهه، بينما ينظر جيتام نحو إبنة خالته وهى تجلس فى الكوشة مع عريسها وعلى وجهيهما السعادة والحب ويطيل النظر
* * *
خارج قاعة الفرح 
أكرم صديق شريف وجيتام، يدخل على القاعة فيستقبله الحاج عبد الجبار الضخم ويصافحه بقوة ويحضنه بعنف فينظر له أكرم برعب وتوتر، بينما يقول عبد الجبار بطريقته المألوفة وصوته الغليظ
الرجل الملتحى الضخمنورتنا والله يا أستاذ.. بارك الله فيك أكرم يجد جيتام وقد خرج للتو من القاعة فينادى عليه برعب وتوتر
أكرمجيتام.. ألحقنى يا جيتامجيتام ينظر له بدهشة غير مصدق عينيه وما أن يقترب منه حتى يحتضنه بعنف مماثل قائلاً
جيتاممش معقول.. أكرم؟.. إيه اللى جابك؟.. محدش عزمك يا راجلأكرم (وهو يبعده بألم وصدمة)نعم؟جيتاممحدش عزمك عشان إنت صاحب فرح.. أتفضل خشأكرم يهم بالتراجع قائلاً بخوف
أكرم لا أنا كنت جاى أبارك لك وأشوفك عشان وحشتنى من ساعة ما أتخرجنا.. نعوضها بعدين عبد الجبار يلتفت له ويقول بصوته الغليظ
عبد الجبار والله لا يمكنأكرم يلتصق بجيتام قائلاً فى خوف
أكرمطبعاً لا يمكن.. ده أنا آخر واحد همشى.. دخلنى بسرعة يا جيتامجيتام وأكرم يدخلان بسرعة
* * *
داخل قاعة الفرح / الجانب الأيسر المخصص للرجال
أكرم يجلس وسط شريف وجيتام، وينظر بقلق وخوف لجمع الملتحين الذى يحاصرهم ثم يهمس لجيتام
أكرمطب بخصوص الفرح واليوم السعيد ده.. إيه ظروف ضرب النار بعد ما نخلصجيتام (بدهشة)ضرب نار إيه.. أنت عليك تار يا أكرم؟أكرم يكشف جانب البذلة اليسار لنرى جراب به طبنجة قائلاً
أكرملا يا راجل، ده أنا كنت ناوى أجاملك بكام طلقةجيتام إيه؟.. تجاملنى بكام طلقة؟ .. الله يخرب بيتك.. ورينى كدهأكرم يخرج المسدس من الجراب ويعرضه على جيتام، فيلاحظ جمع الملتحين ذلك فيقتربون وهم ينظرون للطبنجة بدهشة وتوتر..
جيتام يأخذ الطبنجة ويسحب الأجزاء ليعمرها فيتراجع الكل ويضع بعضهم يديه فوق رأسه فى خوف فيصوبها جيتام نحو أكرم بخوف قائلاً 
جيتام (بتوتر)دى عملة تعملها برضه يا أكرم؟.. هى الحاجات دى لعبة؟..إحنا ناقصين مصايب؟جيتام تصدر منه طلقة دون أن يدري، فيجرى الجميع فى رعب وتحدث حالة من الهرج والمرج، ونجد مروة تجرى وسط حشد النساء اللاتى يصرخن فتتعثر وتسقط، لكن يد شريف تمسك بها فى اللحظة الأخيرة ليساعدها على الوقوف ثم يجريان..
* * *
داخل قاعة الفرح 
القاعة كلها خالية من الجميع عدا أكرم الذى يجلس على الأرض فى وضع القرفصاء واضعاً يديه فوق رأسه بينما ينظر جيتام للطبنجة التى يخرج منها الدخان ثم ينظر لـ أكرم ويقول بغضب
جيتام شوفت آخرة اللعب بالنار؟.. هات بقى الجراب بالمرة عشان أشيل الطبنجة معايا لآخر الفرح.. خلى اليوم يخلص على خيرفيما ينظر أكرم للقاعة التي بدت خاوية على عروشها بدون معازيم، وعينيه تقول لـ(جيتام): إنت عبيط؟
* * *
فى سيارة شريف
شريف يسير بالسيارة وبجواره مروة فينظر لها برقة ورمانسية قائلاً
شريف كان يوم جميل أوى..بجد ميرسى يا مروةمروة تبتسم برقة ثم نسمع صوت كلاكس الزفة المميز (تيت تيت.. تيت تيت تيييت) فتنظر إلى يمينها فتجد جيتام قائداً سيارة شريف وفى الخلف العروسين، فيخرج جيتام يده ملوحاً لهما بحب، فيقوم شريف بإصدار صوت كلاكس زفة الفرح للرد عليه وعلى وجهه السعادة والحب، ثم ينطلق جيتام ليتجاوز سيارة شريف ويبتعد، فتنظر مروة لشريف وتقول بسعادة
مروة بيحبك أوىشريف (بخجل ممزوج بالسعادة)وأنا والله ربنا يعلم بحبه قد إيهفجأة نرى إضاءة كشافات تغمر سيارة شريف، ثم نرى ميكروباص بجوار نافذة مروة ويطل من الميكروباص وجه سائق بغيض دميم الملامح، ناظراً نحو مروة بإبتسامة شهوانية ثم يغمز لها بعينيه، فتشيح مروة بوجهها بعيداً عنه فى قرف بينما يقول له شريف بعصبية
شريف ماتركز ف طريقك أحسن بدل تحط نفسك ف موقف مانتش قده الرجل ينظر لشريف بعينيه المحمرتين ويقول بلهجة بها قدر من السطلان كمن وقع تحت تأثير المخدر
السائق موقف؟.. الموقف لسه فاضل عليه 5 محطات.. هيع هيع هيعثم يميل بسيارته على سيارة شريف فجأة فى إتجاه اليسار، فيجنح شريف بسيارته فى إتجاه اليسار للإبتعاد عنه وسط صرخة مروة، لكن الرجل يعود لإتجاهه الطبيعى فجأة وقد شعر أنه خدع شريف وأشتغله فيضحك ضحكة ساخرة مستفزة، فيعقد شريف حاجبيه فى غضب بينما تقول مروة فى توتر
مروة سيبك منه يا شريف.. ده باين عليه مسطولشريف يظل عاقداً حاجبيه فى غضب ويتنفس بصوت مسموع ينم عن غضبه الشديد، فيعود الرجل للإقتراب من سيارة شريف ويلقى قبلة طائرة لمروة ثم يبتعد مسرعاً، فيتمتم شريف بغضب وصرامة
شريف طول عمرى بحلم بلحظة اكشن وأهيه جتمروة تمسك ذراعه لتهدأه، لكنه يجذب حزام الأمان وهو يقول لها آمراً
شريف شدى حزام الأمانمروة تنظر له بخوف وتوتر وتقول
مروة شريف Pleaseشريف (مكررا بصرامة)قولت لك شدى حزام الأمانمروة تطيع كلامه فى خوف وهو يزيد من سرعته حتى يصل للميكروباص ويتجاوزه وفجأة
 يجذب شريف الهاند بريك بغضب ويدير عجلة القيادة لتستدير سيارته حول نفسها وتصبح فى المواجهة أمام ميكروباص السائق، فيضغط السائق الفرامل فجأة حتى لا يصدم سيارة شريف ليندفع للأمام بعنف وتصطدم رأسه بالزجاج الأمامى، بينما يفك شريف حزام الأمان ويخرج من سيارته فى قمة الغضب ويجرى نحو ميكروباص السائق قائلاً بغضب
شريف ده أنت هتطلع عين أومك النهاردةوما أن يصبح أمام الباب حتى يفتحه ثم يكيل للسائق عدة لكمات متوالية سريعة، دون أن نرى أى رد فعل من السائق، وما أن يتوقف شريف حتى يفاجأ بنظرة السائق الساخرة الذي يقول بلهجته المسطولة
السائق ما بيحوأشثم يلكم السائق شريف بقوة فى وجهه ليطير شريف للخلف ويسقط أرضاً، ثم يخرج السائق من الميكروباص ونجد جسده الضخم يتجه نحو شريف بخطوات واثقة ثقيلة، وكذا ينزل تباع الميكروباص ويتأمل الموقف، فينهض شريف مسرعاً ويقفز نحو السائق، إلا أن الأخير يقبض بيده اليمنى على عنق شريف ليوقف إندفاعه ثم يجذبه بعنف نحو سقف الميكروباص فيصطدم وجه شريف بسقف الميكروباص وتنزف منه الدماء ثم يسقط مغشياً عليه، فتخرج مروة من السيارة وتصيح بلوعة وهى تتجه نحو شريف
مروة شرييييففي اللحظة التي يرفع فيها السائق قدمه ليهوى بها على وجه شريف، لكن فجأة نجد جيتام وقد طار فى الهواء ليركل قدم السائق بعنف فيختل توازن السائق فيمسك بجاكت بذلة جيتام ليستعيد توازنه، قبل أن يحمله كمن يحمل طفلاً صغيراً، وما أن يحمله حتى يرفع جيتام يديه أمام وجهه فى خوف، بينما يلاحظ السائق جراب المسدس الذى يلبسه جيتام فيظنه ضابط فيفلت جيتام الذى يسقط أرضاً، بينما يردد السائق فى رعب
السائق معالى الباااااااااشاجيتام من سقطته ينظر إلى حيث ينظر السائق فيلاحظ أن السائق ينظر إلى جراب المسدس فينهض جيتام بثقة وصرامة وقد سيطر على الموقف، ويقترب من السائق ويقوم بصفعه على وجهه عدة صفعات سريعة ومتتالية بينما يردد السائق
السائق حرمت يا باشا.. آخر مرة يا باشا.. أبوس إيدك يا باشا.. السماح يا باشاجيتام يركله بركبته بين قدميه فينحنى السائق فى ألم بينما يمسكه جيتام من شعره قائلاً فى صرامة الدنيا
جيتام أنت عربجى وأبن كلب وموتك أحسن.. صح واللا لأ؟السائق صح يا باشاجيتام يجذب السائق نحو مروة وشريف قائلاً فى غل وغضب هادر
جيتام وهتبوس أديهم ورجليهم عشان يسامحوك.. صح واللا لأ؟السائق (ناظراً لمروة)أبوس يا باشاجيتام يصفعه على قفاه متابعاً
جيتام أديهم ورجليهم بس جيتام يترك السائق الذى يقبل قدم شريف الفاقد الوعى، وما أن يتجه ليقبل مروة من قدميها حتى تسحب قدمها قائلة فى قرف
مروة أستغفر الله.. غور أبعد بعيد جيتام يلاحظ أن التباع بجواره يتابع الموقف فيصفعه على وجهه قائلاً
جيتام وأنت كمان أبن كلبالتباع (بطاعة ورعب)أبن 60 كلب يا باشا* * *
فى سيارة شريف
جيتام يقود السيارة وبجواره مروة بينما شريف فاقد الوعى فى الكنبة الخلفية..
مروة تنظر لـ جيتام بإعجاب، بينما جيتام عاقداً حاجبيه فى غضب دون أن ينبس ببنت شفة 
مروة بجد مش عارفة أشكرك إزاى يا جيتام.. ده مش ممكن يكون بنى أدم.. معقول فيه ناس كده؟جيتام كفاية إنه قلع ملط فى الشارع والتباع بتاعه سابه ومشى بالعربية.. أراهنك إنه زمانه دلوقت ف التخشيبة يا مستشفى المجانينمروةده حلال فيه الحرقجيتامقولى الحمد لله إنى خدت بالى ووقفت.. عموما كويس إن أكرم أنقذ الموقف وكمل الزفة بدالىمروة تزفر زفرة حارة ثم تتابع
مروةأستغفر الله العظيم.. (تلتفت ناظرة نحو شريف) هنعمل إيه ف شريف ؟جيتامهوصلك وبعدين أروحه..الحمد لله الجرح طلع سطحى ومش محتاج غير بلاستر وشوية تلج مروة تتلفت حولها بقلق وتوتر فيسألها جيتام بفضول
جيتامفى إيه؟مروةكنت ماسكة الموبايل ف إيدى وببص عليه مش لاقياه.. أنا خايفة يكون وقع برة العربية ف الخناقةجيتام يعطى المروة الموبايل قائلاً
جيتامطب خدى رنى على نفسكمروة تضرب رقمها ثم تضغط زر الأوكيه فتجد أن جيتام مسجل رقمها باسم الـ "Mozza"
فتنظر للشاشة بدهشة بينما يرن موبايلها فتجده قد سقط فى الدواسة، فتعطى لـ جيتام موبايله قائلة وهى تنحنى لإلتقاط موبايلها
مروةماتقفلش عقبال ما الموزة توطى تجيب الموبايل بتاعهاجيتام ينظر إلى شاشة موبايله بحرج ثم تعتدل مروة فيقول لها بإبتسامة بها شىء من الإحراج
جيتام ده أوبشن جديد ف الموبايل بيسمى الناس باسمائها الحقيقية.. مرة سجلت رقمى عليه وجيت أطلبه لاقيته كاتب لى ع الشاشة ماتصيعشمروة تكتم ضحكة داخلها وتنظر لجيتام بإعجاب بينما يسرق جيتام نظرة سريعة لها ثم يكمل القيادة
* * *
مروة تنظر لوالدتها بعينين دامعتين، بينما تنظر لها والدتها بحزن شديد ممزوج بالدهشة وتقول مروة
مروةهى دى كل الحكاية يا مامامنىيااااااه يا مروة.. كل ده كان جواكى وساكتة
مع الجملة الأخيرة لا تتمالك مروة دموعها التى تنزل ساخنة بينما تقول 
مروةوحتى بعد ما قولت لك هتعملى إيه؟.. مفيش ف إيدك حاجة تعمليهاأما تأخذها فى حضنها بحنان وحب جارف وتمسح على شعرها قائلة بحزن وتأثر وقد لمعت عينيها بالدموع هى الأخرى
منىمش مهم يكون ف إيدى حاجة أعملها.. أوقات كتير الفضفضة بتكون حل ف حد ذاته بيخفف عنا العذاب.. مش عارفة أنا إيه العين اللى صايبانى فيكوا دى.. حسام وساب خطيبته وأنتى ومش طايلة سما ولا أرض مروةأنا بحب جيتام يا ماما.. وف نفس الوقت مش عارفة هو بيحبنى وصرف نظر عشان صاحبه واللا أنا مش ف دماغه أصلاًمنى تزيح رأس مروة عن حضنها ثم تنظر لعينها نظرة مباشرة وتقول
منىأسمعى يا مروة.. المثل بيقول خد اللى يحبك وماتاخدش اللى تحبه.. شريف شاب تتمناه اى بنت ف الدنيا..أدب وأخلاق ومركز وغير كده زى القمر.. وبعدين أنتى تضمنى منين إن اللى حصل ده مش خطة من خطط جيتام اللى الناس كلها حلفت بيها لما شافتها ف برنامجه.. اللى أتمسك بيكى وفضل مُصر يكمل عمره معاكى هو الأولىمروة (باكية)طب واللى أنا مرتاحة له ونفسى أكمل عمرى معاه ماليش حق أتمسك بيه؟منىأفتكرى كلامك.. مش مطلوب منك لما تلاقى فارس أحلامك غير إنك تكونى نفسك..لو هو فهمهما وقدّرها يبقى الظروف والناس اللى حواليكو هيدوبكوا ف بعض زى ما المعلقة بتقلّب السكر فى الميا.. ولو مافهمش.. يبقى لو مليون ألف معلقة قلّبوا مع بعض.. عمر الميا والزيت ما هيبقوا حاجة واحدةمروةأنا قريت بعدها إن الزيت والميا عمرهم ما هيجتمعوا لو أتحطوا مع بعض لوحدهم.. لكن ممكن يكون فيه عامل تالت يغير الخواص بتاعتهم لغاية ما يدوبوا* * *
أمام منزل شريف وجيتام
جيتام يصعد المدخل حاملاً شريف فيجد عم فكرى يجلس على المصطبة بدلاً من البواب، وفى يده قطته التى يمسح شعرها بحب وحنان، وما أن يشاهد جيتام حاملاً شريف حتى يردد فى قلق وتوتر
فكرىالقطة عضت رجلها.. جابت مُصيبة لنفسهاجيتام (ناظرا إليه شظرا وهو يصيح بغضب)
جيتامأنت هتقف تندب؟.. تعالى شيل معاياجيتام يدخل مدخل العمارة وخلفه عم فكرى، الذي يمسك القطة بيده اليسرى، بينما يمسك رباط حذاء شريف المفكوك المدلدل من الحذاء ويسير خلف جيتام فى حزن وتأثر فيقول جيتام بغضب وقد وصل للأسانسير ويضغط زر الاستدعاء
جيتامإنت ماسك رباط جزمته يا عم فكرى؟..ده اللى ربنا قدرك عليه؟فكرى (بغضب)ششششش..إيش فهمك إنت ف الحاجات دى.. بقولك القطة عضت رجلها جابت مصيبة لنفسهاالأسانسير يصل فيدخل جيتام الذى يحمل شريف بينما يقول فكرى
فكرىخلى بالك منه إنت بقى عشان رايح أشوف القطةفكرى يغلق الباب بينما يقول جيتام فى غيظ من الداخل
جيتامالله يسخطكالأسانسير يصعد لأعلى
* * *
داخل مدخل منزل شريف وجيتام
جيتام يضع شريف المغمض العينين على سريره، ثم يخرج من الغرفة ليعود وفى يديه كيس ثلج وبلاستر، فيلتقط زجاجة البرفان ويرش منها على الجرح، ثم يضع قطعة ثلج على الجرح، وبعدها يلصق البلاستر على الجرح، ثم يبدأ فى ضرب خدى شريف لتفويقه وهو يردد 
جيتامشريف.. شريييييفجيتام يرش المزيد من البرفان فيفتح شريف عينيه بتخاذل ثم يسأل بضعف
شريفأنا فين؟ جيتام (ساخراً)فى الجنة يا شهيد الحبشريف يفتح عينيه بوضوح ثم يعتدل جالساً نصف جلسة وينظر حوله فى رعب وقلق
شريفلا بجدجيتام (ضاحكاً)متخافش أوى كده.. الحيوان اللى ضربك أتروق وحقك أتاخد تالت ومتلت.. بعد كده بلاش تطلب لحاظت اكشن مانتش قدها يا روميو شريف (ناظرا لجيتام بشك)مين اللى خد لى حقى؟جيتام (بابتسامة واثقة)أنا طبعاًجيتام يزيح جانب الجاكت الأيسر ويكشف عن الطبنجة قائلاً فى مرح
جيتام (بمرح)الراجل أفتكرنى ظابط لما شاف جراب المسدس.. لولا كده كان زمان مروة هى اللى بتفوقنا ف المستشفى أو بتقرى على روحنا الفاتحةشريف يظل ينظر إلى جيتام بشك ثم يقول بضيق
شريفويا ترى بقى سقفت لك؟ ولا إديتك وردة على بطولتك وشجاعتكجيتام ينظر له بدهشة ويقول بنبرة ما بين الدهشة والغضب
جيتام تقصد إيه؟شريف ينهض واقفاً، ويقول غاضباً
شريفأسمع يا جيتام.. إحنا مش ملايكة.. وبرضه مش شياطين.. عشان كده أنا مش هسىء الظن بيك وأصدق شيطانى اللى بيقولى إن كل اللى حصل ده خطة من خططك.. لكن ف نفس الوقت مش هقدر أصدق ملاكى اللى بيقول إنك صاحب صاحبه اللى ضحى بحبه عشان خاطرهجيتام (بصرامة)ما ينفعش تسىء الظن بيا ولو لحظة واحدة بعد كل اللى عملته عشانك.. أنا لو ف دماغى أرتبط بالطريقة دى كنت علقت نص بنات مصر.. والنص التانى كان استنى فى الويتنج ليستشريف (بحيرة)معقولة الصدفة ممكن توصل للدرجة دى؟جيتام (بصرامة ساخرة)وهو يعنى كان معقول التاريخ يعيد نفسه بالشكل ده؟* * *
أستديو برنامج جيتام 
جيتام يقف فى منتصف الاستديو ويقول بلهجة متأثرة بما حدث
جيتام النهاردة حلقة مختلفة عن كل اللى فات.. هنتكلم فيها عن القسمة والنصيب..عشان كده مش هنشوف مع بعض قصص حب بتتحول من حلم لحقيقة زى ما عودتكم.. لكن هنسمع قصص حب بعد ما اتحققت.. رفضت القسمة والنصيب إنها تكمل للنهاية وفي حلقتها، تقف مروة فى منتصف الاستديو ويقول بلهجة تفيض بالمرح الممزوج بالتحدى 
مروة ولأول مرة هستبعد مبدأ الكيميا فى الحب.. وهشجع معاكم مبدأ التخطيط ف الإرتباط.. على الأقل نوع من التغيير عشان محدش يتهمنى بالتكرار أما شريف فيجلس فى غرفته المظلمة على مكتبه أمام جهاز اللاب توب، ونراه يكتب بإنهماك، بينما نسمع صوت عقله الذى يردد ما يكتبه 
<< كل قصة حب فاشلة مريت بيها.. كنت بحس معاها برغبة شديدة فى الموت، لأن الحياة مبقاش ليها طعم ومعنى.. وأفضل أسأل نفسى.. معقول ممكن أعوض حبيبتى اللى راحت بواحدة تانية؟.. ويا ترى هحبها نفس الحب؟ وهتيجى امتى؟ وحبى ليها هيكمل ولا هتصدم تانى؟ وأسئلة تانية كتير كنت بسألها من بين دموعى اللى ما بتنشفش.. لكن الحياة ف كل مرة كانت بتستمر ولا كأن حاجة حصلت.. إلا المرة دى.. مش ممكن حياتى هتكمل من غير مروة>>
نعود لـ(جيتام) الذي لازال يواصل تقديم حلقته، بصوت جريح قائلا:
جيتام وساعتها.. أقتنع صاحبنا لأول مرة ف حياته بالقسمة والنصيب وصدق إن نجاح أى قصة حب مستحيل نضمنها.. إلا لو ضمنا إننا ماسكين الميا بإديناوفي حجرتها المظلمة، تجلس (جيرمين) على سريرها، وعلى رجليها المستربعة تضع جهاز اللاب توب، بينما لا نجد أى إضاءة سوى إضاءة التليفزيون الذى يعمل بلا صوت على وضع الـ Mute، فيما تكتب جيرمين بإنهماك، ونسمع صوت عقلها الذى يردد ما تكتبه 
<< دلوقت بس عرفت خطورة اللعبة اللى بلعبها.. وأتأكدت أنى مش قدها وماكانش ينفع أورط نفسى فيها من الأول.. لكن زى ما قال شكسبير.. الحب أعمى.. والمحبون لا يرون الحماقة التي يقترفون.. مش عارفة إزاى رغم كل الكتب والروايات اللى قريتها عن الحب مفهمتش المقولة اللى بتقول: الحب كالحرب.. من السهل أن تشعلها.. ومن الصعب أن تخمدها.. دلوقت بس فهمتها.. (تبكى) وفهمت مقولة تانية بتقول: الحب لا يقتل العشاق . . هو فقط يجعلهم معلقين بين الحياة و الموت>>
سمير رئيس القناة، يجلس على مكتبه متابعا في التلفاز حلقة مروة، وعلى شفتيه ابتسامته الثعلبية المميزة بينما تواصل مروة تقديم حلقتها
مروة (بتأثر شديد) وعشان كده من حقنا إننا مانفرطش ف حبنا اللى فضلنا طول عمرنا ندور عليه.. هيحصل إيه يعنى لو جربنا نتحدى الظروف ونعاند خوفنا؟.. يا هننجح ونطلع لسانا للكل.. يا هنتصدم وإحنا من جوانا مقتنعين إننا عملنا اللى علينا للنهاية لازال شريف يجلس فى غرفته المظلمة على مكتبه أمام جهاز اللاب توب، ليكتب بإنهماك بينما نسمع صوت عقله الذى يردد ما يكتبه 
<< الأيام بتعدى ومروة لسه بتفكر.. يمكن معاملتها أتغيرت معايا شوية؟.. جايز..لكن معرفش للأحسن واللا للأسوأ.. مامتها طبعاً رحبت جداً لما استعنت بيها عشان تلين دماغها.. مش غريبة إنها تتحد معايا على بنتها طالما فى الاتحاد ده مصلحتها.. لكن لغاية دلوقت مفيش أى نتيجة.. أنا خايف أوى.. يا رب قدّم اللى فيه الخير>>
وفي غرفة الطفلة (مى) التي يكفلها (جيتام) بدار الأيتام، نرى مشرفة الدار وهي تفتح باب الغرفة ومعها (مروة)  التي تدخل عليها وتعانقها، ثم تعطيها كيس به هدايا، وكيس أخر به ساندوتشات، بينما لازال صوت (مروة) يتردد في الخلفية متذكرة نهاية حلقتها الماضية
<< من أول النهاردة.. اللى عندها خطة عايزة توقع بيها حبيبها يا ريت تبعتهالنا.. وصاحبة أحسن خطة هتفوز معانا بأعظم جايزة ممكن الإنسان يفوز بيها.. الحب>>
ثم تقول (مروة) لـ(مى) بمرح وحب:
- آدينى جت لك أهو يا ست مى زى ما طلبتى.. وجبت لك الساندوتشات واللعب اللى بتحبيها كمان.. أعملى حسابك بقى مش هسيبك إلا لما تحكى لى كل حاجة عن جيتام.. من طأطأ.. لسلامو عليكو

- مروة تقوم بفتح أحد الأكياس، ثم تخرج منه الساندوتشات وتقوم برصها على أحد الصواني على سرير مى، وتبدأ فى إطعامها بالسندوتشات فى فمها، بينما تأكل مى باستمتاع

- تقف لقمة فى زور (مى) فتظل تكح، قبل أن تخبطها مروة على ظهرها ثم تناولها كوب ماء لتشرب
- مروة تفتح كيس الهدايا وتخرج منه عروسة كبيرة وتعطيها لـ(مى)، لكنها تسحبها مرة أخرى بمرح وشقاوة قبل أن تمسكها الطفلة الجميلة
- مروة ومى يسرحان للعروسة شعرها
- مروة تخرج Game boy وتفتحه أمام مى، ثم تلعب به بينما تشبط مى وتحاول أن تشده من يد مروة
- مروة تضع مى على سريرها وتمسح على شعرها لتنام
كل هذا يحدث بينما تقوم (مي) بالحديث مع (مروة)
<<أول سؤال سألته لجيتام بعد ما أتعرفت عليه.. إيه الفرق بين الراجل والست..رد عليا وقال: الحاجة الوحيدة اللى بيشترك فيها الراجل والست إنهم بنى أدمين.. غير كده هتلاقى كل واحد مخلوق تانى خالص.. قولت ليه ربنا ماخلقش البنى أدمين نوع واحد وريحنا..ضحك وقال عشان يكون فيه جنة ونار..ومع الوقت.. عرفت إنه حب يكفل بنت مش ولد عشان يطلعها خالية من عيوب باقى البنات اللى ربنا خلقها.. وقال إن دى رسالته ف الحياة.. وف كل مرة بيزرونى فيها بيدينى دروس ف كشكول جابهولى مخصوص.. طلب منى أحافظ عليه عشان مش هلاقى زيه ف حياتى >>
الجملة الأخيرة نسمعها ونحن نرى مروة تمسح على شعر مى لتنام، وما أن يأتى ذكر الكشكول حتى تنتفض مروة وتسألها بإهتمام
مروة وهو فين الكشكول ده؟مى تضع يدها تحت الوسادة وتسحبه لتسلمه لمروة قائلة
مى جيتام حلفنى أنى أحطه تحت المخدة وأقرى منه كل يوم قبل ما اناممروة تفر صفحاته بإهتمام ثم تلتفت لمى وتقول بإستعطاف
مروة مى يا حبيبتى.. أنا هنزل أصور الكشكول ده واجيبه تانى..ممكن ؟ مى تبتسم برقة وعذوبة ثم تهز رأسها بما معناه (ممكن)، فتحضنها مروة بسعادة وتقبلها من رأسها 
مروة يا حبيبة قلبىالآن تنام مروة فوق سريرها فى غرفتها ذات الإضاءة الخافتة، ونراها تقرأ بإنهماك على ضوء الأباجورة من ورق الكشكول الذى صورته من مى، وهي تتخيل أنها تسمع هذا الكلام بصوت (جيتام)
<< الراجل بيحب الأكشن.. عشان كده بيحب الأفلام اللى بتبدأ بمطاردة وتخلص بإنفجار.. لكن الست بتحب الأفلام الرومانسية.. اللى بتبدأ بكلمة حلوة وتخلص ببوسة.. (نرى إبتسامة مرحة على وجه مروة)
الراجل ممكن يدفع 2 جنيه ف حاجة مابتساويش غير جنيه.. بس محتاجها.. والست تقدر تشتري بجنيه حاجة تسوى 2 جنيه بس مش محتاجاها.. (مروة ترفع حاجبيها وقد راقت لها الجملة)
عشان يكون الرجل سعيد مع فتاة أحلامه لازم يحبها.. وساعتها هيفهمها.. وعشان تكون الست سعيدة مع فارس أحلامها لازم تفهمه.. وساعتها هتحبه.. (مروة تغلق الورق وتسرح فى الجملة الأخيرة)>>
* * *
فى أحد محلات الكباب
جيتام يجلس مع مى قائلاً بتحفز وترقب	
جيتام آدينى يا ستى عزمتك عند الكبابجى زى ما طلبتى.. كان ماله الكافيه بتاعى واللا زيزو بتاع الكبدة؟مىمش عايزة أقعد معاك ف مكان حد يعرفك فيه.. عندى ليك مفاجأة جيتام (بتوتر) طب أنطقى بسرعة عشان مبحبش المفاجآتمىلما آكل الأولجيتام يناولها المينيو قائلاً فى غيظ
جيتام المينيو أهيه قدامك..أختارى اللى عايزاه لما نشوف آخرتهامى تمسك بالمينيو وتتأمله ثم تسأله ببراءة
مىيعنى إيه مخاصى؟جيتام ينظر لها بدهشة ويقول بإحراج
جيتام مخاصى يعنى... إحم.. البتاعة دى اللى بتبقاااا.. عارفة أنتى لما تكون بقرة كبيرة كده وعندها ديل وييجى بعدين الجزار يقلبها جاموسة.. (صارخاً).. جارسون.. جارسوووووووووووونالجارسون ياتى مسرعاً ويقترب من ترابيزة جيتام قائلاً فى توتر
الجرسون أؤمرنى يا فندمجيتام (ناظراً لمى)البنت الصغيرة دى بتسأل يعنى إيه مخاصىالجرسون (بحرج)أفندم؟جيتام مفيش أفندم.. أتفضل جاوبالجرسون (يلوح بيديه محاولاً الشرح)المخاصى دى اللى هى بتبقى ( يصمت بحيرة ويكور يديه وهما مفتوحتين متابعاً).. مخاصىجيتام يغمى عين مى ويصيح فيه
جيتام أخرس يا قليل الأدب.. أنت هتشرح كمان.. كان ناقص تنزلوا صورتها مع المينيو.. أنا هوديكو ف ستين داهية.. أخرج مع طفلة بريئة زى دى عشان أوكلها كباب تسألنى عن المخاصي؟ أنا لفيت مطاعم كتير وقليل مشوفتش الكلمة دى عند حد.. لدرجة أنى أفتكرتها أتلغت م البهيمةالجرسون تتلغى إزاى يا فندم.. دى خلقة ربنا مش مناهج دراسيةجيتام يااااه.. المفروض إنى أضحك دلوقت وأقول لك بيس يا مان يعنى واللا إيه؟الجرسون لا يا فندم العفو..إحنا متأسفينجيتام يسلم الجارسون المينيو قائلاً
جيتام خد المينيو الـ Uncut دى وأكتب عليها للكبار فقط، وروح هات لنا مينيو للزباين المؤدبينالجارسون تحت أمر معاليك يا باشاجيتام (يقول خلال إنصراف الجارسون)قال مخاصى قال.. ده اللى أختصوا ماتوا (ثم يلتفت لمى بإبتسامة رقيقة).. معلش يا حبيبتى..عندى انا دىالجارسون يأتى وقد أمسك بمينيو جديدة يسلمها لجيتام قائلا
الجارسون أتفضل يا فندم المينيو الجديدة اللى سعادتك طلبتهامىلا خلاص مالهاش لزوم.. أنا عرفت خلاص هطلب إيهالجارسون إيه يا فندممىواحد مخاصىجيتام ينظر لها بتلعثم، ثم يقول للجرسون بكبرياء 
جيتامخليهم أتنين يا أبنى* * *
فى محل الكباب
جيتام ينظر لمى بذهول وأمام كل منهما طبق به بواقى ساندوتشات وريش مأكولة بينما تنظر له مى بشقاوة وثقة فيقول جيتام
جيتامبقى كل ده يطلع منك أنتى؟مى (بإبتسامة واثقة)تلميذتكجيتامتلميذة إيه وناظرة إيه بس.. إزاى تعملى كده من ورايا؟ ..بقى دى جزاتى بعد كل اللى عملته معاكىمى (بإبتسامة واثقة)مانا عملت كده عشان أرد جمايلك علياجيتام يتأمل ملامحها بدهشة دون ان ينبس ببنت شفة فتتابع مى بشقاوة
مى مش أنت علمتنى أشترى وما أبيعش وما أخليش حد يجيب آخرى..أنا سيبت لها الحبل وعملت نفسى ضدك لغاية ما هى اللى شنكلت نفسهاجيتام (يأخذ نفساً عميقاً ثم يقول)يعنى الخلاصة إن مروة بتحبنى انا بس برضه مش عايزة تظلم شريف وتضيعه من إيدها لأنه ممكن هو اللى يطلع انسب لها فى الآخرمى (ترفع رأسها بثقة وتبتسم)أينعم جيتاموأنتى كنتى عاملة فيها حمامة سلام وبتقربينا لبعض عشان تعملى معايا واجبمى (بشقاوة)شطور.. وعلى فكرة هى تقريباً كده خلاص وصلت للقرارجيتام ينهض من مكانه قائلاً لها
جيتامطب خليكى قاعدة هنا ما تتحركيشجيتام ينصرف
* * *
خارج محل الكباب
جيتام يقف أمام المحل ويجرى مكالمة من خلال موبايله ثم يضع الموبايل على إذنه فيأتيه صوت شريف
ص.شريفكنت لسه هكلمك.. مروة لسه مكلمانى وطلبت إننا نتقابل يا معلم..دعواتكالحزن والخجل يرتسم على ملامح جيتام وقد شعر أنه لا يجد ما يقول ونرى عينيه وقد سيطر عليها الحزن والألم
* * *
فى أحد الكافيهات 
مروة تجلس مع شريف فى الكافيه، إذ نجد على وجه شريف إبتسامة سعيدة وقد سيطرت الفرحة على ملامحه وهو يقول
 شريفوأنتى بتقولى لى بلاش نتكلم فى المكتب وتعالى نقعد فى أى كافيه برة كانت هاتجى لى سكتة قلبيةمروة تنظر له بدهشة ممتزجة بالحزن
مروةيا ساتر يا رب شريفوحياة ربنا بجد.. أنتى مش متخيلة أنا فرحت قد إيه.. لدرجة إن الأوفيس بوى بتاع المكتب إديته 5 جنيه من غير سبب والسايس بتاع الباركنج إديته 10 جنيه وبقيت عامل زى سانتا كلوز..أنا لو كان فى جيبى ألف جنيه كنت وزعتهم من غير تفكيرمروة تنظر له بحزن وتلتمع الدموع فى عينيها وهى تقول
مروةيااااااه.. أنت طيب أوى يا شريف وعندك شفافية عالية أوىشريف (بإبتسامة سعيدة)أنتى اللى يعرفك يا مروة بيبقى ناقص مروة (بدهشة)ناقص؟شريف (يتابع سريعاً بإبتسامة رقيقة)يطلع له جناحين ويبقى ملاكنرى نظرة حيرة وتردد فى عين مروة بينما يتابع شريف
شريف (متابعاً بسرعة وبإبتسامة سعيدة)ولو إنك الفترة اللى فاتت طلّعتى عينى.. ماعندكيش فكرة وانتى بتتهربى منى أو تتجاهلى تليفوناتى أنا كنت ببقى عامل إزاى.. عارفة اللى متعلق بين الحيا والموت؟مروة تأخذ نفساً عميقاً وهى تشيح بوجهها بعيداً عنه لتنهى حالة التردد وتقول بلهجة حاسمة رغم أن الكلمات تخرج منها صعبة وثقيلة
مروةأنا منكرش أنى فعلاً كنت بتعمد أنى أبعد عنك وأتجاهل تليفوناتك.. بس أنا مكنتش عايزة حاجة تأثر على قرارى.. لأنى بحب لما آخد قرار آخده مرة واحدة وبشكل نهائى مفيهوش رجعةشريف ينظر لها بخوف وقد أرتسم القلق والتوتر على ملامحه ثم يقول
شريف قلقتينى.. خشى ف الموضوع على طول ربنا يسترمروة تنظر فى كل الإتجاهات فى محاولة لاستجماع قوتها والتغلب على حرجها وخجلها ثم تخفض عينيها وتنظر لأسفل قائلة
مروة مش عارفة أبدأ منين؟شريف ينظر لعينيها ثم يبتسم إبتسامة فرحة قائلاً
شريف طب أقول لك انا الأول على مفاجأة فرحتنى أوى وإن شاء الله هتفرحك وتشجعك ع الكلاممروة تنظر لعينيه بخجل وتقول
مروة قولشريف (بإبتسامة رقيقة)جيتام هيخطبالصدمة والوجوم يسيطران على ملامح مروة، حتى أن عينيها تتسع وترتعش شفتيها رعشة حاولت ان تبدو بسيطة، قبل أن تلمع الدموع فى عينيها وهى تحاول أن تبتسم لتدارى صدمتها قائلة
مروة بجد؟شريف (وكأنه لا يصدق نفسه من الفرحة)تخيلى؟.. لسه قايل لى قبل ما أشوفك.. تبقى اخت جوز أخته اللى ف دبى.. عايشة مع أخته وباباه هناك وكلهم شكروا ف أخلاقها وتربيتها.مروة (بإبتسامة مصدومة)فعلاً مفاجأة جميلة..بس ما تخيلتش إن جيتام ممكن يتجوز بالطريقة دىشريف (بمرح)ولا أنا.. بس هو قال إنه مفيش ولا قصة حب كملت معاه للآخر.. لدرجة إنه اتعقد من الحب وقرر يتجوز جواز صالونات لأنه هو ده اللى بينجح رغم إن الناس مش بتحبه.. بينى وبينك.. هو فعلاً عنده حق.. أنا لو مكنتش قابلتك كان ممكن برضه أعمل كدهمروةوهى مخلصة إيه بقى؟شريفلا دى لسه بتدرس.. بسلامته اتشجع لما لاقاها صغيرةمروة تحاول أن تضحك فتخونها شفتيها المرتعشتين فتلتقط حقيبتها وتنهض فجأة قائلة وهى تغالب دموعها التى تجاهد للنزول قائلة
مروةعن إذنكتعطى شريف ظهرها دون ان تنتظر رده فيسألها وهى تنصرف
شريفرايحة فين؟تجيبه من ظهرها
مروةالتواليتنرى دموعها تنزل ساخنة وهى تسرع الخطى نحو الحمام
* * *
فى التواليت
مروة تدخل التواليت بسرعة وتغلق بابه بلهفة وكأنها تحاول الهرب من نظرات الناس، وما أن تصبح داخل التواليت بمفردها حتى تبكى بحرقة شديدة حتى أنها تنحنى ولا تقوى على الوقوف فتستند على السيفون بآخر ما تبقى لديها من قوة حتى لا تسقط وعلى يمينها تجد شباك التواليت فتنظر للسماء بدموعها المنهمرة ووجهها الذى حمل حزن الدنيا كله، وتطيل النظر للسماء لنرى فى عينيها العتاب والقهر والتضرع فى آن واحد، ثم تقول بصوت خافت متلجلج
مروةمش محتاجة أدعى..وماينفعش أدعى هناثم ترفع سبابتها نحو السماء وكأنها تخاطب الله فى سرها وبقلبها ثم تخفض سبابتها نحو قلبها ثم ترفع سبابتها مرة أخرى نحو السماء وكأنها تقول (أنت عارف وجعى وألمى)
* * *
منزل مروة
مروة تدخل المنزل فى خطوات ثقيلة حزينة، ثم تبحث بعينيها عن والدتها فلا تجدها، فتتجه نحو غرفة والدتها
مروة تدخل غرفة والدتها فتجد والدتها تجلس فوق سجادة الصلاة وتناشد الله بصوت مرتفع نسبياً وتقول بدموع وحرقة وهى ترفع يديها نحو السماء
منىيا رب أنا ماعنديش مشكلة إنى ادعى وما تستجابش لو حتى فضلت أدعى لك العمر كله..بس اللى خايفة منه إنك تكون قافل أبواب السما ف وشى ودعايا ما بيوصلكش.. أعرف منين يا رب إن أبواب السما مفتوحة ودعايا بيوصل لك؟.. لا بقى فيه أنبيا نسألهم ولا أنت بتكلم البنى أدمين.. خايفة تكون غضبان عليا بذنب عملته ومش عارفاه..خايفة تبلينى ف أولادى وتعاقبنى فيهم.. لو أنا مزعلاك يا رب عذبنى بس فرح قلب ولادى اللى مالهمش غيرك ولو إن رحمتك وسعت كل شىء.. عايزة أفتح السما وأخش لك بس مش عارفة عند الجملة الأخيرة يزداد نحيب الأم بحرقة فيمتزج بدموع مروة الساخنة ونحيبها فتسمع الأم نحيب أبنتها فتلتفت الأم لها بخجل وكأن مروة رأتها فى فعل فاضح بينما نجد وجهها غارقاً فى الدموع، فتتحول دموع مروة ونحيبها إلى ضحكة مفتعلة وهى تجرى على أمها وتنحنى على ركبتيها لتحتضن أمها قائلة فى سعادة تمثيلية

		مروةربنا أستجاب دعوتك يا ماما.. أنا هتخطب خلاصالأم تحتضن مروة بسعادة بالغة وهى تقول بسعادة وقد تحولت دموع الحزن لدموع السعادة
منىألف حمد وشكر ليك يا رببينما نرى ملامح مروة وهى تبكى فى حرقة فى حضن أمها دون أن تلاحظ أمها، ثم تأخذ مروة نفساً عميقاً وتمسح دموعها وهى تبتعد عن حضن أمها قائلة
مروةفين حسام بقى عشان أفرحه هو كمان؟سرعان ما يسيطر الحزن مرة أخرى على وجه الأم وهى تقول
منىبلاش بدل ما أضيع فرحتكمروة (بقلق)ليه ماله؟منىأنجى خطيبته كلمتنى وقالت إن هو اللى نهى معاها كل شىء لأنه مبقاش جدير بيها.. وبعدين عِرِفت إنه ملموم على واحدة بتصرف عليه وماشى معاهامروة (بقلق)إزاى الكلام ده؟.. هو أتجنن!منىالظاهر كده.. بقاله يومين مختفى وبحاول أكلمه ع الموبايل بس قافله مروة (بغضب)وإزاى ماتعرفينيشمنىأنتى ف إيه ولا ف إيه يا بنتى؟مروة تلتقط موبايلها من حقيبتها وتضرب أزراره، فتسألها أمها بلهفة
منىهتعملى إيه يا مروة؟مروةهكلم انجى أفهم منها كل حاجة.. أنا مش هسمح إن أخويا يضيع منى* * *
مكتب جيتام فى الكافيه
شريف يدخل مكتب جيتام بفرحة عارمة صائحاً بكل سعادة الدنيا
شريفجيتام	لكن شريف لا يجد جيتام فيجلس على المقعد المقابل لمكتبه، فيدخل سيد ويقول بلهجته العصبية الصعيدية
سيدإيه يا أستاذ.. دى أصول دى..تدخل كده من غير استئذان ؟!شريف ينظر له بدهشة ويقول غاضباً
شريفأنت مين يا أبنى وإزاى تكلمنى بالطريقة دى؟ أنت عارف أنا أقرب لجيتام إيه ؟سيد (بعصبية)إيه؟شريفأخوهسيدإذا كنت انا مقدرش ادخل عليه من غير استئذان..يقوم يدخل عليه أخوه..تيجى إزاى دى ؟شريفأنا مش عارف إزاى جيتام شغل واحد بالغباء ده عنده.. لما ييجى ويعرف باللى حصل هيمشيك فوراً..أبقى خلى عقلك الضلم ده ينفعك 
سيد (بقلق)لا والنبى يا بيه..لا مؤاخذة..اللى ما يعرفك يجهلكشريفطب خلاص بس أبقى ركز ف كلامك.. فين حسين؟سيد واخد أجازة عشان بيخطب وأنا ماسك المحل مكانه مؤقتاشريفطب روح هات لى أسبريسو عقبال ما جيتام ييجىسيد جيتام بيه مش جاى النهاردةشريف (عاقداً حاجبيه)غريبة.. وموبايله كمان مقفول..أومال راح فين؟سيد (يهز رأسه بطريقة كوميدية)مش عارفشريف ينهض قائلاً
شريفطب لو شوفته قوله شريف جه وكان عايزك ضرورىسيد أقوله شريف ولا أخوك؟شريف ينظر له بغضب ثم يقول
شريفNo Commentسيد الله يسامحكشريف ينصرف بينما يفكر سيد ملياً قبل أن ينادى عليه
سيد شريف بيهشريف يلتفت له فيخرج سيد سى دى من جيبه ويقول
سيد بما إن جيتام بيه خرج ولم يعد وأنتوا طلعتوا إخوات.. حسين كان سايب لى السى دى ده وقال لازم أديه لمستر جيتام ف المعاد المتفق عليه وإلا هيتقطع عيشه..يا ريت تديهولهشريف يأخذ السى دى ويقلبه بين يديه بدهشة قائلاً
شريف ده فيه إيه السى دى ده؟سيد (بصعيدية)أبروجكتشريف ينظر له ساخراً ثم ينصرف بينما يقول سيد بلهجة صعيدية كوميدية
سيد (بصعيدية)أبروجكت ورحمة الله وبركاته* * *
شركة والدة شريف
شريف يصل بسيارته أمام مقر شركة والدته الفخم ثم يركنها قبل أن يغادرها، ويتجه لمدخل الشركة بحماس وهمة ثم يدخل مقر الشركة الفخم المبهر فينظر له الجميع بإحترام، بينما يستقبله أحدهم مرتدياً بذلة سوداء أنيقة قائلاً فى لهجة بها الكثير من التبجيل 
الرجلأهلاً وسهلاً يا دكتور.. نورتناشريف يتجاهل جملته وهو يتقدم نحو مكتب والدته بحماس قائلاً
شريفماما جوه؟الرجل يسرع الخطى ليلحق بشريف الذى يسير مسرعاً بحماس وهو يقول
الرجلمدام صباح فى قاعة الاجتماعات يا فندم وعندها..شريف (مقاطعاً)هدخل لهاشريف يتقدم نحو قاعة الاجتماعات بينما يتوقف الرجل وهو ينظر لشريف بدهشة
* * *
داخل قاعة الاجتماعات
شريف يدخل غرفة الاجتماعات حيث النور المظلم، وأحدهم يقف على شاشة البروجكتور بينما ينظر جميع الجالسين على المائدة نحو الشاشة فيتوقف المشهد وينظر الجميع تجاه شريف الذى يضىء النور قائلاً بصرامة
شريف عايزك يا ماما ف موضوع ضرورى جداً لو سمحتىالأم التى صبغت شعرها باللون الأصفر، ووضعت عدسات زرقاء، وطلت أظافرها باللون الأحمر، وأرتدت بذلة أنيقة وحلت عنقها بعقد ألماظ ترمق شريف بنظرة طويلة، ويتجمد المشهد لثوانى، ثم تنظر الأم للموظفين قائلة ببرود
الأم O.K يا جماعة.. That's enough todayالموظفين ينهضون ويخلون القاعة بسرعة رغم كثافة عددهم، بينما تشعل الأم سيجاراً وتأخذ نفساً عميقاً وهى تضع ساق فوق ساق قائلاً ببرود
الأم خيرشريف يجلس فوق أحد الكراسى واضعاً هو الأخر ساقاً فوق ساق قائلاً بصرامة
شريف مهما كانت الخلافات بينا ماينفعش أروح أخطب من غيركالسيجار يسقط من يد الأم وهى تنظر لشريف غير مصدقة ما سمعت بينما تختلج شفتيها وهى تنهض واقفة وتتقدم نحو شريف ببطأ حتى تصبح أمامه فتنحنى نحوه وتمسك وجهه بيديها المرتعشتين ثم تجثو على ركبتيها وتحتضنه بفرحة شديدة قائلة بدموع الفرح
الأم كنت خايفة اليوم ده ييجى وأنت لاغينى من حياتك زى مالغتنى السنين اللى فاتت دى كلهاشريف (بحزن)أنتى اللى لغتينىالأم (بصدمة)أنا ؟ أنا برضه اللى..شريف (مقاطعاً)مش وقته يا ماما.. خلينا فى اللى جاىفجأة الباب ينفتح وتدخل مروة التى يصعقها الموقف، حينما ترى شريف فى حضن أمه وتنظر لهما بدهشة، بينما يأتى خلفها الموظف الذى يصيح فيها  
الموظفأنتى إزاى تدخلى كده من غير استئذان..بأى حق..شريف ينهض مقاطعاً صوت الموظف بصوته المندهش وهو ينظر لمروة بدهشة
شريف مروة؟مروة (بصدمة)أنت كمان وقعت في شباكها؟الأم تنهض وتسألها بلهجة غاضبة
الأمشباك إيه؟..أنتى مين؟مروةأنا أخت اللى أنتى مرافقاه وواخدة صحته وشبابه بفلوسكالأمحسام؟مروةأيوة حسام يا معدومة القلب والضمير..دورى على حد تانى تمثلى معاه فيلم شباب أمرأةالأم (صارخة)أخرسى..ده جوزى على سنة الله ورسولهمروة تصعق من الرد وتتسع عينيها بينما تسأل الأم شريف
الأمأنت تعرف الحيوانة دى منين يا شريف؟!شريف (وقد رغرغت عينه بالدموع غير مصدق نفسه)دى حبيبتى اللى كنت هخطبهامروة (باكية)ماتكملش..أوعى تنطقها تانى على لسانكنسمع صوت حسام من خارج الكادر 
ص.حسامصباحثم يدخل إلى القاعة وهو ينادى على صباح برقة ودلع
حسامصبوحتىحسام يصدم حينما يجد مروة، وينظر للموقف بدهشة بينما يتبادل الجميع النظر
* * *
ريسبشن منزل مروة
شريف يبكى أمام مروة فى منزلها بحضور والدتها التى تنظر له بحيرة، بينما تنظر له مروة بغضب وصرامة
شريف (باكياً)أنا عشت طول عمرى بدور على الإنسانة اللى تشد قلبى.. وعاهدت نفسى أنى لما ألاقيها لا يمكن أسيبها تضيع منى أبداً.. لكن ما عملتش حسابى إنك أنتى اللى تضيعينى.. ده ربنا نفسه مش هيحاسبنا بذنب أهلنا..  ليه تدمرى بنى ادم عاش عمره كله بيدور عليكى.. مش عشان يكسب من وراكى حاجة ولا يا خد منك أى شىء.. هو كان بيدور عليكى بس عشان عنده كل الحب اللى فى الدنيا.. وكل المشاعر الجميلة اللى ربنا خلقها.. وكل السعادة اللى بتحلم بيها اى بنت.. عشان يديهملك.. واول ما لاقيتك عملت حسابى عليكى وأنتى بنفسك حسستينى إنك عاملة حسابك عليا.. جاية دلوقت بعد ما علقتينى بيكى أكتر تقولى انا أكتشفت أنى كنت غلط.. جاية على أكتر حاجة صح عملتيها ف حق نفسك وقررتى أنك تمحيها بأكبر ذنب ممكن تعمليه ف عمرك كله؟.. لو أنتى ما خدتيش كل اللى جوايا محدش تانى ممكن ياخده..لأن الحب والمشاعر والأحاسيس اللى ف قلبى أتخلقوا باسمك أنتى وبس.. بعدك مش هيبقوا لحد تانى.. كل البنات اللى ربنا خلقها عايشة طول عمرها بتدور على ذرة من كل ده.. إزاى تستخسرى ف نفسك اللى كل الناس هتموت عليه.. طب كنتى أعملى نفسك حتى بتاخديهم منى وسيبنى أفرح شوية أنى عطيتهملك..وأول ما أتدور وأمشى أرميهم.. أرميهم زى ما رميتينى وانا موافق.. عشان من الاول مكنتش منتظر منك أى مقابل .. الحاجة الوحيدة اللى كنت منتظرها أنى أحقق لك اللى أنتى منتظراه.. عينى واجعانى أوى.. طول عمرى كنت بخاف عليها.. دلوقت نفسى تتعمى عشان ما تشوفش حد من بعدك.. وقلبى اللى أنتى دمرتيه وبيدق دلوقت اوى.. نفسى يقف خالص عشان ما يدقش ولا دقة واحدة لأى مخلوق تانى.. يا رب .. بحق رحمتك اللى البشر حرمونى منها.. خدنى عندك وريحنى.. عشان لو أنا استنيت بعد النهاردة هموّت نفسى.. انا خسرت الدنيا خلاص ومبقتش عايز منها حاجة.. أرجوك متخلينيش أخسر الأخرة كمان.الأم تبكى بحرقة بينما تنزل دموع مروة ساخنة وهى تقول بتأثر
مروة من الأول وإحنا مش لبعض.. يمكن ربنا عمل كده عشان يحمينا من خطوة كنا هنخطيها وإحنا مش حاسبينها.. كل شىء قسمة ونصيبشريف (باكياً)سهل عليكى دلوقت تقولى كده لأنك مش أنتى المجروحة.. بس على فكرة.. القسمة والنصيب إحنا المسئولين عنهم بقراراتنامروة (باكية)كفاية يا شريف أرجوك.. أنا مقدرش أستحمل كل دهشريف (باكياً)ولا أنا.. اللى أتعمل فيا ده فوق أى إحتمال.. يا جبروتك.. بتدبحينى ومش عايزانى حتى أصرخ من الألم؟.. مستكترة عليا أصرخ وانا بموت عشان صرختى بتوجع لك ضميرك؟.. حاضر.. هموت وانا وساكت.. مادام ده اللى يرضيكىشريف يهم بالإنصراف وما أن يصل للباب ويفتحه حتى يلتفت قائلاً
شريف (باكياً)بس مش هموت لوحدى.. هموت أنا وكل المسئولين عن اللى حصل لىشريف ينصرف غالقاً الباب خلفه فى عنف
* * *
منزل شريف وجيتام
شريف يدخل الشقة ثائراً وهو يصيح بثورة
شريف جيتاااااام.. جيتاااااااااااااام
- نسمع مقدمة أغنية "لأ مش أنا اللى أبكى" من الراديو المشغل في الشقة
- شريف يدخل المطبخ
- شريف يدخل غرفة نوم جيتام
- شريف يدخل الحمام ويزيح ستار البانيو، ثم يفتح الكنيف وينظر فيه
شريف جيتاااااام- شريف يدخل غرفته الشخصية فيضع يده فى جيبه ويخرج موبايله ويتصل بجيتام لكنه يسمع رسالة الشبكة المسجلة التى تعمل حينما يكون الهاتف مغلقاً
الرسالة المسجلة الهاتف الذى طلبته غير متاح حالياً..من فضلك..حاول الإتصال فى وقتٍ لاحقفيلقى الموبايل أرضاً بعنف فى حين تنتهى المقدمة الموسيقية ونبدأ فى سماع صوت عبد الوهاب وهو يردد "لأ مش أنا اللى أبكى واللا أنا اللى أشكى لو جار عليا هواك.. ومش انا اللى أجرى وأقول عشان خاطرى وانا ليا حق معاك.. تبقى أنت هاجرنى وأنت اللى ظالمنى..وفاكرنى هترجاك.. أنا قولتها كلمة..وكل شىء قسمة ودى قسمتى وياك".. شريف يسمع الأغنية ويبكى بشدة وهو يضع يده فى جيبه ويخرج السى دى الذى أخذه من سيد فى مكتب جيتام ثم يضعها فى جهاز اللاب توب ويجلس على المكتب
* * *
فوق جبل المقطم
جيتام يجلس فوق أحد الصخور متطلعاً إلى القاهرة من أعلى، مسترجعاً نصائحه لمى 
ص. جيتاملما تقابلك مشكلة تِكسَرِك وماتعرفيش تلاقى لها حل.. دورى على أعلى حتة تقدرى تطلعيها.. وبصى على مشكلتك من فوق.. هتشوفى الدنيا صغيرة اوى ومفيش حاجة فيها مستاهلةإبتسامة حزينة ترتسم على وجه جيتام وهو لازال يتذكر
ص. مىوأنت بتحب تطلع فين؟ص. جيتامالمقطم..عشان أشوف مصر بوشينها..الحلو والوحشوفجأة يسمع صوت مروة خلفه 
ص.مروةجيتامجيتام يعقد حاجبيه ويلتفت خلفه ببطأ غير مصدق أذنيه، فيجد مروة واقفة وعلى وجهها الخجل، وفى عينيها الدموع فيتطلع كل منهما إلى الأخر بنظرات صامتة تحمل كل المعانى.. وكل الكلام
* * *
فوق جبل المقطم
مروة تجلس بجوار جيتام والهواء يضرب شعرها ويبعثره بقوة، وتقول له بعينين دامعتين يملأهما الحب
مروةعشان كده أرجوك أوعى تبات ف بيتك النهاردة.. شريف فقد أعصابه وممكن يعمل أى حاجة بعد ما افتكر إن إنت اللي خططت لكل دهجيتام (متطلعاً إلى عينيها)للدرجة أنتى خايفة عليا؟مروةللدرجة دى أنت مش واخد بالك؟جيتام (متطلعاً إلى عينيها)حتى لو واخد.. مش هتفرق كتير.. هو شريف ماقالكيش أنى هخطبمروة (بابتسامة يملؤها الحرج)مى قالت لى إنك ضحكت عليهجيتام ينظر لها بدهشة وصدمة فتتابع بإبتسامة خجولة
مروة لما خرجت برة المحل عشان تكلمه من وراها مشيت وراك وسمعت المكالمة ودخلت تانى من غير ما تحس.. تربيتك بقىجيتام (بحزن)مروة.. شريف هيضيع من بعدكمروة (برزانة وعقلانية)هات لى واحد فى الدنيا فشل ف حبه وماقالش إنه هيضيع.. (تتابع بخجل ووكأنها تتحدث عن نفسها) وهات لى واحدة قالت إنها هتموت من بعد حبيبها وماتت.. أسألنى أناجيتام (بحب)بس انتى ظلمتيه عشان خدتيه بذنب أمهمروة (بحب مماثل)لو كنت بحبه بجد كنت هغفر له.. صدقنى لو أرتبطت بيه هظلمه أكترجيتام (بحب)ولو أنا أرتبطت بيكى.. هتظلمينى؟مروة (بإبتسامة رقيقة مليئة بالحب)هديك عمرىجيتام (ساخراً)هاتى لى واحدة قالت لحبيها هديك عمرى وإديتهوله بجدمروة (بشقاوة)ويعنى انت اللى هتدينى عمركجيتام (ساخراً)خلاف ولماضة من أولها.. هو إحنا أتجوزنا بدرى ولا إيه؟جيتام ومروة ينظران نحو السماء ونراهما يختفيان من الكادر تدريجيا ونحن ننظر للسماء سامعين صوت مروة التى تقول بحب وفرحة
ص.مروة دلوقت بس عرفت إن دعوة ماما استجابت من غير ما تفتح السما وتخش لربنابينما نسمع صوت جيتام الساخر
ص.جيتام (ساخراً)دلوقت بس عرفت إن أمك داعيالك* * *
غرفة نوم مروة
مروة تصحو على صوت طرقات أمها لباب غرفتها
مروة تفرد ذراعيها وتتمطع بكسل، قبل أن تدخل عليها أمها وفى يدها غلاف سى دى وتقول 
منىمروة.. البواب بعت الـ C.D دلوقتمروة تأخذ السى دى وتقلبه بين يديها بدهشة ثم تسأل أمها
مروةمن مين الـ C.D ده؟منى (بتوتر)قال من واحد ماقالش اسمه.. ده أنا هزقته عشان ماسألهوشمروة تنظر لأمها ساخرة وتقول
مروةلا فيكى الخيرثم تزيح الغطاء وتقوم
* * *
غرفة نوم مروة
مروة تدخل غرفتها وفى يدها كوب النسكافيه، وقد سيطر النشاط على ملامحها وحركتها، ثم تجلس على مكتبها وتضع كوب النسكافيه جانباً، بينما تضع السى دى فى الـ سي دى روم 
ثم تمسك بالكوب وتبدأ ترشف منه..
الـ C.D يعمل ويظهر الجزء الأخير من المواجهة التى دارت بينها وبين جيتام حينما ذهبت إليه فى الكافيه وتحدته 
نرى على شاشة اللاب توب جيتام يقرب الـ MP5 لفمه ويضغط زر التسجيل قائلاً
جيتامأقر أنا جيتام الديب اللى أتصل بالإعلامية مروة من 4 شهور فى برنامج أستروجين.. وراهنها إنه هيخليها تحبه. إنى خسرت الرهان وعلى استعداد لتقبل أى حكم يصدر منها هى والجمهور- مروة تنظر لشاشة اللاب توب بصدمة ثم تقوم بتجرية هذا المقطع لتصل إلى نهايته
- نعود لشاشة اللاب توب حيث نرى مشهد مروة وهي تنظر لجيتام ساخرة قبل أن تعطيه ظهرها وتنصرف..
ما أن تنصرف مروة غالقة الباب خلفها حتى ينظر جيتام إلى لوحة مراقبة تتابع الكافيه كله، موجودة فى مكتبه، ثم ينظر لكاميرا موجودة فى سقف مكتبه  وينهض واقفاً أمامها ملوحاً بسبابته أمام الكاميرا فى تحدى قائلاً
جيتامكده المكسب بقى شبه مستحيل..وده اللى هيخلى اللعبة أجمل.. بعد 4 شهور هتشوفوا معايا إزاى صاحبتنا هتخسر الرهان رغم إن اللعب بقى ع المكشوف.. الكلام ده مثبت بالصوت والصورة عشان كمان 4 شهور هعرضه ليكم وأفكر مروة بيهتنسال الدموع الساخنة على وجنتي مروة، وهي تهز راسها بصدمة غير مصدقة نفسها، قبل أن تضع ذراعيها على المكتب وتدفن فيهما رأسها وتجهش بالبكاء بصوت عال ملىء بالحرقة والإنكسار
* * *
منزل جيتام وشريف
جيتام يدخل المنزل بترقب وحذر فيجده محطماً بعنف، بينما يجد لاب توب شريف ملقى أرضاً فتتسع عينيه بصدمة وغضب وهو يتفقد الأثاث الذى تم تدميره، وما أن يصل إلى اللاب توب حتى يلتقطه فيجده مشغلاً فينظر إليه بصدمة وهو يتفقده ثم يقرأ آخر ما كتبه شريف قبل أن يغادر الشقة
<< الآن فقط أكفر بكل ما آمنت به فى الحب من نظريات ومسلمات.. لذا قررت أن أترك الحياة حتى لا أصبح مجرد حالة تنتظر دورها فى الويتنج ليست>>
وفي اللحظة نفسها، كان شريف يقود سيارته مسرعاً بالليل فوق جبل المقطم، وبجواره أمه المقيدة من ذراعيها وقد كمم فمها بينما لازالت كلماته تتردد:
 
<< سأموت أنا وأمى التى عذبتنى بذنبٍ لم أقترفه.. غير أن الفارق بيننا أننى سأكون أنا القاتل رغم أننى المقتول.. وستكون هى القتيلة رغم أنها القاتلة.. لكن قبل الرحيل.. لابد وأن أذيق كل من ظلمنى مِن نفسِ الكأس>> 

- ننتقل إلى أسفل منزل مروة حيث نرى شريف يعطى بواب العقار علبة الـ C.D ويطلب منه أن يعطيه لمروة 
- والدة مروة تدخل عليها غرفتها فتجدها فى حالة إنهيار فتحاول ان تهدأها بلا جدوى
- نعود لشقة شريف وجيتام، حيث يقف جيتام بين الحطام وهو يقرأ ما فى اللاب توب ..
مع آخر حرف يقرؤه، يسقط اللاب توب من يد جيتام ليتحطم أرضاً، بينما يخرج جيتام موبايله من جيبه ويضغط أزراره متصلاً بشريف، لكنه يسمع رسالة الشبكة المسجلة التى تعمل حينما يكون الهاتف مغلقاً
الرسالة المسجلة الهاتف الذى طلبته غير متاح حالياً..من فضلك..حاول الإتصال فى وقتٍ لاحقجيتام يجرى مسرعاً نحو باب الشقة ويفتحه ثم يخرج ويغلقه خلفه
* * *
على باب منزل مروة 
جيتام يطرق باب منزل مروة بقوة وما أن تفتحه أمها وتطل عليه بعيونها الباكية حتى تصيح فيه بغضب هادر
منىأنت إيه اللى جابك؟؟.. مش مكفيك قلب بنتى اللى كسرته..مش عايزة اشوف وشك هنا تانىمنى تغلق الباب بعنف فيهتز جيتام مخضوضاً، ثم يخبط على الباب مجدداً بقوة صائحاً
جيتامأفتحى يا ماما.. والله العظيم أنتى فاهمة غلط..أدينى فرصة أشرح لكالباب يفتح فجأة وتخرج منى بسكين تضعه على رقبته وهى تقول بغضب وقد فقدت صوابها
منىلو خبطت تانى أو ظهرت ف حياتها هقتلك.. أنت فاهم؟.. هقتلكجيتام ينظر لها بحزن بينما نسمع صوت مروة ينبعث من التلفاز الذى يعمل بالداخل قائلة:
ص.مروةبعد 3 شهور عدوا علينا بنكون نهينا مع بعض دورة برامجية جديدةجيتام ينظر للداخل مردداً بلهفة 
جيتاممروةثم يتجاوز والدتها ويدخل كالمشدوه قبل أن يقف أمام شاشة التلفاز ويرى مروة التى تطل بعينيها اللامعتين على الشاشة قائلة
ص.مروةوبعد جلسات عمل طويلة مع إدارة القناة.. أتفقنا إننا نخلى حلقة النهاردة حلقة خاصة جداً.. كلها مفاجآتمروة تقوم فجأة بخلع سماعة الإيربيز لتنقطع صلتها عن الكنترول روم الموجود به المخرج..
وفي الكنترول روم، تتسع عينا المخرج وهو ينظر للشاشة التى يرى من خلالها مروة وهي تخلع الإيربيز، ويصيح بعصبية فى مساعده
المخرجإيه ده؟..إيه اللى مروة عملته ده.. هكلمها إزاى كده.. حضّر يابنى فاصل ننزل بيه بسرعةبينما أخذت مروة نفساً عميقاً وهي لاتزال تقدم حلقتها على الهواء، قبل أن تقول بدموعها 
مروةأهم مفاجأة هتكلم عنها النهاردة يمكن عدد كبير من حضراتكوا نسيها.. أنا نفسى كنت ناسياها وشايلاها من حساباتى خالص تخرج C.D من جيب بذلتها وتلوح به أمام الكاميرا وهى تتابع
مروةلغاية ماجالى الـ C.D ده من فاعل خير حب يفوقنى على حقيقتى اللى مكنتش عارفاها.. حقيقة مذيعة عملت نفسها خبيرة عاطفية بتحل مشاكل البنات والستات وتعلمهم يهزموا أحزانهم وهى أكتر واحدة محتاجة للى ينصحها.. عشان كده نسيت خالص رهان كلكم شفتوه من واحد إتصل بيا وإتحدانى إنه هيخلينى احبه واعترف بحبى ليه ف خلال 4 شهور.. وفعلاً وقعت ف حبه.. (تبكى وتنزل دموعها الساخنة) وبعلن قدام العالم كله إنى حبيته..وخسرت الرهان.. عشان كده انا مش جديرة بثقتكم فيا.. ولا ثقة إدارة القناة.. ومن النهاردة مش هنصحكم تانى.. لأن فاقد الشىء لا يعطيه.. أنا بعتزل التقديم.. والحب.. والحياة نفسها قدام حضراتكم ومش راجعة تانى..أبداًوفي الكنترول روم، هتف المخرج بعصبية
المخرجالله يخرب بيتك المساعدالفاصل جهز يا فندمالمخرج (صارخاً)أنزل بيه بسرعةوفي ريسبشن منزل مروة، كان جيتام ينظر للشاشة متأملا فاصل البرنامج الذي جاء بمثابة الفصل الأخير من المسرحية، فيما بكت أمها بحرقة قائلة بضعف وقد خارت قواها
منىحسبنا الله ونعم الوكيل فيكجيتام تنهمر دموعه وهو ينظر لها، ثم يجرى مغادراً الشقة
* * *
داخل أستديو برنامج مروة 
جيتام يدخل الاستديو بلهفة فيجده خالياً من الجمهور، ولا أثر داخله لأحد، ليتأمل الاستديو وقد لمعت الدموع فى عينيه..
 سمير رئيس القناة يدخل الاستديو وقد أمسك فى يديه C.D يلوح به أمام جيتام قائلاً بصرامة
سميراللى ف الـ C.D ده صدر منك بجد؟جيتام يخفض عينيه بخجل ويقول 
جيتامأيوة فندم بس والله..سمير يقاطعه بإشارة من يده وهو يخرج ورقة مطوية من جيب بذلته ويلوح بها قائلاً
سميردى إستقالة مروة.. المذيعة المحترمة الرقيقة اللى مشيت من القناة بإرادتها.. أما أنت فهتمشى منها مرفوت.. (يشير نحو الباب صارخا فيه).. برةجيتام ينظر للأرض ثم يمشى وهو يجر أذيال الخيبة
* * *
منزل جيتام 
- جيتام يدخل منزله فيجد كلبه الضخم وقد فارق الحياة، فيحاول أن يوقظه بلا جدوى فى حين نسمع أغنية محمد عبد الوهاب "لأ مش أنا اللى أبكى" إذ يتردد المقطع الذى يقول " إشمعنى أنا عهدك..صونته وراعيت ودك..والعمر داب حواليه.. لكن اللى بيحبك..مالوش تمن عندك..والغالى يرخص ليه..أنا راح زمانى هدر..ولاكانش عندك خبر"
- جيتام يغادر منزل مروة بحزن وقد أطلق لحيته، ونرى والدتها تغلق الباب خلفه وعلى وجنتيها الدموع، ثم نراه ينزل السلم ببطأ وخطوات ثقيلة مهمومة وقد تجاهل الأسانسير، بينما نسمع صوت والدة مروة فى الخلفية 
<< قدمت استقالتها من الجامعة كمان.. وخدت شنطة هدومها من ورايا ومعرفش راحت فين.. أمانة عليك لو لقيتها قول لها امك بتموت..يا ريت تلحقيها قبل ما تحصل القطة بتاعتك اللى ماتت>>
- جيتام يجهز حقيبة سفره فى غرفته
- جيتام يخرج من غرفته ويتأمل الريسبشن الذى لازال مدمر الأثاث، قبل أن يخرج هاتفه المحمول ويجري مكالمة أخيرة يقول فيها:
- أيوة يا بابا.. أنا خلاص حجزت وجاى لك على دبى.. (باكياً) يا ريت تستنونى أنت ومايا ف المطار عشان تعبان أوى
* * *
كافيه Emotions
جيتام يحتضن (حسين) الذى يبكى هو و(سيد شمعة) فى الكافيه الذي خلا من الزبائن قبل أن يقول (جيتام) بحزن وأسى:
- إنت الوحيد اللى ممكن آآمنه ع الكافيه يا حسين.. خلى بالك منه وأبقى حول لى الإيرادات أول كل شهر، ده لو حد فكر ييجي أصلا
* * *
في دار الأيتام الذي تسكنه مي
جيتام يعانق مى عناق حار فى غرفتها وكلاهما يبكى بشدة، قبل أن يترك الدار حاملا حقيبة ملابسه، بينما تحاول مى الفكاك من الموظفات اللاتى يمسكنها وهى تقاومهم وتبكى فى محاولة فاشلة للخروج من بوابة الدار وهي تصرخ هاتفة:
-  مش ممكن تكون دى النهاية.. قول إنك بتضحك عليا.. قول إنك بتهزر زى ما عودتنى.. انا مقدرش استغنى عنك ابداً.. (ببكاء وإنهيار أكثر) جيتاااااام
لنرى بعدها جيتام يدخل المطار حاملاً حقيبته بنفس الخطوات الثقيلة المهمومة، ثم يصعد سلم الطائرة قبل أن يتم إغلاق بابها، فيما يردد عقله بنبرة حزينة كلماته الحزينة قائلا:
- دلوقت بس آمنت إن التاريخ بيعيد نفسه يا شريف
- ثم تحلق الطائرة في الجو
* * *
فى أحد الشاليهات
مروة تجلس أمام النافذة التى تطل على البحر وتسمع أغنية عبد الوهاب "لأ مش أنا اللى أبكى" إذ نسمع المقطع الذى يقول "فين قلبك من حبى ليه..ليه..ليه ما سكنش جنبى..كان مشاركنى ف عمرى ونسى يشارك قلبى.. ما قدرش يعرفنى.. ماعرفش يفهمنى.. وعشان إيه ما عرفشى.. ده ذنبك مش ذنبى" إذ تردد مع الأغنية الجملة الأخيرة بتمتمة صامتة من شفتيها بينما تنهمر الدموع الساخنة من عينيها بشدة وتأثر فى حين نرى موج البحر من النافذة وخلفها التلفاز يعمل لكنه على وضع الـ Mute
مروة تنظر من بين دموعها وإندماجها نحو التلفاز فإذ بها تجد جيتام وهو يتحدث بإبتسامة متفائلة دون أن تسمع صوته فتغلق الراديو، وتوجه الريموت نحو التلفاز لإلغاء وضع 
الـ Mute فتشاهد جيتام يقول
جيتاملكن المثل بيقول رب ضارة نافعة.. عشان كده أنا طلعت من الظروف اللى مريت بيها الفترة الأخيرة بحكمة مهمة جداً.. فهمك الخاطىء للأمور.. قد يقودك إلى الصواب الذى عجز تفكيرك السليم عن الوصول إليه.. وعشان تفهموا الحكمة أكتر خلونى أحكيلكوا الحكاية من أولها ليعود جيتام بذاكرته غلى الخلف، مستعرضا ما حدث في الساعات الماضية
- جيتام داخل الطائرة يبحث عن مقعده فإذا به فجأة أمام شريف الذى يرتدى بذلة عريس، وجيرمين التى ترتدى فستان عروسة وكذا عم فكرى الذى أرتدى بذلة أنيقة بينما يقول جيتام
جيتام وانا ف الطيارة اللى قررت اركبها عشان اهرب لحضن أبويا واختى..كانت ف إنتظارى مفاجأة عمرى.. صاحبى اللى خسرته..مع البنت اللى استفزتنى وكانت سبب معرفتى بمروة.. والأتنين إيه.. عريس وعروسة- جيتام ينظر للموقف ذاهلاً، بينما يضحك عم فكرى بكوميدية وتبتسم جيرمين بحرج، أما شريف فيرمق جيتام بنظرة طويلة قبل أن يعانق كلاهما الأخر ويحتضنان حضناً مخلصاً
- جيتام يجلس بجوار شريف وجيرمين اللذين يتحدثان له بحميمية
- عم فكرى يدخل شقته وداخلها يجد جيرمين قد حضرت له الأكل وتجلس تأكل معه
- جيرمين تحمى عم فكرى فى البانيو وتليف له ظهره
- جيرمين تغادر الشقة من الباب الأخر وتراقب السلم جيداً
جيتام عم فكرى المجنون.. قصدى المريض نفسياً.. طلع والد جيرمين تلميذة شريف ف الجامعة.. ولأنه مريض نفسى وتصرفاته غريبة ومشاكله كتير.. عزلت جيرمين من سكنها القديم اللى اتفضحت فيه وقررت تروح لمكان جديد ماتعرفش فيه حد.. لكن لسوء حظها سكنت معانا انا وشريف ف برج واحد.. وعشان ما تتفضحش جيرمين زى كل مرة.. خدت شقتين فتحتهم على بعض من غير ما حد يعرف..واحدة سكنت فيها لوحدها والتانية أصبح المالك بتاعها عم فكرى عشان يتحمل مسئوليته لوحده قدام الناس.. لكن المصيبة..إنها كانت بتحب شريف  - نعود للطائرة إذ تنام جيرمين على كتف شريف وتقول بحب
جيرمينحبيت فيه طيبته وحنيته..رومانسيته وأحاسيسه العالية اللى ماشوفتش زيها ف حياتى.. ده غير معاملته الكويسة مع بابا فى الوقت اللى كل الناس كانت بتتريق عليه - نعود لشاليه مروة التى تنظر فيه لشاشة التلفاز بذهول 
- ننتقل بعدها للمشاهد التالية التى يحكيها جيتام بطريقة الـ V.O:
- جيرمين تجلس فى السكشن تستمع إلى شرح شريف وتنظر له بحب
- شريف يجلس فى غرفته يكتب خواطره على اللاب توب، بحيث نرى الكلمات التى يكتبها تظهر فى لاب توب جيرمين وهى تجلس فى غرفتها وتتابع اللاب توب الخاص بها!
جيتام حُب جيرمين لشريف صعّب عليها الموقف وخلاها من المستحيل تعرّفه إنها جارته ف نفس العمارة.. لكن ف نفس الوقت استغلت وجودها معانا ف نفس البرج بالدخول ع النت ببلاش من خلال الـ Wirless اللى كنا فاتحينه من غير باسوورد.. ولأن الحب ف اوقات كتير بيدفع صاحبه للجنون.. بدأت جيرمين لعبة خطيرة ودتنا كلنا ف 60 داهية.. لما قررت إنها تعمل هاك على أجهزتنا عشان تعرف كل حاجة بنفكر فيها عن قرب.. وكشفت جيرمين كل أسرارنا وبلاوينا..أشى خواطر بيكتبها شريف ع اللاب توب بتاعه عشان يفضفض باللى جواه.. واشى مواقع..إحم.. وحاجات تانية كتير إحنا نفسنا كنا ناسيينها    - جيرمين تتصفح ملف "وورد" مكتوب فيه (لم أعد أقوى على مواجهة المجتمع فى ظل إنتسابى لإم متصابية كهذه.. لقد تسببت فى سخرية الجميع منى ولم تفلح جهودى عن إثناءها عن الزيجات الفاشلة التى أنغمست فيها بعد موت والدى رحمه الله.. ولم يرغمها هجرى لها وإبتعادى عنها على التراجع)
- جيرمين تبكى بشدة ويحاول والدها مساعدتها لكنها تخرجه خارج غرفتها وتغلق على نفسها وترتمى فوق السرير وتبكى ف إنهيار
- جيرمين تجلس على اللاب توب تفكر وعلى وجنتيها دموع نشفت للتو
- جيرمين تتصفح جروب جيتام ع الفيس بوك وعلى وجهها علامات التفكير
جيتام لغاية ما اتصَدَمِت لما عِرفِت من مذكرات شريف إنه معجب بزميلته الجديدة مروة.. وحلمه إن القسمة والنصيب يجمعوهم ببعض.. فضلت تفكر.. وتستغل كل اللى عرفته عنا الفترة اللى فاتت.. لغاية ما حطت خطة ما تخرش الميا- جيرمين تقوم بعمل جروب ضد جيتام على موقع الفيس بوك
- جيتام يشاهد الجروب بغضب شديد
جيتام الخطة كانت إنها تحط مروة ف طريقى بأى شكل.. عشان كده إتصلت ببرنامجها وقالت اسمى بكل وضوح - 
- جيرمين تجرى مكالمة مع المخرج وما أن تدخل على الهواء حتى تقوم بالضغط على أحد الأزرار فى الكمبيوتر الموصل بالتلفاز لتسجل مقطع الفيديو الذى تتحدث فيه مع مروة فى البرنامج
- نعود لوجه مروة المصدوم فى الشاليه وهى تردد بدهشة الدنيا
مروةمش ممكنمروة تتذكر حديثها مع جيرمين فى الإستديو بطريقة الفلاش باك حين قالت لها في إحدى الحلقات:
مروةمشكلتك سهلة جدا يا جوجو.. لو كان هو من جواه حاسس بيكى.. كل المطلوب منك إنك تستفزيه جداً وتختفى شوية بعيد عنه.. ساعتها هينسى كل البنات اللى حواليه ومش هيشوف غيرك ويبدأ يفكر انتى ليه عملتى كده.. ودى هتكون اول خطوة تقربكوا لبعض - جيرمين تجلس على موقع الـ "Youtube" وعلى وجهها إبتسامة ظافرة
- جيرمين تجلس على موقع الفيس بوك لتنشىء جروب ضد جيتام
- جيتام يجلس فى شقته على جهازه يشاهد مقطع الفيديو المسجل له وهو فى الجامعة ويبكى والكل ينظر له بسخرية
- جيرمين تذهب لمكتب جيتام
جيتام أتاريها سجلت مكالمتها مع مروة وحطتها فى الجروب اللى عملته ضدى عشان تستفزنى وتسخنى على مروة.. وخدت ف نفس الوقت مقطع الفيديو اللى كان متسجل لى وأنا ف الجامعة من لاب توب شريف اللي عملت عليه هاك وحطته ف الجروب.. وبعدين جت لى الكافيه عشان تعتذر لى وتلخع م الموضوع.. بعد ما حطت النار جنب البنزين- نعود للطائرة حيث تقول جيرمين لجيتام بخجل
جيرمينكان عندى أمل إن المواجهة بينكم ممكن تخليكوا تحبوا بعض.. (تضحك وتتابع بمرح) اسكت.. مش أنا كمان اللى عملت مداخلة تليفونية باسم أبرار.. بس بصراحة النتيجة جت أحسن بكتير مما كنت متوقعة- نعود للأستديو حيث يقول جيتام بنظرة ساخرة
جيتام ماجاتش أحسن ولا حاجة.. لأن السحر أتقلب ع الساحر لما قررت أشيل الموضوع من دماغى.. ورجع شريف يتمسك بمروة أكتر من الأول- نعود للطائرة حيث يقول شريف لجيتام ضاحكاً
شريففعلاً.. لحد هنا وقف مبدأ التخطيط بتاعك.. بس القسمة والنصيب كان ليهم كلمتهم لما طلع كل واحد فيكوا بيكفل طفل يتيمجيرمين تنظر لشريف بحب ثم تقول لجيتام
جيرمينساعتها فرحت جداً وحسيت إن فيه أمل.. لكن لما قريت ف خواطر شريف إنه أسعد واحد ف الدنيا لإنك وعدته إنك هتسيب له مروة.. عرفت إنى لسه ف خطر- نعود لشاليه مروة الذى تنظر فيه للتلفاز ثم تعود لتتذكر موقف هام بطريقة الفلاش باك
- فى مكتب شريف ومروة بالجامعة نرى جيرمين تنظر لشريف الذى ينصرف من المكتب ثم تدخل مكتب مروة ف الجامعة وتقترب من مروة التى تتطلع إلى شاشة اللاب توب وتقول جيرمين وفى عينيها الدموع وبصوت متهدج من الحزن والضعف
جيرمين ممكن آخد رأى حضرتك فى موضوع مصيرى ؟مروةطبعاً يا حبيبتى أتفضلىجيرمين أنا بحب واحد كويس ومش ناقصه حاجة.. بس مامته ست مش كويسة كل يومين تتجوز واحد قد عيالها- نعود للطائرة حيث تقول جيرمين لجيتام بحماس
جيرمينولما رفضت مروة بإنفعال شديد جداً وحذرتنى من الإرتباط ده.. عرفت إن عمرها ما هترتبط بشريف..وقررت أكمل الخطة للنهاية- نعود لمكتب شريف ومروة بالجامعة إذ تقول مروة بإنفعال لجيرمين التى تجلس أمامها وفى عينيها – أى جيرمين - الدموع والحزن
مروةواحدة زى دى هتفضل طول عمرها وصمة عار على حبيبك.. تخليى بعد ما تتجوزوا وتخلـفى منه..هتقولى لولادك عليها إيه؟.. جدتكو ست ملعب وبتاعة عيال؟ - نعود للأستديو حيث يقول جيتام بنفس نظرته المتفاءلة السعيدة
جيتامولإن القسمة والنصيب كتبوا إن أنا ومروة نكون لبعض.. فشلت كل محاولاتى إنى أبعدها عنى.. لغاية ما اكتشفت بنفسها حقيقة أم شريف.. فقرر شريف ينتقم منا وبعت السى دى لمروة- نعود للطائرة حيث يقول شريف لجيتام بإبتسامة خجولة
شريفأنا عارف إن اللى عملته معاك ده كان قلة أدب منى  ف لحظة ضعف.. بس أنت كمان لازم تعذرنى.. أصلك علّمتنى إنك لما تحط حاجة ف دماغك بتخطط لها لغاية ما تجيبها.. عشان كده أسأت الظن فيك- نعود لشاليه مروة الذى تنظر فيه للتلفاز وقد أنهمرت الدموع من عينيها وهى تنظر للتلفاز الذى يقول فيه جيتام بتأثر
ص.جيتاممع إن الـ C.D أنا كنت نسيته خالص.. ولو كان حسين فكّرنى بيه كنت هكسره.. لكن الفزورة الكبيرة فى الموضوع بجد كانت سر ارتباط شريف بجيرمين- نعود للطائرة حيث يقول شريف لجيتام بدهشة
شريفف نفس اللحظة اللى كنت بجرى بيها بالعربية وماما جنبى ومفيش ف دماغى غير نية الإنتحار.. كنت واثق إن دى لحظاتنا الأخيرة فى الحياة - شريف يقود سيارته بسرعة فوق المقطم وبجواره أمه المقيدة 
- جيرمين تقود سيارتها بسرعة شديدة لتتجاوز سيارة شريف وتصبح أمامه ثم تضغط الفرامل فجأة لتتوقف سيارتها أمام سيارة شريف الذى يفاجأ بما حدث فيضغط بدوره الفرامل ليندفع هو وأمه للأمام ويرتطما بالزجاج الأمامى بينما ترتطم سيارته بسيارة جيرمين.. 
جيرمين وساعتها.. جه معاد لحظة الأكشن الحقيقية ف حياة شريف عشان يعرف فيها الطرف التانى هو بيحبه قد إيه.. (تغمز بعينيها وتتابع) بس بطل الأكشن المرة دى كان أنا.. مش هو- نعود لشاليه مروة الذى تنظر فيه للتلفاز وقد انهمرت الدموع من عينيها أكثر وهى تنظر للتلفاز الذى يقول فيه جيتام بتأثر
ص. جيتاموحصلت مواجهة قوية بين شريف وجيرمين.. وعرف منها إن امها هى كمان كانت ست مش كويسة.. لدرجة إنها رمتها وهى صغيرة بعد ما اتسببت فى جنان أبوها الغنى.. اللى أكتشف خيانتها ومقدرش يستحمل الصدمة.. وانتهت المواجهة بنجاح خطتها وجوازهم.. وقرر الإتنين يقضوا شهر عسلهم ف دبى - نعود لـ(جيتام) الذي يزفر زفرة حارة من داخل الاستديو قائلاً 
جيتامكانت حكاية أغرب من الخيال.. نسينا فيها الوقت طول فترة الرحلة من مصر لدبى.. مانا ما كانش ينفع أرجع بالطيارة زى شغل الأفلام.. بس لما وصلت المطار حكيت كل اللى حصل لأبويا واختى وجوزها.. وخدتهم ورجعنا.. لبلدى.. وحبيبتى.. عشان يحضروا فرحىجيتام يضع يده على أذنه حيث سماعة الإيربيز قائلاً
جيتامومعانا دلوقت إتصال تليفونى من.. مش معقول..جيتام؟ص.جيتامده انا هوديك ف 60 داهيةجيتامليه بس؟- ننتقل إلى شاليه مروة التى تنظر للتلفاز بدهشة وتتابع المكالمة التليفونية
ص.جيتامعشان انا جيتام الحقيقى ومش موجود دلوقت فى الاستديو..الحلقة دى مسجلةجيتام (ساخراً)طبعاً مسجلة.. وانا وانت دلوقت موجودين هناكص.جيتام (بطفولية)هناك فيييييين؟جيتام (مبتسماً بحب)عند حبيبتنا مروةص.جيتام (بطفولية)اسم الله عليك.. شطورمروة تنظر للشاشة بدهشة فتشعر بيد تمتد من الشباك خلفها وتخبط على ظهرها فتنتفض مرعوبة وتلتفت خلفها لتجد جيتام ناظراً إليها بكل حب الدنيا قائلاً 
جيتام سامحيه بقى والنبى يا ست مروة.. ده بيحبك أوى وإنتى فاهمة غلط واللهمروة تبتسم بكل الحب والحنان قائلة بدهشة
مروة إنت عرفت مكانى إزاى؟يطل من الشباك الطفلين بجاد ومى قائلين فى وقت واحد
بجاد ومى حذرى فزرى مين؟جيتام محدش قال لك إن الأطفال سلاح ذو حدين قبل كده؟ أنا كمان عرفت أجند بيجاد وحكى لي عنك كل حاجةمورة تسمع صوت طرقات على باب الشاليه، فتنظر له مروة بترقب، بينما يقول لها جيتام مبتسماً
جيتام روحى أفتحىمروة تتجه نحو الباب لتفتحه فتجد والدتها وأخوها حسام، لتحتضن مروة أمها بشدة، بينما يأتى جيتام والطفلين من خلفهما، وكذا والده وأخته وزوجها ليقول جيتام
جيتام مفيش حاجة كده للغلبان اللى بيحبك.. إنشالله تعتبرينى زى أمك وأنا موافقالجميع يضحك بينما يشير جيتام لوالده واخته وزوجها قائلاً
جيتام أخيراً بابا وأختى وجوزها ظهروا فى الأحداث.. طول عمرهم ضيوف شرف ف حياتىمروة تلكمه بدلال ثم تسلم عليهما قائلة
مروة دول هما الخير والبركةجيتام (ساخراً)هاها.. كلكوا بتقولوا كده ف الأولهاتف جيتام يرن فيخرجه من جيبه ويضغط زر الإسبيكر قائلاً
جيتام أظن طبعاً حلقة مفيش بعد كده يا أستاذ سميرسمير ألف مبروك يا جيتام.. أعمل حسابك بقى أنت ومروة إن الدورة البرامجية الجديدة هتبدأ وهندمج البرنامجين بتوعكوا فيها مع بعضجيتاموهيكون اسم البرنامج إيه؟* * *
فى أستديو برنامج "تيستروجين"
جيتام ومروة يقفان فى منتصف ديكور مختلف، لبرنامج جديد، إذ نرى الإستديو أرضياته سوداء بينما جوانبه وردية ونرى العديد من الصور التى تجمع بين الرجل والمرأة فى مختلف جوانب الحياة، سواء لوحة زفاف لرجل وأمرأة، وأخرى لرجل يجرى خلف زوجته على البحر، وثالثة لزوج وزوجة يلعبان مع أطفالهما فى مساحات خضراء شاسعة، ونلاحظ أن هذه الصور تزين جنبات البرنامج ..
البرنامج به جمهور مختلط من الرجال والنساء، بأعمار مختلفة ومتفاوتة
مروة (بإبتسامة رقيقة)تيستروجين..جيتام (متابعاً بإبتسامة مماثلة)يعنى هرمونات الذكورة وهرمونات الأنوثة متلخبطين على بعضمروةوعشان ما ينفعش نفصلهم.. هنحل مشاكلهم باكج واحدة ف وقت واحدجيتامبالمناسبة دى أنا عندى سؤال محيرنى يا ريت كل الجمهور يشاركنى إجابتهمروةسؤال إيه؟جيتامهو الحب كيميا واللا خطة واللا قسمة ونصيب ؟مروة تنظر لجيتام بحيرة وترفع كتفيها وهى تمط شفتيها دليل عدم المعرفة ثم تسأل جمهور البرنامج 
مروةحد عنده إجابة يا جماعة؟جمهور البرنامج يرفع يده بالكامل فتنظر لهم مروة وجيتام بحيرة، بينما تقول سيدة بدينة
السيدةالحب خطة طبعاً.. أنا وقّعت كل اللى بحبهم بدماغى رجل آخر عجوز يحتضن فتاة جميلة وشابة يقول بثقة وهو يلاعب حاجبيه رغم معظم حروفه الضائعة
		الرجلالقشمة والنشيب هما الأشاشمروة (ساخرة)ربنا يديك الصحةفجأة يقف شاب مسطول يقول بلهجة مسطولة
الشابأهم حاجة الكيميا جيتام (بدهشة من طريقة الكلام)مين؟الشاب (بسطلان أكثر)الكيميااااااجيتام ينظر لمروة ويسألها ساخراً
جيتام هو الحب نزل ف الجدول؟مروة (ضاحكة)مش عارفةجيتام ومروة ينظرا للكاميرا ويتابعان  فى آن واحد
جيتام ومروة (فى آن واحد)واضح إن الموضوع كبير أوى فعلاً.. نلتقى بعد الفاصلفاصل البرنامج ينزل
النهاية
مع كامل محبتي واحترامي للجميع.. وأسأل الله أن يرزقهم الحب والسعادة الأبدية
مؤلف العمل: شريف عبدالهادي مؤلف روايات ملكوت وأبابيل وكوابيس سعيدة وكتاب حبيبة قلب بابا هواجس أب خايف بنته تكبر ما تلاقيهوش
 		

	

