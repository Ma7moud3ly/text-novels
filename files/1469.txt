



الحلقة الاولى : "سارة"
.......
يا بنتى ما تقومى بقى الساعة بقت 11 
يا ماما سيبينى شوية بس !!
يا سارة انتى بقالك ساعتين بتقولى الكلمة دى !!
الضهر هيأذن قومى بقى 
وبعدين منة صاحبتك اتصلت بيكى كتير وشكلها عايزاكى ضرورى يا بنتى قومى كلمى صاحبتك وشوفيها عايزاكى ليه؟
حادر يا ماما ادينى قمت اهو !!
يعنى الواحد طول الاسبوع متبهدل صحيان بدرى والكلية والمذاكرة ومستكترين عليا ف الاخر اناملى شوية فى يوم الاجازة اللى حيلتى !!
امتى الاجازة تيجى بقى وارتاح !!
....
فى الوقت ده كانت منة مش مبطلة عياط ومش عارفة تعمل ايه ؟!!
خلاص اسلام خطب وكمان حدد معاد كتب الكتاب !!
وكلمت سارة وسارة طبعا زى ما انتوا عارفين كانت نايمة وغرقانة فى الاحلام !!
....
اية فرحانة اوى والدنيا مش سايعاها من الفرحة اخيرا خطبها اكتر انسان بتحبه واللى كانت دايما تدعى ربنا يكون من نصيبها ... وده كان اسلام طبعا !!
....
سارة خلصت فطار وكلمت منة 
سارة : صباح الخير 
ماما قالتلى انك رنيتى عليا كتير طمنينى فى حاجة يا منمن ؟!!
منة : مبتردش
سارة : الو الووووووو
فى ايه بس يا منمن ؟!!
حرام عليكى قلقتينى عليكى
فى ايه؟!!
منة : بتعيط !!
سارة : لا بقى ده شكل الموضوع كبير !!
فى حاجة تبع اسلام طيب ؟!!
طب اية حصلها حاجة !!
طب فى حاجة ف البيت؟!!
منة : عياطها زاد ومش بتنطق ولا حرف !!
سارة : منة انتى فى البيت؟!!
انا هلبس واجيلك ع طول ....
منة : مردتش ولسة بتعيط طبعا !!
.....
اية : حبيبى
اسلام : ايوة يا يويو يا قلبى انتى
اية : وحشتنى قولت اما اكلمك شوية كدة
اسلام : بس انتى وحشتينى اكتر بقى 
																						اية : لا انا اكتر !!
اسلام : لا بقى انا اكتر وانا الراجل ولازم تسمعى كلامى لما اقول انا الاكتر
اية : خلاص ماشى انت اكتر 
بص بقى روح صلى الجمعة ولما ترجع ابقى كلمنى ماشى ؟؟
اسلام : ماشى يا قلبى سلام 
اية : سلام 
.....
سارة لبست وفى دقايق كانت بتخبط الباب على منة وهى هتموت من القلق 
منة فتحت الباب وفجأة وقعت ع الارض !!
سارة : منة !!! منة !!! ايه اللى حصل ؟!!
وحاولت تقعدها ع اقرب كرسى وفضلت تفوق فيها لحد ما فاقت على عياط برده وهى بتقول لسارة 
اسلام خطب !!
خطب اية يا سارة !!
خطب اية !!
......
استنونى بقى فى الحلقة الجاية واللى هيبقى فيها مفاجآت كتير :))

...............

الحلقة التانية : "سارة"
وقفنا اخر مرة ومنة بتقول لسارة 
اسلام خطب يا سارة !!
خطب اية !!
خطب اية !!
سارة : انتى بتتكلمى بجد؟!!
ازاى؟!!
وامتى؟!!
وليه اية مقالتلناش؟!!
ولا حتى اسلام كلمنى مثلا !!
منة : انا بالصدفة كنت قاعدة على الفيس وقولت اكلم اية شوية لقيتها كاتبة على الفيس انها اتخطبت انبارح ولما شوفت اسم خطيبها ... اسلام عبدالله !!
مصدقتش نفسى !!
معقول ؟!!!!
.....
اسلام طبعا رجع من الصلاة واول ما روح كلم احمد 
اسلام : ازيك يا احمد عامل ايه يا عم ؟
احمد : انا اللى فين برده؟!!
بقيت بعرف اخبارك من برة برة كدة !!
اسلام : اخبار ايه؟!!
احمد : عليا يا عم؟!!
عموما الف مبروك ودى واحدة عندك بقى !!
اسلام : ههههههههههههههههههههه
يا عم والله الموضوع جه فجأة ولسة حاصل انبارح وانا كلمتك اهو علشان اقولك بس لقيتك عارف اهو!!
احمد : ماشى هحاول اعديهالك يا سلم 
بس قولى ليه فجأة كدة؟!!
اسلام : لا قولى الاول انت عرفت منين؟!!
اكيد اية كلمت منة ومنة هى اللى قالتلك
احمد : لا يا عم اختى مقالتليش حاجة هو انا بشوفها اصلا !!
عايشين فى بيت واحد ومنعرفش حاجة عن بعض؟!!
ولا حتى عارف اكلمها تكلملى سارة 
اسلام : ايوة يا بوحميد شكلك واقع ع الاخر وقريب هتحصلنى ؛)
احمد : ادعيلى يا سلم اعرف مشاعرها ناحيتى ايه ؟!!
احسن انا خايف تطلع مبتحبنيش بعد كل الحب اللى انا حبيتهولها ده!!
اسلام : لا يا بوحميد اطمن انت بس وسيبها ع الله 
احمد : ونعم بالله 
اسلام : هسيبك بقى انا دلوقتى علشان اية وحشتنى وعايز اطمن عليها ونبقى نتقابل بالليل ان شاء الله فى الكافيه بتاعنا 
احمد : يالا سلام يا حبيب 
عقبالنا يااااااارب 
اسلام : اهو نقك ده اللى هيجيبنى الارض
اقفل ياض بقى سلام
.....
ايوة نسيت اقولكوا مين دول اصلا ؟!!
سارة ومنة واية واسلام واحمد !!
سارة فى سنة 2 علوم
ومنة فى سنة 2 تربية
اما اية فى سنة 2 اداب انجليزى واسلام معاها فى اداب انجليزى بس هو اكبر منها بسنتين يعنى فى سنة التخرج 
واحمد بقى ده اخو منة وهو فى اخر سنة هندسة
طب عرفوا بعض فين؟!! 
يااااااااه دى حاجة بقالها سنين !!
سارة ومنة الصحاب الانتيم من وهما فى الحضانة واية بنت عم اسلام وصاحبتهم برده
اما اسلام فهو واحمد صحاب برده من ايام المدرسة وزى الاخوات بالظبط !!
....
وقفنا فين؟؟!!!
ايوة ايوة ...
سارة كانت لسة عند منة وعمالة تهدى فيها وهى من جواها مستغربة اوى ازاى ده حصل؟!!
طب دى اية مكنتش بطيق اسلام مع انه ابن عمها !!
بس طبعا بتقول كدة مع نفسها 
بس مش عارفة تقول ايه لاية ؟!!
منة اهدى بس يا حبيبتى وكل شئ قسمة ونصيب 
وربنا يعوضك باللى احسن ان شاء الله
اهدى بس دلوقتى وادخلى اتوضى وصلى كدة وبعدين اقرأى شوية فى المصحف ونامى يا حبيبتى
وانا هكلمك اول ما تصحى ان شاء الله اطمن عليكى
منة : ماشى يا سارة اطمنى متقلقيش عليا هبقى كويسة ان شاء الله
سارة : يلا يا حبيبتى سلام انا واعملى زى ما قولتلك علشان خاطرى
لا اله الا الله
منة : سيدنا محمد رسول الله 
......
سارة سابت منة ونزلت من عندها وفى مليون سؤال عمال يدور جوة دماغها !!
ازاى اية وافقت على اسلام ؟!!
هى صحيح متعرفش ان اية بتحبه بس هى كانت بتقولنا دايما انها مش بتحبه خالص !!
وانه مش فتى احلامها ؟!!
وانها اصلا عمرها ما هتتجوز حد من عيلتها !!
وليه مقالتلناش اول ما اسلام راحلها علشان يخطبها ؟!!
معقول كانت حسة ان منة بتحبه علشان كدة خبت علينا ؟!!
طب لو كانت حسة بكدة ليه وافقت عليه؟!! 
كدة حلقتنا خلصت النهاردة 
نتقابل فى الحلقة الجاية ان شاء الله
علشان نعرف ايه السر اللى خلى اية تخبى عليهم احساسها ناحية اسلام ؟!!
وسارة احساسها ايه ناحية احمد ؟!! 
واشخاص تانية هتبان فى القصة هتقلبها وهتبقى هى لغزها!!

.............
الحلقة الثالثة "سارة"
وقفنا اخر مرة وسارة نازلة من عند منة وفى راسها مليون سؤال !!
ووعدتكوا هقولكوا مين هو ايهاب ده؟؟؟
بس مش دلوقتى 
خليكوا معايا وانتوا هتعرفوا لوحدكوا ايه علاقته بسارة وبصحابها ؟!!
المهم... سارة نزلت من هنا ومباشرة راحت لاية 
فضلت تخبط الباب بس اية مكنتش بتفتح خالص !!
سارة استغربت اوى 
اتصلت بيها لقت تليفونها غير متاح !!
استغربت اكتر 
بس لما ملاقتش فى فايدة مشيت وقالت ابقى اروحلها وقت تانى وحالة الذهول لسة باينة على ملامحها !!
.....
احمد : ازيك يا بت؟
منة : الحمد لله يا احمد
احمد : الحمد لله يا احمد !!
من امتى الذوق ده بقى؟!!
منة : عادى يا احمد 
سيبنى انا تعبانة !!
احمد : ليه يا منمن بس فيكى ايه؟!!
الف سلامة عليكى
منة : الله يسلمك يا احمد
احمد : لا بس انتى قلقتينى اوى 
فيكى ايه بس طمنينى ؟؟
منة : شوية برد كدة جايبلى صداع مش اكتر الحمد لله على كل حال
احمد : خدتى دوا طيب ؟؟
منة : هاخد اهو حادر
احمد : طب فطرتى الاول ولا هتاخدى الدوا من غير ما تاكلى زى عادتك يعنى !!
منة : لا يا احمد مليش نفس
احمد : لا بقى منمن حبيبتى هتقعد تفطر معايا علشان انا ميت من الجوع 
وبعدين ده انا مبصدق الاقيكى فاضية واقعد معاكى شوية 
منة : ماشى يا احمد هقوم احضرلك الفطار وناكل سوا
احمد : لا منمن انا الى هحضر الفطار واجيبه لحد الاميرة فى السرير 
منة : لا يا احمد انا هقوم اهو
احمد : خلاص بقى يا بت انتى اسكتى
.....
اية : سلام عليكم
مجهول : وعليكم السلام
اية : عامل ايه؟
مجهول : الحمد لله وانتى؟
اية : الحمد لله انا كمان
كنت عايزة اقابلك ضرورى ينفع؟
مجهول : نص ساعة ونتقابل ادام الكلية ونروح نقعد فى اى كافيه
اية : تمام 
مجهول : سلام
اية : سلام
"المكالمة دى وقت ما سارة كانت عند منة علشان كدة لما سارة راحت لاية ملقتهاش لانها كانت نزلت طبعا "
....
احمد ومنة قاعدين بقى بياكلوا 
احمد : منمن بقى اخبارها ايه؟
منة : الحمد لله المذاكرة تمام وانا تمام برده الحمد لله
احمد : يارب دايما بس انا اقصد شكل فى حاجة شغلاكى !!
منة : هيكون ايه شاغلنى بس؟!!
ما انت عارف الامتحانات قربت وده بس اللى قالقنى
احمد : عليا يا منمن؟!!
ده انا اخوكى الكبير واكتر حد ممكن يحس بيكى
احكيلى فى ايه؟؟
منة : مفيش حاجة يا حمادة 
انت قولت اهو انك اكتر حد ممكن يحس بيا 
يعنى لو فى حاجة اكيد هاجى اقولك ع طول ان شاء الله
احمد : اممممممممم 
مع عدم اقتناعى!!
بس اتفقنا يا باشا وانا مستنيكى تيجى تحكيلى بقى ...
منة : اكيد ان شاء الله
بس انت بقى فى جديد فى حياتك ولا ايه باشمهندس؟؟
احمد : طب ليه الاحراج ده بس ؟!
ايوة فى حاجة كدة بس الصراحة مش عارف!!
منة : فى ايه احكى احكى يا حمادة 
احمد : .............
.......
سارة روحت البيت وقعدت تذاكر بس مش عارفة تركز خالص من الصدمة اللى اخدتها فى موضوع اسلام ده!!
وفى الوقت نفسه اية قاعدة مع اخينا المجهول ده
اية : هو انت مش ناوى تسيبنى فى حالى بقى
مجهول : لا مش هسيبك
اية : هو الحب عافية بقى ولا ايه؟!!
مجهول : ايوة معايا انا عافية 
اية : بس انا بحب خطيبى وبس ومن زمان!!
مجهول : اما انتى بتحبيه كنتى بتعلقينى بيكى ليه؟!!
اية : انت اللى اتعلقت لوحدك
انا مالى؟!! انا معملتلكش حاجة ومغصبتكش تحبنى!!
مجهول : لو مفضلتيش معايا انا هقول لصحابك ولخطيبك على كل حاجة!!
وده اللى عندى وان كان عاجبك !!
.....
احمد : ما انتى فهمانى اهو يا منمن
منة : طبعا يا حمادة امال مين هيفهمك لو انا مفهمتكش بقى؟!!
احمد : بس انا مش عارف اجيبهالها ازاى؟!!
منة : طب سيبنى احاول امهدلك الموضوع وربنا يسهل وما فركش الموضوع من اولها
احسن انا ما شتغلش خاطبة قبل كدة!!
" طبعا منة بتحاول باقصى درجة انها تضحك علشان تخبى عن احمد انها مدايقة "
احمد : لا يا منمن ده مستقبل اخوكى
ركزى كدة احسن اروح فيها لو......
منة : يا سلام على الحب 
ماشى اطمن ومتقلقش
وربنا يسهلها من عنده ان شاء الله
احمد : يعنى اسيبها عليكى بعد ربنا؟؟
منة : ايوة يا عم ومتقلقش كدة 
انا هظبطلك الموضوع 
......
" ممكن حد يستغرب من كلام منة وهزارها وهى كانت من شوية بتموت !!
من واقع تجربتى الشخصية فى حاجات كتير اقدر اقولكوا ان ممكن يكون الانسان بيموت من جوة بس بيضحك ويهزر اوى من برة !!
ومحدش بيحس بيه غيره !! "
.....
اية : لا الا خطيبى !!!
مجهول : كدة تعجبينى 
اية : بس انا مش عارفة انت عايز منى ايه؟!!
مجهول : عايزك انتى بس
اية : ايه اللى انت بتقوله ده؟!!
انت اتجننت ولا ايه؟؟!!
مجهول : انتى اللى تبقى مجنونة لو رفضتى 
لانك بكدة بتضيعى حبيب القلب
خطيبك منك !!
لانى هروح واحكيله على كل كلام الحب وكل الاحلام الوردية يا قمر !!
اية : ابوس رجلك ابوس ايدك 
انا بحب خطيبى !!
لو كنت عملت حاجة او كنت اتكلمت معاك فده كان بس علشان كنت متأكدة ان اسلام مبيحبنيش !!
مجهول : مش ذنبى 
كل اللى اعرفه انى بحبك وبس!!
اية : "بتعيط"
مجهول : فكرى ومعاكى رقم تليفونى لما تاخدى قرارك كلمينى 
وسابها ومشى !!
......
" هو صحيح اية كانت متأكدة ان اسلام مبيحبهاش ازاى؟!! "
بعدين هنعرف :))
.....
احمد واسلام اتقابلوا زى ما اتفقوا وهما قاعدين على الكافيه
اسلام لقى تليفونه بيرن
احمد : ما ترد يابنى 
اسلام : يا عم دى نمرة مش سايبانى فى حالى بقالها فترة طويلة
احمد : قشطة على المعجبات ؛)
اسلام : يا شيخ اتنيل معجبات ايه بس؟!!
وهما بيتكلموا وصلت رسالة لاسلام 
فتحها وهو مذهووووول من الكلام اللى فيها !!
لدرجة انه مقدرش ينطق !!
" يا ترى كان فيها ايه؟!!!!
ده اللى هنعرفه الحلقة الجاية ان شاء الله ... :)) "
....
انتظرونا

...............

الحلقة الرابعة "سارة"
اية لما روحت دخلت اوضتها وفضلت تعيط وهى منهارة ومش عارفة تعمل ايه؟!!
فكرت انها تكلم سارة تحكيلها 
بس خافت من ان سارة متفهمهاش !!
دخلت حاولت تنام بس طبعا معرفتش !!
.....
سارة كلمت منة تطمن عليها
سارة : عاملة ايه دلوقتى يا منمن؟
منة : الحمد لله والله يا سارة
سارة : طب الحمد لله يا حبيبتى 
منة : سارة انا عايزة اقولك حاجة...
هى هند جابت الكلام اللى كانت بتقولهولى ده منين ؟!!
" مين هند دى يا جماعة؟!!
وايه علاقتها بيهم؟!! 
هنعرف ان شاء الله بعدين :)) "
سارة : والله يا منمن انا مش عارفة 
انا اصلا هند دى مبرتحلهاش بس اهى صاحبتنا برده هنعمل ايه يعنى؟!!
منة : خلاص يا سارة انا اصلا تعبت حطيت امانى واحلام اد ايه؟؟
وفجأة لقيت كل حاجة ضاعت !!
سارة : منمن يا حبيبتى الدنيا مبتقفش على حد وان شاء الله ربنا هيرزقك بالانسان اللى يعوضك عن كل حاجة ويحس بيكى ويقدر حبك 
منة : عارفة يا سارة
ربنا عوضنى عن حاجات كتير اوى بيكى انتى واحمد
سارة : وانتى اختى وصاحبتى وحبيبتى يا منمن
ربنا يخليكى ليا يارب
منة : ويخليكى ليا 
سارة : خلاص بقى هنتقابل بكرة ان شاء الله فى الكلية وعايزة اشوف ضحكتك مالية الدنيا
منة : ان شاء الله يا حبيبتى
وانا كدة كدة عايزاكى فى موضوع 
بس بكرة ان شاء الله لأن احمد قرب يرجع من برة وعايزة احضرله الاكل 
سارة : ماشى يا حبيبتى يلا سلام
منة : سلام 
......
اسلام فهمنى فى ايه؟!!
ورينى فى ايه فى التليفون ؟؟؟؟
احمد : بص فى التليفون وقرا الكلام اللى فى الرسالة وقاله مش معقول يا اسلام اكيد فى حاجة غلط
او الرسالة وصلت غلط !!
اسلام مذهول ومتلغبط !!
وفى نفس الوقت دخل ايهاب الكافيه على اسلام واحمد 
ولقاهم فى حالة من الذهول والاستغراب !!
ايهاب : فى ايه يا جدعان مالكوا؟!!
ولقى التليفون فى ايد احمد وهو مبينطقش فأخده بتلقائية وبص فيه ومفهمش حاجة وقالهم ايه ده؟!!
انا مش فاهم حاجة 
احمد قاله مفيش حاجة يا ايهاب رسالة وجت غلط بس اسلام تعبان شوية مش اكتر 
قاله ماشى تمام انا كنت مستنى واحد صاحبى اتفقنا اننا هنتقابل هنا بس شكله اتأخر لمحتكوا من بعيد قلت اسلم عليكوا وحشنى وبقالى كتير مبشوفكومش
بس شكلكوا كدة مش ولابد!!
خلاص اسيبكوا انا ونبقى نتقابل بعدين 
سلام ....
ومشى من غير ما يسمع حتى الرد!!
صحيح....
" هى الرسالة كان قيها اييييييييه؟؟؟؟!!! "
بعدين ان شاء الله
بس اوعوا تضربونى بعد ما تقرأوا الجملة دى!!
ان شاء الله نعرف سوا بعدين 
........
احمد بعد ما ساب اسلام روح ولقى منة محضراله الاكل 
اكل واصر انها تاكل معاه 
"ملهومش غير بعض بعد ما باباهم ومامتهم ماتوا من كام شهر كدة"
المهم اكلوا وكل واحد دخل اوضته 
احمد شوية يفكر فى سارة حبيبته وشوية يفكر فى منة اللى حالها متغير مع انها بتحاول تبين العكس والرسالة الغريبة اللى وصلت لاسلام !!
اما منة فأول ما دخلت اوضتها صلت ركعتين وقررت مع نفسها انها تنسى اسلام خالص مهما كلفها الامر من وجع لانه خلاص مبقاش ليها ومعدش ينفع البكا وكمان اية مهما كانت فهى صاحبتها ومش عايزة تخسرها !!
وفتحت المصحف على سورة البقرة وفضلت تقرأ طول الليل لحد ما وصلت لآية قرأتها وكأنها اول مرة تقرأها وبكت وهى بتردد نفس الاية ...
(وَعَسَىٰ أَنْ تَكْرَهُوا شَيْئًا وَهُوَ خَيْرٌ لَكُمْ ۖ وَعَسَىٰ أَنْ تُحِبُّوا شَيْئًا وَهُوَ شَرٌّ لَكُمْ ۗ وَاللَّهُ يَعْلَمُ وَأَنْتُمْ لَا تَعْلَمُونَ) [سورة البقرة : 216]
......
"فعلا يا جماعة مش كل اللى بنتمناه بيبقى الخير ومش كل اللى بنكرهه بيبقى الشر!!
"والله يعلم وانتم لا تعلمون" منهج حياة "
......
فى الوقت اللى احمد رجع فيه البيت كان اسلام برده رجع البيت وحاول يكلم اية لكنه لقى تليفونها مقفول فقلق عليها جدا بس قال يمكن تكون نامت!!
مكنش ليه نفس ياكل ومامته اتحايلت عليه كتير بس رد عليها بحزن وقالها اكلت برة مع احمد يا امى ودخل اوضته ع طول ...
مامته قلقت عليه وخاصة بعد نبرة الحزن اللى لمحتها فى صوته وخبطت الباب ودخلت لقته بيعيط 
اخدته فى حضنها وفضلت تقوله مالك يا حبيبى ؟!!
قالها محتاجلك اوى يا امى
انا تعبان اوى
مامته قالتله الف سلامة عليك يا ضنايا مالك؟؟!!
قالها مخنوق بس يا امى وكنت محتاج حضنك اوى 
قالتله بعد الشر عليك يا حبيبى من الخنقة انا معاك اهو وفضلت تطبطب عليه
وهو جوة حضنها حاسس ان اوجاعه كلها بتروح 
لحد ما نام اصلا جوة حضنها زى ايام ما كان صغير ومكنش بيهدى الا بين ايديها
عدلته ونيمته على السرير وقرأتله كام سورة من القرآن وطفت نور الاوضة وطلعت برة دخلت اتوضت وصلت وفى سجودها كانت اول حاجة قالتها "ربنا يريح قلبك ويهديك يا ضنايا"
.....
"الام دى جنة الدنيا زى ما الجنة تحت اقدامها فى الاخرة 
ازاى حد يبقى عنده الجنة ويبعد عنها؟!!
فكر واحسبها صح !! "
.....
وخلص كدة اول يوم بعد معاناة شديدة للكل....
منة اللى ختمت يومها بقرار انها هتنسى وهتستعين بالله على كدة لان اصلا مفيش ادامها غير كدة مهما اتألمت لأن النسيان صعب ودى حاجة كلنا عارفينها!!
واية اللى مش عارفة تعمل ايه؟!!
بتحب خطيبها وفى نفس الوقت غلطة صغيرة بتهدد كل حياتها ومستقبلها!!
واسلام اللى مصدوم ومش قادر ياخد قرار ومش فاهم حاجة خالص!!
واحمد اللى بيحب سارة ونفسه يقولها ونفسه يطمن على منة ويساعد صديق عمره اسلام !!
وسارة اللى شايلة هم الم منة وقرار اسلام المفاجئ بالنسبة للكل بارتباطه باية واية اللى خبت عليهم وكانت دايما بتنكر مشاعرها وهى واللى جواها واللى محدش يعرفه غير ربنا بس!!
" وهند !!!!
والرسالة !!!!
والمجهول !!!!! "
علامات استفهام كتير بقت موجودة فى القصة وبكرة بقى هيتقابلوا كلهم سوا لأول مرة بعد التطورات دى لأنهم رايحين الكلية وبيركبوا نفس الاتوبيس !!! "
خليكوا مستنيين ونشوف ايه اللى هيحصل بقى لما يتقابلوا بالمشاعر الجديدة اللى جواهم دى !!
بكرة بمشيئة الرحمن :))

..........

الحلقة الخامسة "سارة"
النهاردة بقى اللقاء اللى هيجمع اشخاص عارفين بعض من زمان صحاب واخوات وحبايب 
بس النهاردة وان كانت الاخوة والصداقة والحب مازالوا موجودين الا ان فى حاجات جديدة ظهرت!!
ظهر معنى الخوف من الحقيقة وانى اداريها علشان مخسرش الحب!!
انى استحمل التهديد علشان متكسرش ادام حد!!
انى اشوف صاحبتى وحبيب عمرى ادامى سوا وهما مخطوبين وفترة وهيبقوا متجوزين وانزل عينى فى الارض وادارى فى وشى علشان متبنش كسرتى ودمعتى ادامهم واقول ياااااااااارب انت وحدك العالم!!
انى ابقى مع خطيبتى الانسانة اللى بحبها بس مش قادر اطلع كلمة حب ومش قادر اخونها ومش قادر اعاتبها فساكت بس!!
انى اشوف الانسانة اللى طول عمرى بحلم بيها وهى ادامى بس مش عارف اصارحها بحبى ليها اللى ساكنى من زمن ومش قادر يفارقنى لحظة !!
او انى اشيل هم ده وهم دى وحسة بده وحسة بدى ومش عارفة اتصرف ولا عارفة ادى لنفسى فرصة افكر اصلا فى نفسى!!
.....
لما المشاعر دى تتجمع فى لحظة واحدة بين ناس عمرها ما كانت كدة ولا كانت الضحكة اللى من القلب بتفارقهم 
يبقى وقتها لازم نحس ان الوجع كدة فاض اوى وفاق اى احساس بالمتعة او السعادة اتعاش قبل كدة!!
....
ده كان اللقاء الاول بين الصحاب للأسف !!
" فى القلب ما لا يحكى والعيون لا تكذب والالسن تلجأ للصمت والشفاه تتصنع الابتسامة هربا من الدموع !! "
.....
الستة اتقابلوا فى الاتوبيس والصمت هو سيد الموقف !!
" هتقولولى الستة ازاى؟!!
هم مش خمسة بس؟!!
هقولكوا لا هم ستة :))
ازاى؟!!
الخمسة صحابنا سارة ومنة واية واسلام واحمد والاستاذة هند صاحبة اللغز الاكبر فى القصة زى ما هنعرف بعدين ان شاء الله !!
بعد ما نزلوا من الاتوبيس كان الموقف بيضطرهم انهم يسلموا على بعض ويباركوا لاية واسلام ويحاولوا يتصنعوا كلهم السعادة اللى طبعا مش موجودة!!
سارة : ازيكوا يا جماعة 
مبروك يا يويو عليكى اسلام ومبروك يا اسلام عليك يويو العسل بتاعنا 
اسلام : الله يبارك فيكى يا سارة
احمد : ايوة بقى انتوا عملتوا الخطوبة من ورانا احنا هنحتفل بيكوا هنا ونعملكوا خطوبة تانية 
"ميعرفش حاجة غير انه عايز ينسى صاحبه الرسالة المجهولة اللى اتبعتتله!! "
ولا ايه رأيك يا اية؟؟
اية مبتردش ولا اصلا سمعت هم كانوا بيقولوا ايه؟!!
تايهة فى الفرحة اللى ملحقتش تتمتع بيها والتهديد اللى بيحاوطها!!
سارة : اية اية 
يا بنتى رحتى فين؟!!
اية : معلش يا جماعة سرحت شوية
كنتوا بتقولوا حاجة؟؟
احمد : لا يا اية ده انتى مش هنا خالص
كنا بنقول هنحتفل بيكوا احتفال صغير على قدنا كدة
اية : والله لو اسلام موافق ماشى
احمد : ايوة اسلام موافق
توكلنا على الله 
احنا نخلص اليوم ونطلع على النادى :))
وهند واقفة مبتسمة ومعلقتش على اى حاجة
وكذلك منة ساكتة لانها لو اتكلمت دموعها هتغلبها من غير ما تحس ففضلت انها تفضل ساكتة !!
سارة طيب لا كلنا بقى على محاضرتنا وبعدين نتكلم 
......
سارة دخلت كليتها ومعاها هند لأنها معاها فى نفس الكلية
اما منة فمشيت لوحدها ودخلت كليتها
واحمد برده مشى لوحده 
واسلام اخد خطيبته ومشى معاها لأنهم مع بعض طبعا فى نفس الكلية زى ما انتوا عارفين
وطبعا فى اكتر من حوار دار سواء حوار فى النفس او حوار مع الاخرين !!
.....
هند : سارة هى منة ساكتة ليه؟!!
هى زعلانة من حاجة؟!!
سارة : لا يا هند هى تعبانة شوية بس
هند : متخبيش عليا
فى ايه؟؟!!
سارة : هخبى عليكى ليه بس؟!!
لو كان فى حاجة كنت قولتلك
هند : بس انا حسة انها مدايقة من خطوبة اسلام واية صح؟؟
سارة : معرفش يا هند 
هى مقالتليش حاجة ومعتقدش ان الكلام اللى انتى بتقوليه ده صح!!
هند : الله اعلم 
بس انا حسة كدة وكنت عايزة اساعدها بس!!
سارة : يالا يا هند علشان اتأخرنا على المحاضرة
هند : ماشى يا ستى وانا كنت عطلتك يعنى
سارة : خلاص يا هند يالا بقى علشان الدكتور اكيد دخل...
.....
اما منة فكانت ماشية لوحدها وعقلها وقلبها مش مبطلين كلام وعمالين يوجعوا بعض ويوجعوها
القلب : انا لسة بحبه وبتمناه
العقل : خلاص معدش ينفع الكلام ده
القلب : طب اعمل ايه ؟!!
مش قادر!!
العقل : لازم تقدر 
القلب : خلاص تعبان ومش ممكن انسى حلم عمرى
العقل : اللى نساك لازم تنساه !!
القلب : النسيان صعب لا ده مستحيل!!
العقل : "لما هتاخد قرار النسيان وتبقى جد فيه ربك هيعينك وهيعوضك"
القلب : يااااااااااارب
العقل : ياااااااااارب
......
اما احمد فكان بيفكر ازاى يصارح سارة بحبه ليها وكان نفسه يخطبها لأنها الانسانة اللى هتقدر تفرح قلبه وتشاركه حياته ومستقبله :))
.....
والغريب بقى ان اسلام وصل اية للمدرج بتاعها وطلع هو علشان محاضرته وتقريبا متكلموش !!
"غريبة صح؟!!
طبعا غريبة على اتنين المفروض انهم بيحبوا بعض ويتخطبوا وبعد خطوبتهم بيوم يبقوا كدة!!
بس برده اللى هما الاتنين فيه كان اقوى من اى حاجة !!
وكان كفيل بأنه يكسر الرغبة فى الحديث بين اى اتنين مخطوبين عن حب!! "
خلينا نكمل ونشوف باقى اليوم :))
.....
كله طبعا خلص محاضراته 
سارة خلصت قبل منة فراحتلها واستاذة هند طبعا لزقت وراحت معاها !!
واسلام اخد اية بعد ما خلصوا هما الاتنين وراح لأحمد 
احمد اتصل بمنة واتجمعوا كلهم حسب الاتفاق :))
وانطلقوا على النادى اللى كان مش بعيد عن كلياتهم فمشوا طبعا وبما انهم مشوا يبقوا اكيد اتكلموا
والمرة دى بدأت هند الكلام 
وقالت لاية الف مبروك يا حبيبتى 
اية : الله يبارك فيكى
"وبمنتهى البرود اصلا كان رد اية 
يا ترى ليه؟!!
علشان كانت مخنوقة من الموضوع اياه ولا فى سبب تانى؟!!
بعدين هنعرف ان شاء الله "
المهم...
لما اتغاظت هند من برود اية فى الرد عليها قلبت على منة وقالتلها الا قوليلى يا منة 
انتى مالك؟!!
شكلك زعلانة من حاجة كبيرة
ده انتى حتى مقولتيش لصاحبتك الف مبروك !!
سارة بتبص لهند وهى مش طايقاها اصلا وردت عليها وقالتلها ...
اطلعى انتى منها بس يا هند 
انتى جاية تهدى النفوس ولا ايه؟؟!!
منة تعبانة شوية من اول النهار وقالت تبارك لاية براحتها بقى فى الحفلة ان شاء الله!!
احمد لقى الدنيا هتولع وده طبعا بسبب هند اللى بتطلعلهم فى كل خروجة بمشكلة !!
فقال لاسلام الا احكيلنا يا سلم بما انك الوحيد اللى خاطب بقى 
هى الخطوبة حلوة ولا ؟؟
وحاول على قد ما يقدر يفك الجو اللى قلب مرة واحدة ده!!
لحد ما وصلوا للنادى ...
وهند بتغلى من جواها على حرقة الدم اللى اخدتها دى فقررت كالعادة انها متخليش اليوم يعدى على خير!!
وفعلا اليوم معداش على خير
بس ازاى؟!!
ده اللى هنعرفه ان شاء الله الحلقة الجاية :))
انتظرونا

..........


الحلقة السادسة "سارة"
اول ما وصلوا النادى قعدوا كلهم على ترابيزة واحدة وفضل احمد يهزر ويضحك لأن مكنش فى حد اصلا بينطق حتى!!
وكذلك سارة حاولت تفتح كلام بس الوضع كان صعب برده 
ازاى هتفتح كلام وهى عارفة حالة منة واللى هى بتعانيه؟!!
فسكتت خالص ومش عارفة تعمل ايه؟!!
واحمد كمان ملقاش فايدة من هزاره فسكت!!
بس هند معجبهاش جو الصمت اللى غلب على الكل وطبعا كانت عايزة تنتقم فراحت قايلة ايه بقى؟؟؟؟
هند : الا انتى بقى يا منة هتفرحينا بيكى امتى ؟؟
ولا خلاص مبقتيش عايزة ترتبطى !!
سارة ردت عليها فى الحال وقالتلها لما تفرحينا بيكى انتى الاول يا هند ولا انتى كمان مبقتيش عايزة ترتبطى؟!!
هند جابت اخرها من طريقة سارة معاها 
قلبت الترابيزة بقى بس طبعا بالكلام يعنى !!
وراحت قايلة ايوة ما انتى مطمنة على مستقبلك بقى يا سارة ولا ايه؟؟
احمد بص لسارة وهو فى ذهول لأنه مفهمش ان هند اصلا تقصده هو !!
يعنى هى جت تحرجهم جرحتهم!!
الاذى بييجى معاها كدة حظ!!
" ربنا يهدى يارب "
المهم...
فى اللحظة دى قطع الصمت صوت رسالة جاية لاسلام ورسالة تانية لأية !!
يااااااترى كان فيهم ايه؟!!!
سيبنا من رسالة اسلام ودى هنعرفها مع اختها بعدين وخلينا فى رسالة اية !!
كان فيها ايييييه؟!!
كان فيها كلمتين مش اكتر
" انا وراكى "!!!
بصت اية ولقيت اخينا المجهول ده !!
ايه اللى جابه هنا ده؟!!
طبعا هند مفوتتش الفرصة وشدت التليفون منها بكل قلة ذوق وبصت فيه ومعلقتش!!
وقالت رسالة من بتوع الخدمات دى يا جماعة
" هند اصلا بتكره اية 
ليه قدمتلها الخدمة الكبيرة دى؟!!
بالرغم من انها لو كانت اصلا تقدر توديها فى داهية مش هتتأخر!!
ده اللى هنعرفه بعدين ان شاء الله :)) "
اخينا المجهول ده قرب عليهم وبكل جرأة وجه سلم على اسلام واحمد واخدهم بالحضن كمان!!
" ايه ده؟!!!
ايه اللى بيحصل يا جماعة!!
المجهول طلع يعرف اسلام وكمان احمد!! "
ههههههههههههه
مش ده الغريب فى الموضوع !!
الغريب بقى ان اخينا المجهول ده كمان قعد معاهم واحمد عرفه على منة واية وسارة وهند!!
قالهم اعرفكوا على ايهاب صاحبى انا واسلام !!!!!!
"طبعااااا فاكرين ايهاب اللى راحلهم فى الكافيه وشاف الرسالة!! "
" اووووووه ايهاب طلع هو المجهول!!!! "
اية وشها جاب مية لون من الصدمة وهند من الفرحة الغير مبررة اصلا!!
"بس هى مبررة على فكرة وده برده اللى هنعرفه بعدين ان شاء الله "
وايهاب بيبص من تحت لتحت لاية وفى عنيه نظرة المنتصر ومعنى الشماتة اللى على حق!!!
طبعا لأن مفيش حد غير....... اللى عارف
فالموضوع بالنسبة للباقى عادى جدا!!
علشان كدة حاول احمد انه يتكلم على امل ان ايهاب وسارة يساعدوه فيفكوا الجو الغم اللى موجود ده ومش معروفله سبب!!
"كل واحد فاكر ان هو السبب 
بس الحقيقة ان هم كلهم السبب !!"
قام احمد وبكل مرح وراح قايل بخفة دم وابتسامة عريضة بيحاول بيها ينسى صاحبه اللى هو فيه وكمان يضحك الباقى اللى مش عارف مالهم؟!!
احمد : واليوم ايها السادة يشرفنا ان نجتمع لنعزى الاخ الحبيب اسلام والاخت الفاضلة اية على تلك الخطوبة اقصد التدبيسة المبااااااركة 
ومع كلمة صاحب التدبيسة ومن له الفضل فى تلك الحفلة المتواضعة "اسلام" فليتفضل ....
تصفيق شديد يا سادة 
كله حاول يبين ان مفيش حاجة جواه فصقفوا بس مش بحرارة او يعنى بحرارة مصطنعة اهو احسن من مفيش!!
قام اسلام وهو بيضغط على نفسه وبيحاول يضحك من ورا قلبه وقال انت رخم على فكرة يا احمد
انت بتدبسنى بقى ولا ايه؟!!
احمد : يا عم انت هتلزقها فيا ولا ايه؟!
انت مدبس لوحدك 
اسلام : بطل مش ادام الناس بقى !!
احمد : يابنى اخلص كل ده علشان تهرب من كلمتك التى سوف تخجل تواضعنا ولا ايه؟!!
اسلام : ما انتوا عارفين كل حاجة انا هقول ايه؟!!
عادى يعنى 
احمد : لا منعرفش
هه هتقول ايه؟؟ 
اسلام : طب مانش متكلم بقى وقفلت معايا يا رخم انت!!
(ايهاب اثناء الحوار ده كان بيختلس النظرات ل.....
لا مش اية ع فكرة!!
امال لمين ؟!!
ده هنعرفه ان شاء الله قريب اوووووووى )
سارة قالت فى ايه بقى انتوا قلبتوها رخامة ولا ايه؟!!
لا احنا عايزين نضحك ونتكلم من غير رخامة !!
علشان كدة سوف ننتقل من اسلام لأية ومن احمد الرخم لسارة الرخمة "ايوة اللى هى انا يعنى "
اية اتكلمى بقى قوليلنا اى حاجة 
انتى ساكتة من بدرى !!
"طبعا غريب انها تبقى ساكتة كدة بعد خطوبتها بيومين!!
وده اللى يبان لأى حد ماعدا انا وانتوا طبعا "
اية : لا يا سارة اصلى مصدعة بس شوية من المحاضرات الكتير بتاعة النهاردة دى!!
وقبل ما تكمل دخلت هند طبعا فى الموضوع وقالت: ايوة اعذروها يا جماعة !!
"استنوا كدة !!
هو معنى جملة هند دى ايه؟!!
رخامة يعنى زى عادتها ؟؟
ولا يمكن فهمت حاجة لما قرت الرسالة؟؟
ولا فى سبب تانى ؟؟!!
خلونا نمشى مع الاحداث كدة ونشوف!! "
المهم بقى...
اليوم عدى يعنى بمنتهى الروتين والسعادة الوهمية اللى مش موجودة عند اى حد من اللى قاعدين اصلا!!
احمد اخد منة واخدوا سارة معاهم كمان علشان يوصلوها وكملوا طريقهم هما وروحوا ...
واسلام اخد اية برده علشان يوصلها !!
اما هند محدش عرض عليها يوصلها من الاساس
"اصلا محدش طايقها ولا انا حتى كمان "
ايه ده؟؟
وايهاب راح فين؟؟!!
هنعرف ان شاء الله بعدين 
.....
وهما مروحين اسلام واية المرة دى اتكلموا بس ياترى قالوا ايه؟!!
اسلام : الحفلة عجبتك؟
اية : ايوة كانت حلوة وعجبتنى
اسلام : يعنى اتبسطى؟؟
اية : علشان انت معايا وكمان صحابنا وكدة
اسلام : بس مش باين عليكى انك انبسطى؟؟
اية "مينفعش اسلام يحس كدة طبعا فردت عليه وهى بتحاول تخلق الفرحة جوة عيونها اللى خلاص الدموع سكنتها" وقالت : لالالا انا كنت مبسوطة اوى والله وعلشان انت كمان كنت مبسوط ودى اهم حاجة عندى 
"طبعا اسلام مكنش مبسوط خالص بس اية مكنتش معاه اصلا مع انه طول الوقت كان جانبها!!"
اسلام : طيب تمام اهم حاجة انك كنتى مبسوطة وزى ما انتى قولتى انا كمان كنت مبسوط وكدة الحمد لله
اية : ......
اسلام : اية روحتى فين؟!!!
اية : ايه يا اسلام؟؟
كنت بتقول ايه؟؟ معلش مأخدتش بالى!!
اسلام : لا يا اية مكنتش بقول حاجة
خلاص انتى وصلتى عايزة منى حاجة؟؟
اية : لا عايزة سلامتك
اسلام : ماشى خدى بالك من نفسك
"وبعصبية مليانة حزن" سلام
اية : سلام
......
وانا كمان : سلام 
ونتقابل بكرة ان شاء الله علشان نعرف ايه هيكون رد سارة على احساس احمد ناحيتها؟؟؟
وهل اية مظلومة ولا مذنبة؟؟؟!!
وايهاب والمفاجأة اللى هيفجرها وهتقلب مجرى الرواية !!
انتظرونا 

..................

الحلقة السابعة "سارة"
طبعا كان يوم انبارح بتاع النادى ده خلص بكل الاحداث اللى فيه الا حوار بسيط كدة بين منة واحمد
اول ما روحوا ع طول...
احمد : منمن هو انتى هتقولى لسارة امتى على اللى انا قولتهولك؟؟
منة : والله يا حمادة انا كنت ناوية اقولها النهاردة بس مجتش فرصة خالص ومكناش لوحدنا علشان اقدر اكلمها ...
احمد : يعنى ايه؟!!
منة : هكلمها بكرة ان شاء الله بأى طريقة
وانا ليا كام حمادة برده؟!!
احمد : انا اللى ليا كام منمن عسل وقمر كدة ؟!!
منة : ربنا يخليك ليا يا احمد
عايز اى حاجة قبل ما تنام بقى ولا هتدخل تريح ع طول؟؟
احمد : عايزك تبقى مبسوطة 
وتحكيلى على كل حاجة جواكى وهتلاقى عندى دايما اللى يريح بالك يا حبيبتى
بس كدة يا ستى 
منة : حادر يا احمد 
لو فى حاجة هقولك اكيد
يالا ادخل بقى علشان ترتاح وادعيلى وانت بتصلى
احمد : من غير ما تطلبى يا منمن ده اللى بيحصل
منة : ربنا يريح بالك باللى تتمناه يا احمد
يالا تصبح على خير
احمد : وانتى تصبحى على كل حاجة حلوة بتتمنيها 
منة بصت كدة لاحمد وهى من جواها بتقول ربنا يرزقك بكل الخير لانك ونعم الاخ بجد
يارب ما اتحرم منك ابدا 
"نظرة الحب بين الاخوة من اعمق النظرات وكذا من اصدق معانى الحب"
......
اية اول ما دخلت اوضتها قعدت تعيط ومنهارة على اللى هى عملته فى نفسها من غير ما تحس!! وفضلت تكلم نفسها وهى بتموت !!
بس لو كنت اعرف ان اسلام بيحبنى مكنش كل ده حصل من الاول!!
بس هند قالتلى انه مش بيحبنى !!
"هى هند عرفت منين؟؟
وقالتلها كدة ليه؟!!! 
هنعرف السر ورا كل ده قريب خالص باذن الله"
بس هند مظلومة برده 
هى اكيد مكنتش عايزانى اتعلق بالوهم اكتر من كدة وكانت حسة بعذابى فحبت تريحنى 
بس اللى محدش حسه هو عذابى دلوقتى!!
احساسى بتأنيب الضمير ده!!
حسة بالخيانة مع انى عمرى ما خنت حد
ويوم ما اخون حد يبقى اسلام؟!!!!
ياااااااااااااارب رحمتك بيا
اروح لمين غيرك يارب؟!!
اعمل ايه؟!!
حلها من عندك يارب
انت وحدك عارف انى عمرى ما قصدت خيانة او جرح حد !!
"على فكرة اية فعلا انسانة طول عمرها كويسة بس اضحك عليها!! "
.....
اسلام لما روح يومها دخل اتوضا وصلى ودخل على اوضته ومباشرة كان نايم !!
" النوم هو ملاذ من فاضت همومه قلبه وصار حديثه صمتا وصمته حديثا !! "
بس حلم حلم غريب اوووووووى 
"حلم ان هو عمال بيعيط ومنهار وفى شخص واقف وراه بالظبط بيضحك بأعلى صوته وملامحه مكنش قادر يحددها بس هى مش غريبة عليه!! "
وفاق من النوم والحلم مأثر فيه ومش قادر يسيب تفكيره لحظة !!
" الاحلام مش مجرد وقت بيعدى وحاجات غريبة وتافهة بنشوفها وبننساها وانتهت !!
احيانا ربنا بيبعتلنا حل مشكلة عندنا فى حلم 
او بنعيش احساس بنتمناه ومستخيل فى الواقع فى حلم
او بنضحك من جوة قلوبنا فى حلم لأن الضحكة فى الواقع اصلا غايبة!!
او ربنا بيبشرنا بخير جاى او بيحذرنا من غلط هنعمله!! "
"بلاش ناخد كل حاجة فى حياتنا على انها تقضية وقت وشئ ملهوش لازمة!! "
اسلام كان مستغرب اوى وفضلت حالة الاستغراب دى ملازماه طول اليوم ده 
وحكى لأحمد على الحلم لما قابله بس مقدرش يفسره!!
"والحلم ده هو فعلا كان تفسير للغز من عند ربنا بس محدش كان فاهم طبعا !!"
المهم....
برده كلهم اتجمعوا فى اليوم ده وراحوا سوا وبدأوا يتعاملوا الى حد ما عادى -من برة-
لكن من جوة الهموم بتزيد!!
......
خلصوا محاضرات منة اتصلت بسارة وقالتلها انا عايزاكى يا سارة اتكلم معاكى شوية بس تيجى لوحدك !!
الواحد فيه اللى مكفيه ومش ناقص نرفزة ملهاش لازمة!!
سارة : حادر يا منمن 
هجيلك حااااااالا ان شاء الله 
"على فكرة احنا تقريبا منعرفش حاجة عن سارة غير انها الصاحبة الانتيم لمنة وصاحبة اية وصاحبة هند وحبيبة احمد ...
المفروض اننا نعرف احساسها ايه؟؟
ودورها هيبقى ايه بعدين؟!! "
......
هند : ايوة
...... : الموضوع ماشى تمام؟
هند : ايوة
..... : متتصلش دلوقتى خالص بيا
لانى تقريبا طول الوقت ببقى معاهم
..... : ماشى سلام
هند : سلام
"مين ده يا جماعة؟!!
وموضوع ايه اللى ماشى تمام ده؟!!
ربنا يستر "
......
سارة راحت طبعا لمنة
سارة : ازيك يا منمن؟
منة : الحمد لله يا سارة
انتى اخبارك ايه؟
سارة : الحمد لله تمااااام :))
بس انتى المهم انا عايزة اطمن عليكى؟
منة : لو قصدك موضوع اسلام فخلاص والله يا سارة انا قررت انى انسى وحسة ان ربنا بيعينى على الامر ده اوى وزى ما انتى قولتيلى اكيد ربنا هيكرمنى ويعوضنى وانا واثقة فى وعد ربنا ليا لو صبرت ودعيت بالحب الحلال اللى هينسينى حب كان من طرف واحد اتعذبت فيه كتير!!
"محدش يستغرب بس فعلا منة هى نموذج للكبرياء والايمان بالله ودى هدية ربنا بيهديها للى يتمناها بجد!!
واللى بياخد قرار انه يغير اى حاجة حتى وان كان الحب اللى هو اقوى المشاعر 
طول ما فى ارادة وقبل الارادة استعانة بالله هيتغير وربنا بيعوض كتييييييير "
بس ده مش موضوعنا يا سارة
انا جيباكى علشان حاجة اهم ...
بصى بقى ومن الاخر احمد بيحبك وعايز يخطبك
رأيك ايه؟؟
سارة : احمد!!
منة : ايوة احمد يا سارة
هه رأيك ايه؟؟
سارة : انا.......
"ولسة سارة مكملتش الجملة
الا ولقت هند ادامها ...!! "
هند : سارة انتى هنا؟؟!
سارة : ايوة هنا ممنوع يا هند ولا ايه؟؟!
هند : لا مش ممنوع يعنى ولا حاجة بس كنتى قولتيلى يعنى بدل ما ادور عليكى كتير فى الكلية والاقيكى اختفيتى!!
سارة : معلش يا هند
مكنتش اعرف انك هتدورى عليا!!
هند : لا ولا يهمك 
انا اصلا كنت جاية لمنة علشان كنت عايزة اتكلم معاها شوية كدة
منة : نعم يا هند فى ايه؟؟
"من الواضح ان محدش طااااايق هند دى!! "
هند : لا بقى لما تفضى نبقى نتكلم ان شاء الله
الا بقى انتوا كنتوا بتتكلموا فى ايه؟؟؟!!
"ايه الرخامة دى !! "
سارة : مكناش بنتكلم فى حاجة يا هند 
كنا بندردش شوية مش اكتر
هند : ايوة عن ايه يعنى؟!! 
" هو فى حد كدة؟!!! "
سارة : عن المذاكرة والامتحانات بس يعنى
هند : اااااااه ربنا يوفقكوا
" منة متجنبة الكلام تماما مع هند 
يا ترى ليه؟!!
بسبب الكلام اللى هى قالتهولها ؟!!
ايوة هى قالتلها ايه صحيح؟؟؟!!
فاكرين يوم ما منة قالت لسارة
هى هند قالتلى الكلام ده ليه؟!!
انا احكيلكوا اللى حصل بقى ....
_قبل ما اسلام يخطب اية باسبوع تقريبا هند راحت لمنة وقالتلها انها عايزة تقولها حاجة مهمة جدا...
بخصوص مين؟؟؟؟؟
بخصوص اسلام !!!
قالتلها ايه ؟؟؟؟
ده بقى اللى ان شاء الله هنعرفه اول الحلقة الجاية ع طووووول 
انتظرونا 

..........................

الحلقة الثامنة "سارة"
وقفنا فى الحلقة اللى فاتت لما كنت بحكيلكوا عن الحوار اللى دار بين منة وهند قبل ما اسلام يخطب اية ...
قولتلكوا طبعا ان هند راحت لمنة وقالتلها انها عايزاها فى موضوع ضرورى وده كان بخصوص اسلام !!
"هند مهتمة اوى بمنة وعلاقتها باسلام
ليه يعنى؟!!
للدرجادى بتحب منة؟!!
مش معقول !!
يبقى اكيد فى سبب تانى !! "
المهم ...
هحكيلكوا الحوار اللى دار بين هند ومنة 
"ولو حسيتوا بحاجة غريبة علقوا!!"
هند : منة حبيبتى عاملة ايه؟
منة : الحمد لله يا هند وانتى؟
هند : تمام كويسة 
خلينا فيكى بقى يا عروستنا انتى ؛)
منة : عروستكوا !!
ازاى ده بقى ان شاء الله؟؟!!
هند : معقول تخبى عليا 
ده انا صاحبتك برده !!
منة : ما انتى عارفة اهو انك صاحبتى 
يعنى لو فى حاجة هقولك من غير ما تسألى!!
هند : خلاص مادام انتى مش عايزة تقولى
انا اللى هقول بقى !!
منة : قولى يا هند لما نشوف اخرتها ايه؟؟
انا مش فاهمة حاجة!!
هند : اخرتها كتب الكتاب والفرح ان شاء الله!!
منة : كتب كتاب مين يا هند؟!!
هند : كتب كتابك يا قمر
منة : هند لو مخلصتيش الكلام الفاضى بتاعك ده انا هقوم واسيبك انا مش فايقالك بقى!!
قولى اللى عندك !!
هند : خلاص خلاص انتى هتضربينى ولا ايه؟؟!!
انا غلطانة انى فرحانالك اصلا
منة : هند ايه يعنى؟؟!!
جايبالى عريس ولا ايه؟!!
هند "بمكر" : لا ما اسلام موجود 
منة : اسلام!!
هند : ايوة يا منة كل حاجة خلاص بانت 
وربنا يهنيكوا ببعض 
منة : قصدك ايه يا هند؟؟!!
هند : اصل اية قالتلى ان اسلام بيحبك وناوى يخطبك
واقنعتها ان اللى بتقوله صح ...
لأن اية هى اللى بتقول كدة وهى بنت عم اسلام يعنى حد قريب ليه وكمان قالها هى بالذات لأنها مش بس قريبته دى كمان صاحبة منة !!
"الصراحة لو انا مكان منة بعد كل كلام هند ده هقتنع وهصدق كل حرف بيتقال!!
مش بس لأن التبريرات فعلا مقنعة
لا ده لأن اللى بيحب بيبقى فعلا زى الغريق اللى بيتعلق بقشاية!!
اى كلمة اى نظرة اى همسة حتى لو كانت من قبيل الصدفة البحتة!!
"انه الحب يا سادة !! "
طبعا منة صدقت بس مريحتش هند اصلا لأنها اساسا مش بترتاحلها !!
هند : ايه روحتى فين؟؟؟
شكلك روحتى لحد شهر العسل!!
هههههههههههههه
منة : تعرفى انى انتى فايقة يا هند
يا شيخة انا بحسب فى حاجة كبيرة!!
هند "بخبث" : عليا برده يا منة؟!!
منة : انتى عارفانى مش بفكر فى الحاجات دى وراسمة لنفسى طريق تانى خالص اكبر من مجرد دبلة وجواز !!
هند الصراحة فى اللحظة دى كانت خلاص جابت اخرها!!
لأنها مش عارفة تاخد لا حق ولا باطل زى ما بيقولوا من منة!!
وراحت واخدة نفسها وقالتلها انا اتأخرت ولازم اروح يا منة 
سلام يالا
منة : سلام يا هند 
"منة زى ما هى نموذج للكبرياء والايمان بالله والثقة فيه الكاملة والتوكل عليه حق التوكل
هى برده نموذج للعقل والنضج بالرغم من سنها الصغير 
هى تقريبا فى سننا كلنا 
بس اكيد الفرق كبير!!
كلنا فينا حاجات جميلة اوى بس ناقصنا حاجات كتير برده محتاجة تعديل وتغيير !!
محتاجين عقل منة نفكر بيه !!
لاننا وانا اولكوا لو اتحطينا فى المواقف اللى هى عمالة تتحط فيها كان زمان رد فعلنا مختلف كتير!! 
مش اى حاجة نقولها لأى حد 
وبلاش ندى لغيرنا فرصة انه يعرف كل نقط ضعفنا!!
ان يبقى للانسان مننا حد يثق فيه ده شئ جميل
بس مش كل من هب ودب يعنى!!
"احتفظ لنفسك بنفسك !! "
.....
بس نسينا حاجة مهمة هو ايه مصلحة هند فى الكلام ده؟!!
وايه مصلحتها تخبى على اسلام الرسالة اللى شافته!!
شئ فعلا يحير اى حد!!
فكروا كدة شوية !!
لالالالالا مش قادرين نفكر
مش فاهمين حاجة!!
مفيش مبرر!!
لا فى مبرر وكمان اقوى مبرر واللى ممكن يخلى الانسان يعمل المستحيل ويبيع اقرب الناس ليه للأسف!!
هنعرف برده بعدين ايه الالغاز دى!!
.....
نسيتوا طبعا احنا كنا فين اخر مرة؟؟
فى اخر الحلقة اللى فاتت قبل ما اقولكوا الحوار القديم ده ...
كانت سارة ومنة سوا وهند جت رخمت عليهم!!
بس سارة حبت تخلص منة من سخافة هند 
سارة : يالا يا هند احنا علشان منة شكلها تعبانة واحنا اتأخرنا
يلا نروح ...
"ومدتش هند فرصة ترد اساسا"
وكملت كلامها ع طول...
هنكمل كلامنا بعدين يا منمن يلا سلام احنا دلوقتى
"وشدت هند من ايديها ونزلت"
بيت هند مش جنب بيت سارة
علشان كدة اول ما نزلوا من عند منة كل واحدة مشيت فى طريق...
بس للصدفة البحتة او خلينا نسميها احسن لعدالة القدر سارة كانت نست تليفونها عند منة فرجعت ع طول تجيبه وهى راجعة لقت هند واقفة مع واحد غريب!!
مش غريب يعنى مش معروف!!
بل بالعكس هو غريب لأنه معروف وغييييير متوقع!!
يا ترى مين؟!!
.....
سارة اصدمت ومبقتش قادرة تصدق عنيها ولا تتصرف اصلا!!
لدرجة انها نست هى كانت راجعة ليه؟!!
وروحت على طول فى حالة شبه ذهول من مفاجأة كانت اخر حاجة ممكن تتوقعها !!
......
هنطلع من الموقف وننقل شوية على اسلام على وعد ان الحد ده هيكون اول كلمة نقراها فى الحلقة الجاية ان شاء الله ....
اصل بقالنا حلقتين معرفناش اخبار اسلام من بعد الحلم العجيب ده واللى مش لاقينله تفسير!!
والرسالة الاغرب اقصد الرسالتين يعنى 
والرقم اللى مش سايبه فااااااكرينه ده؟؟؟
اسلام قرر انه يشيل موضوع الرسايل دى من دماغه لأنه واثق فى اية وعارف اد ايه هى بتحبه؟؟
بس اللى مخليه مش قادر ينفذ القرار ده هو التغيير المفاجئ اللى شايفه بيحصل لاية وبدون مبرر!!
اتصل باحمد وكلمه 
واحمد طبعا كصديق واخ لاسلام قاله صح القرار ده اللى انت اخدته وبلاش تهدم حياتك على اوهام ملهاش اساس!!
"عارفين حلوة اوى الصداقة اللى بين احمد واسلام بجد ...
ع فكرة هما اكيد فى حياتهم مروا بمشاكل واتعصبوا على بعض وزعلوا من بعض!!
بس لأن اللى بينهم كان اقوى من اى حاجة
عاش الحب ونمت الاخوة بينهم ...
بلاش نخسر بعض علشان تفاهات لأن الحياة مش كل يوم هتدينا صديق مخلص !!
وبلاش نحس بقيمة الحاجة بعد ما تكون ضاعت مننا ونتحسر عليها وهى فى ايد غيرنا بعد ما كانت ملكنا وحقنا احنا وبس!! "
بعد ما خلص احمد مع اسلام كلام 
اتفاجئ بايهاب بيرن عليه _على غير العادة_ رد عليه وقلق جدا لأنه حس ان فى حاجة غريبة!!
اسلام : سلام عليكم
ايهاب : وعليكم السلام 
عامل ايه يا احمد؟؟
اسلام : الحمد لله بخير
وانت؟؟
هو فى حاجة؟!!
ايهاب : براحة يا احمد عليا
ايوة فى بس كل خير ان شاء الله
احمد : كل خير؟!!
طيب قول...
ايهاب : مش هينفع فى الموبايل تعالى ننزل اى مكان 
احمد : تمام خلاص نروح الكافيه اللى على اول شارع الكلية تمام؟
ايهاب : يالا تمام...
....
فى الكافيه 
احمد : اتكلم بقى يا ايهاب فى ايه؟؟
ايهاب : بص يا احمد انت عارف اننا اصحاب وانا علشان كدة هتكلم بدون مقدمات
احمد : ايوة ياريت يا ايهاب
ايهاب : احمد انا عايز اخطب منة 
مش هلاقى زيها ولا هلاقى احسن منك اناسبه
قولت ايه؟؟!!
" قبل احمد ما يرد بقى 
انا اللى عايزة اتكلم...
هو مش ايهاب ده المجهول المتيم عشقا باية؟!!
هو مش ايهاب ده اللى كان بيهدد اية من كام يوم؟!!
هو ده نفس ايهاب اللى جاى النهاردة ويخطب منة!!!"
"اكيد فى حاجة غلط!! "
"طيب فاكرين يوم ما كانوا فى النادى كان ايهاب بيبص على حد وقولتلكوا هقولكوا بعدين...
كان بيبص على منة!!
ايييييه ده؟!!!
فى حاجة غامضة فى الموضوع ده!!"
والاهم بقى ....
" لازم واحنا بنتعامل مع الناس ناخد بالنا اوى من ان ممكن يبقى اللى ادامنا ده ايهاب واحنا احمد او منة
وممكن برده يبقى ايهاب بس مع اية وده مع غيرنا!!
بلاش نثق جامد علشان مناخدش اكبر الم فى حياتنا!!
كل حاجة بالمعقول حلوة اوى والله
ده احنا دين الوسطية "
احمد : معرفش يقول ايه؟؟!!
" اى نعم ايهاب صاحبه بس ميعرفهوش بالدرجة الكافية وده ارتباط مش اى حاجة!! "
ايهاب : ايه منفعش ولا ايه؟!!
احمد : لا يا ايهاب تنفع طبعا 
بس انا مليش فى الموضوع
منة هى صاحبة الشأن وصاحبة القرار الاول والاخير فى الموضوع ده
ايهاب : ما انا عايزك تحاول تقنعها كدة همتك معايا...
احمد : بص يا ايهاب فى دى بالذات انا مليش دعوة بقرارها ومش عايز اغصبها على حاجة
دى حريتها وحقها عليا وحقها اللى ربنا اداهولها 
انا بس هقولها وهى تفكر وترد حسب اقتناعها وفكرها ....
"اقدر اقولكوا ان لو مجتمعنا كله زى احمد كان فى حاجات كتير اتغيرت!!
على الاقل مكناش هنشوف بنات بس بيتجوزوا علشان يهربوا من بيوت اهاليهم وتحكمات اخواتهم !!
ولا كنا هنشوف بنات بتقضى عمرها دموع على حب كان ممكن يكمل لو كان بس فى تفاهم من الاهل ومساندة من الاخ!!
كنا هنلاقى البنت صاحبة اخوها 
بتحكيله على كل حاجة بدل ما تروح تصاحب واحد فى المدرسة ولا الجامعة لأنها مش لاقية الصاحب اللى بينصح وبيخاف وبيراعى وبيدى حنان واهتمام!!
كنا هنلاقى ظاهرة "الاخ الصديق والاخت الصديقة"
بدل ظواهر ..... و.....و......!!
اظن ظواهر المجتمع بتاعنا ده اكبر من انها تتقال اصلا!! "
" بس عايزة اقول ان كل اب وام واخ وعم وخال لازم يفهموا ان اختيار الزوج ده بس من حق المرأة وان كل واجبهم النصيحة بالرفق واللين مش الاجبار والغصب!! "
خلص احمد مع ايهاب كلام على انه هيفاتح منة فى الموضوع النهاردة وخلاص كدة خلص اليوم وخلصت كمان الحلقة "
فى الحلقة الجاية بمشيئة الرحمن هنعرف ايه كان رد منة على موضوع ارتباطها بايهاب؟؟
وطبعاااااا هقولكوا مين كان الشخص الغريب اللى كان واقف مع هند!!
وليه كان واقف معاها؟؟؟
يا ترى فى ايه؟؟
....
انتظرونا

.....................

الحلقة التاسعة "سارة"
ايهاب!!!
ازاى؟!!!
وليه؟!!!
وكان بيعمل ليه؟!!
وفى السر ليه؟!!
"ايه ده ؟!!
فهمتوا؟؟
ايووووووة ايهاب هو اللى كان مع هند واقفين لوحدهم وبيتكلموا وبيتلفتوا كل شوية حواليهم !!
كانوا خايفين ان حد يشوفهم؟؟!!
طيب ليه؟!!!"
علشان....
ببساطة....
اللى بيعمل حاجة غلط بيخاف حد يشوفه!!"
طبعااااا سارة دماغها مش قادرة تبطل تفكير!!
ونامت من كتر التعب من غير ما تحس !!
وفاقت بقى على المفاجأة الاكبر واللى قلبت كل المواااااازين بالنسبالها...!!
مكالمة منة ليها واللى فوقتها مش من النوم لا دى فوقتها من الصدمة !!
لا وعلى صدمة اكبر!!
منة : ايهاب عايز يخطبنى!!
سارة : مبتردش
منة : سارة انتى سامعانى؟؟
سارة : ايوة يا منة
منة : طب ايه رأيك؟؟
سارة : ايه؟؟؟
منة : سارة فيكى ايه؟؟
انتى مش معايا خالص!!
سارة : معلش يا منة 
علشان لسة صاحية من النوم بس!!
منة : طيب خلاص يا سارة هسيبك تفوقى كدة وتصلى وتفطرى ونتقابل ان شاء الله فى الكلية 
سارة : ان شاء الله 
"خلصت المكالمة وخلصت معاها سارة!! "
"هو انبارح اشوفه مع هند؟؟
والنهاردة الاقيه متقدم لسارة؟؟!! "
لالالالا فى حاجة فى الموضوع ده!!
طب والحل؟!!
اعمل ايه؟؟؟!!
ممكن تكون صدفة انه قابلها يعنى؟؟
لا شكلهم مكنش يوحى بكدة!!
هو اكيد فى حاجة بس هى ايه؟؟؟؟؟
ده بقى اللى لازم اعرفه واحنا كمان هنعرفه مع سارة ان شاء الله 
.....
هى منة كان رأيها ايه فى موضوع ايهاب ده؟!!
بينها وبين نفسها يعنى كانت حسة ايه؟؟؟
بصوا بقى...
منة زى اى بنت نفسها تعيش الحب بس مش اى حب!!
الحب الحلال...
اللى بيبتدى بارتباط وبيكمل كدة دايما فى الحلال
وحتى يوم ما حبت اسلام حبت فيه الزوج اللى تقدر تأتمنه على روحها وقلبها وكيانها وتتشرف انه يكون زوجها واب لاطفالها....
" هو ده اصلا الحب "
المهم... هى فكرت تجرب الارتباط بايهاب
يمكن يطلع انسان كويس وتقدر تديله الحب اللى جواها فى الطريق الصح ...
بس مكنش ينفع تدى موافقة لاحمد من غير ما تاخد رأى سارة "اقرب انسانة ليها"
وهنشوف بقى رأى سارة هيكون ايه؟؟؟
يا ترى هتقولها على اللى شافته؟!!
يا ترى هتسكت؟!!
يا ترى هتحاول تقنعها بالرفض من غير مبرر؟!!
وده اللى هنشوفه ان شاء الله :))
.......
اسلام كلم اية وحاول انه يغير الحالة اللى كان فيها قبل كدة ويسألها مالها؟؟
اسلام : حبيبتى عاملة ايه؟
اية : الحمد لله وانت يا اسلام؟؟
اسلام : الحمد لله 
قوليلى بقى محاضراتك النهاردة الساعة كام؟؟
اية : عندى الساعة 12 بس انا مش رايحة
اسلام : ليه؟!!!
تعبانة ولا فى حاجة؟!!
اية : مرهقة بس شوية وعايزة اذاكر بتركيز يعنى 
اسلام : طب والمحاضرات اللى هتفوتك دى؟؟
اية : هاخدهم من اي واحدة صاحبتى يا اسلام 
مش مشكلة يعنى!!
اسلام : طيب تمام 
ذاكرى كويس وخدى بالك من نفسك
اية : حادر
اسلام : عايزة منى اى حاجة؟
اية : عايزة سلامتك
اسلام : الله يسلمك 
يالا سلام...
اية : سلام وقفلت على طول
"وسابت اسلام غرقان فى حزن اكبر من اللى كان فيه اصلا وكان يدوبك لسة ملحقش ياخد قرار بانه ينسى الحزن ويعيش الفرح وبس!!"
عيط !!
"وهنقف لحظة مع عيط دى بس كمان شوية..."
عيط لأنه بقى متأكد ان مش دى اية اللى خطبها واللى بيحبها واللى كانت الفرحة مالية قلبه وقلبها يوم ما صارحها بحبه!!
ياااااااااه
بجد كان يوم حلو اوى....
كانت الفرحة اللى جواه يومها تخلى كل الناس اللى فى الدنيا دى فرحانة وناسية الهم والحزن !!
لأنه لقى الانسانة اللى طول عمره بيحبها بتبادله نفس الشعور وانه خلاص هيخطبها وعلى طول هيتجوزها وهيبدأوا سوا كل حاجة من اولها 
من الصفر او حتى من تحت الصفر!!
هيعيشوا سوا كل لحظة بحلال ربنا وبركته ورضاه"
تصدقوا حلم يستحق انه يتعاش بجد...
حلم انا عن نفسى بتمناه دايما...
وحلم يخلينا نقول ان اسلام عنده حق فى فرحته يومها وفى حزنه دلوقتى!!
ايوة بقى....
نرجع ل "عيط"
هو ليه مجتمعنا شايف العياط للولاد وخاصة يعنى لو كان على واحدة ضعف!!
على فكرة العياط رقة مشاعر واحساس
ومعتقدش ان الاحساس حرام للولد وحلال للبنت!!
ميبكيش غير انسان بيحس بجد...
انسان !!!
يعنى بنت او ولد!!"
.....
دخل اتوضا وطلع يصلى ويبكى وهو بيسجد ويدعى ان ربنا يريح قلبه لأنه فعلا مبقاش فاهم حاجة ولا عارف فين الصح وفين الغلط؟!!
مش فاهم هو ايه اللى بيجرى حواليه؟!!
مش فاهم هو المفروض يعمل ايه؟!!
دخلت امه عليه بعد ما سمعت صوت ابنها بيبكى 
الام : مالك يا اسلام؟!!
حالك مش عاجبنى يا ابنى!!
فى ايه بس احكيلى يا حبيبى؟؟
اسلام : ادعيلى بس يا امى وكل حاجة هتبقى تمام ان شاء الله...
الام : ان شاء الله يابنى بس انت سيبها على اللى خلقها ومتشغلش بالك بأى حاجة...
اسلام : حادر يا امى ربنا يخليكى ليا 
الام : ويريح قلبك يا حبيب قلبى... انا هقوم احضرلك تاكل ومتزعلنيش بقى ومتاكلش!!
اسلام : حادر يا امى اكيد هاكل ما دام الاكل من ايدك يا حبيبتى ...
الام : يحضرلك الخير يابنى
......
منة : مقولتليش رأيك يا سارة؟؟
سارة : دى حاجة بتاعتك انتى وبس يا منة
منة : وانتى انا يا سارة
لو كنتى مكانى كنتى هتوافقى؟؟
سارة : انا مش مكانك يا منة
ومعرفش كنت هعمل ايه لو مكانك؟؟
منة : ايه ده يا سارة؟؟!!
هو فى حاجة؟؟
سارة : لا يا منة معلش اصل انا كنت مخنوقة شوية
بس عامة انا شايفة انك لسة طالعة من تجربة واحساس حب وممكن متقدريش تحكمى على الشخص اللى ادامك كويس 
فبلاش تستعجلى يعنى
"هى قالتلها كدة على امل انها تلاقى تفسير للى شافته فى اقرب وقت"
طبعااااا على دخلة هند !!
هند : ازيكوا عاملين ايه؟
سارة : الحمد لله بخير وانتى؟؟
هند : يارب دايما كدة وانا كمان تمام
سارة : لازم بقى بما انك صاحبتنا تعرفى
مش ايهاب اتقدم لمنة!!
"منة مستغربة جدا!!
ازاى سارة تقول لهند!!"
هند : ايهاب مين ده؟؟!!
واحد زميلنا هنا؟؟
سارة : انا برده كنت متأكدة انك مش فاكراه!!
ايهاب يا هند صاحب اسلام واحمد اللى قابلنا فى النادى يوم حفلة اسلام واية...
افتكرتيه كدة؟!!
هند : ايوة ايوة هو اسمه ايهاب؟؟
اصل انتوا عارفينى مش بركز اوى يعنى ومبهتمش بالحاجات دى
بس رأيك يا منة ايه بقى؟؟؟
منة : معرفش والله يا هند 
انتى شايفة ايه؟؟
هند : انا شايفة انها فرصة كويسة ومادام هو صاحب احمد واسلام يبقى اكيد حد كويس 
ولا انتى شايفة ايه يا سارة؟؟!!
سارة : انا برده شايفة كدة بالظبط يا هند!!!!
منة : سارة هو مش ده مكنش رأيك من شوية؟؟
سارة : لا ما انا غيرته يا منة بعد رأى هند 
دى اختنا وصاحبتنا وبتتمنالنا الخير واكيد اللى هى شايفاه صح!!
"هند مستغربة اوى من طريقة سارة واللى تبين انها زى ما تكون فاهمة كدة!! "
"سارة طبعا اتأكدت ان الموضوع زى ما حست فيه حاجة مش مظبوطة!! "
" اما منة بقى فمستغربة اوى من سارة 
من اول طريقتها فى الرد لحد طريقتها مع هند ورأيها اللى اتغير فى دقايق !!
ومن امتى حد فيهم بيثق فى رأى هند اصلا!! "
هند : سارة يالا علشان المحاضرة ونسيب منة بقى تفكر براحتها ومبروك مقدما
سارة : يالا يا هند 
سلام يا منة 
هكلمك اول ما اخلص علشان نروح سوا ماشى؟؟
منة : ماشى يا سارة
.....
سارة وهى ماشية مع هند حبت تدردش معاها كدة شوية يمكن توصل لحاجة !!
بس هى من غير مجهود اصلا وصلت لحاجااااااااات
ايه بقى هى الحاجات دى؟؟؟
ده اللى هنعرفه الحلقة الجاية ان شاء الله واللى هتكون الحلقة قبل الاخيرة 
انتظرووووونا مع حلقة مليئة بالاثارة والمفاجآت ☺

................

الحلقة العاشرة وقبل الاخيرة "سارة"
وقفنا اخر مرة مع الحاجااااات اللى سارة اكتشفتها من غير مجهود خالص!!
"حاجات ايه؟؟
الحاجات اللى خلت هند تقف مع ايهاب وهى خايفة ان حد يشوفها!!
الحاجات اللى خلتها تنكر معرفتها خاااااالص بيه بل وتتظاهر بانها مش عارفاه!!
الحاجات اللى كان القصد بيه غير شريف بالمرة!!
القصد بيها كان سرقة حاجة مينفعش تيجى بالسرقة والكذب والخيانة!!
القصد ده اللى هنعرفه ان شاء الله قريب خالص !!"
سارة وهند طبعا بعد ما مشوا من عند منة قعدوا يتكلموا...
سارة : الا قوليلى يا هند انتى ايه رأيك فى الارتباط دلوقتى؟؟
هند : ليه انتى هتتخطبى ولا ايه؟؟
سارة : ايوة فى حد متقدملى وحبيت اخد رأيك يعنى...
هند : مين ده؟؟؟
سارة : مش مهم هو مين المهم فكرة الارتباط نفسها حلوة ولا؟؟
هند : مش عارفة بس احنا لسة صغيرين
سارة : امال يعنى ده مكنش رأيك لمنة ليه؟!!
هند : لا ما هو على حسب الشخص بقى!!
سارة : اااااااه قولتييييلى 
طيب تمام فهمت كدة
هند "ارتبكت" : فهمتى ايه؟؟؟
سارة : عادى متاخديش فى بالك
هند : ماشى يالا روحى انتى بقى انا هستنى هنا شوية علشان مليش مزاج احضر المحاضرة من اولها
سارة : ماشى يا هند سلام
مشت سارة وهى فى طريقها شافت واحدة زميلتها بتقولها فى واحد كان بيسأل على هند 
هى مش كانت معاكى؟؟
سارة : مين ده؟؟ وهو فين؟؟
معرفش هو قالى ان تليفونها مقفول وهو عايزها ضرورى !!
ماشى يا هبة انا هبلغها...
راحت سارة تقول لهند وهى رايحة شافت ايهاب واقف مع هند وصوتهم كان عالى لدرجة انها قدرت تسمع كلام كتير بس مقدرتش تفهم معناه كله!!
"سمعت كلمة الرسايل!!
وكدة الموضوع خلاص فاضله خطوة ونخلص !!
وهمتك بقى علشان نقدر نعمل اللى خططناله من غير ما حد يلاحظ حاجة!!"
"هند لأنها كانت متأكدة ان سارة فى المحاضرة وقفت مع ايهاب بس حظها بقى ان ايهاب غلط وبلغ هبة تناديها وهبة ربنا بعتها تقول لسارة على ايهاب علشان سارة تروح وتسمع حاجات كتير وان مكنتش فهماها بس فكتلها الغاز كتير اوى!!"
......
رسايل!!!
رسايل ايه ولمين؟!!!
وخطة ايه دى اللى عايزين ينفذوها؟!!
سارة وقفت عن التفكير الا انها قررت تلجأ لحد يساعدها...
مين هو الحد ده؟؟؟؟
.....
سارة : سلام عليكم
احمد : وعليكم السلام
سارة : احمد انا عايزاة اقابلك ضرورى
احمد : "فكر انها اكيد عايزاه علشان موضوع ارتباطهم لأنه ببساطة متوقعش ان ممكن يبقى فى حاجة تانية!!" : ماشى يا سارة تحت امرك
امتى وفين؟؟؟
سارة : دلوقتى فى كافيه كليتنا ومعلش متقولش لاى حد ولا حتى اسلام ولا منة!!
احمد "بدأ يقلق ويستغرب" : ماشى يا سارة مسافة السكة واكون عندك
سارة: ماشى يا احمد سلام 
احمد : سلام
.......
منة طبعا فى محاضرتها وسكاشنها بس مش قادرة تبطل تفكير فى اللى حصل الصبح وموقف سارة اللى اول مرة تعمله!!
واسلام غرقان فى حزنه وحيرته واية اللى فجأة اتغيرت ناحيته ومش فاهم ليه؟!! والرسايل اللى رجع يراوده الشك بأن وراها حاجة كبيرة!!!
واية اللى تقريبا ميتة من كتر القهر والحزن والدموع اللى مالية قلبها قبل عنيها!!
"اصلا ايهاب كل يوم كان بيرن عليها ويكلمها بنفس اسلوب التهديد واللى كان بيخليها تموت اكتر ما هى!!"
.......
احمد : سارة فى ايه؟!!
قلقتينى!!
سارة : اسمعنى كويس يا احمد لان فى موضوع وشكله كدة كبير!!
احمد : فى ايه يا سارة؟!!
اتكلمى على طول بالله عليكى بلاش تقلقينى اكتر ما انا!!
سارة : بص يا احمد باختصار "....................."
وحكتله كل اللى تعرفه من اول ما شافت هند واقفة مع ايهاب وانكارها انها تعرفه وتشجيعها لمنة انها توافق عليه لحد المقابلة اللى كانت بينهم والكلام اللى سمعته!!
احمد مصدوم ومبينطقش "الصدمة متملكاه الى حد اكبر من نطاق الكلام اصلا!!"
سارة : ايه رأيك فى الكلام ده يا احمد؟!!
رد عليا!!!
احمد : الرسايل دى اللى كانت بتوصل لاسلام!!
سارة : كان فيها ايه؟!!!
احمد : كان بيوصله فيها ان اية على علاقة بشخص تانى وانها عمرها ما حبته !!
سارة : هند وايهاب هما اللى كانوا بيبعتوها؟!!!!!
احمد : واية متغيرة فعلا!!
ممكن يكون الكلام ده صح؟؟؟؟
سارة : اية!!!
هى متغيرة فعلا بس مش معقول!!!
ومين الحد ده اللى قصدهم عليه؟!!
وهما يعرفوه منين اصلا؟!!
"طبعا عمرهم ما يقدروا يتخيلوا ان الحد ده هو نفسه ايهاب!!
لأنهم مش متخيلين ان فى حد ممكن يوصل للشر والكره والمكر ده كله!!!!"
احمد : انا متأكد ان تفكيرنا صح فى كل اللى وصلناله لحد دلوقتى...
لأن فى يوم كنت انا واسلام فى كافيه ووصلت رسالة لاسلام مكتوب فيها 
"روح دور على خطيبتك وشوفها بتعمل ايه من وراك؟!! "
وايهاب لقيناه داخل علينا فجأة وقرا الكلام وكأنه بالنسباله حاجة عادية مش جديدة!!
ومستناش يومها اننا ننطق واخد بعضه ومشى بعد ما شاف الرسالة مباشرة!! "
سارة : احمد طب ايهاب ليه طلب ايد منة؟!!!
احمد : السؤال ميبقاش كدة
السؤال يبقى هما ليه عملوا كل ده اصلا؟!!
ايه مصلحتهم فى كدة؟!!!
سارة : احمد خلى منة توافق على الخطوبة وهما اكيد هيعملوا حاجة توقعهم وتكشفهم لينا!!
بس اهم حاجة محدش يعرف اننا فاهمين اى حاجة!!
احمد : اكيد يا سارة 
بس انا خايف على منة!!
سارة : منة دى اختى زى ما هى اختك
ومحدش هيخاف عليها زيي!!
سيبنى بس اعمل اللى فى بالى وربنا يسهل الامر 
......
اسلام كان بيفكر فى حاله وفى نفسه واخد قرار نهائى انه يروح يواجه اية بكل اللى بيحصل ويعرف منها الحقيقة!!
وفى نفس الوقت اية كانت خلاص جابت اخرها وفاض بيها ومش عارفة تعمل ايه؟!!
وقررت انها تحكى لسارة يمكن تلاقيلها حل فى المصيبة اللى هى فيها دى!!
.....
اسلام قبل ما يروح يكلم اية كلم احمد وحكاله وقاله على قراره بس احمد هداه وقاله استنى شوية ولو فضلت على نفس الحال ابقى اتكلم وصارحها بكل حاجة...
.....
اية : سارة انا محتاجاكى اوى
سارة : فى ايه يا اية؟!!
اية : ممكن تجيلى؟؟
سارة : انتى فى البيت؟؟
اية : ايوة... انا منزلتش الكلية النهاردة 
سارة : خلاص يا اية عشر دقايق واكون عندك ان شاء الله
اية : توصلى بالسلامة
سارة : الله يسلمك يلا اقفلى وانا جايالك اهو
اية : ماشى
....
"فى الوقت اللى كل ده بيحصل فيه كانت هند وايهاب بينظموا ازاى ينفذوا كل بلاويهم!!
ومطمنين لأن محدش فاهم حاجة!!
بس ربنا عارف كل حاجة "
"بجد مفيش حد اقوى من انسان بيقول دايما ياااااااارب....
قولوها دايما وسيبوها على اللى خلقنا وخلقها اصل اللى جابنا الدنيا قادر يفرح قلوبنا ويدينا حقنا من اى حد يظلمنا وكل اللى علينا بس اننا ندعى ونقول يااااااارب "
.....
"ايهاب برده مع كل الشر اللى جواه الا انه اضحك عليه من هند!!"
"لما بنسمع اى حد يقول ان المرأة هى سبب كل المشاكل بنزعل اوى!!
عندنا حق لأن مش كل البنات كدة وفى بنات ارق من النسمة كمان...
بس برده هم بيبقى عندهم حق لان فى بنات من نوعية "هند" منقدرش نقول عليها غير...
"حسبى الله ونعم الوكيل!!"
اضحك عليه ازاى؟؟ ده اللى هنعرفه فى الحلقة الاخيرة ان شاء الله ....
.....
هنعرف بقى كل السر من ورا كدة كان ايه؟!!
متستغربوش لو عرفتوه!!
بس هى عقول والغباء يعمل اكتر من كدة!!
وازاى كل حاجة هتبان والحق هيرجع لصحابه ازاى؟؟
ومين صح ومين غلط ومين كسبان ومين خسران؟!!
ومين صبر ونال ومين دار عليه الحال!!
ومين سامح عشان بيحب
ومين مستحملش لحظة كدب!!
ومين ربنا عوضه وعاش فرحة القلب 
......
انتظرونا ان شاء الله فى الحلقة الاخيرة من "سارة" :))

....................
الحلقة الاخيرة "الجزء الاول"سارة 
......
سارة راحت لاية ولقتها شبه منهارة !!
سارة : اهدى يا اية 
كل مشكلة ليها حل!!
فى ايه بس؟!!
اية : الا مشكلتى يا سارة!!
انا خلاص ضعت وضيعت اسلام منى!!
سارة : احكيلى يا اية واحدة واحدة وان شاء الله هنلاقى حل للمشكلة ايا كانت
اية : احكيلك ايه بس يا سارة؟!!
انا كنت اعرف واحد وبكلمه على اساس اننا بنحب بعض ولما عرف انى اتخطبت دلوقتى بيهددنى انه هيقول لاسلام على كل حاجة!!
سارة اصدمت!!
"هى كدة فهمت حاجات كتير!!"
"كدة طلعت فعلا اية كانت على علاقة بايهاب!!"
سارة فضلت تهدى اية وتقولها كل شئ هيبقى تمام بس هى متشغلش بالها وتسيب الموضوع كله على ربنا وبعد ربنا عليها...
"سارة كانت بتتكلم بثقة خلت اية فعلا تهدى شوية"
......
فى الوقت ده...
ايهاب : انتى كدة ضيعتيها منى بخطتك دى!!
هند : انت اللى وافقت على الكلام ده من الاول 
ايهاب : وافقت علشان مكنتش مفكر الموضوع هيوصل لحد كدة!!
هند : ليه يعنى؟!!
هو الموضوع وصل لجواز ولا ايه؟!!
دى حتى خطوبة ودبلتين!!
ايهاب : يعنى هى ممكن توافق بيا بعد ما اسيب صاحبتها!!
انا وديت نفسى فى داهية يوم ما وافقت على كلامك ده!!
هند : والله انا مضربتكش على ايدك تواقق وتنفذ كمان
ايهاب : ضحكتى عليا وقولتيلى ان دى الطريقة الوحيدة علشان اوصل لقلبها 
اتاريكى انانية كنتى عاملة حساب نفسك وبس!!
هند : متغلطش !!
واعرف انك لو مكملتش الموضوع ده
حبيبة القلب هتروح من ايدك للأبد!!
ايهاب : ايه الكلام اللى انتى بتقوليه ده؟!!
هند : والله هى اللى قالتلى الكلام ده 
وانت حر اختار بقى بين تضحية مؤقتة علشان تبقى معاها دايما او انك متكملش الموضوع وتلاقي صاحبك بكرة بيعزمك على خطوبته!!
"انتوا فاهمين حاجة؟!!
هما بيتكلموا عن مين؟؟
طب صاحبه ايه اللى دخله فى نص الموضوع كدة؟!! وهو مين ده اساسا؟؟؟ 
خليكوا معايا كدة واحدة واحدة وهتفهموا كل حاجة ان شاء الله "
ايهاب : خلاص بس انا مش هستمر فى الخطوبة دى اكتر من اسبوع وتشوفى انتى هتعملى ايه علشان تخلصي الموضوع ده!!
هند : خلاص هو اسلام اصلا شكله كدة اتخنق من اية وشك فيها بما فيه الكفاية وكمان صورتين هبعتهملوا وكل شئ بينهم هينتهى!!
ايهاب : وهتجيبى الصورتين منين؟؟!!
البنت كانت غلبانة والصراحة كمان كانت محترمة وعمرها ما عملت حاجة اكتر من كلامها معايا واللى طبعا احنا اللى كنا السبب فيه!!
هند : هى صعبانة عليك ولا ايه؟!!
ايهاب : الصراحة حرام نضيع مستقبلها بالكدب اكتر من كدة
هند : لا حنين اوى!!
متخافش دول صورتين مش اكتر ولاسلام بس يعنى!!
ايهاب : طيب مقولتليش هتجيبيهم منين؟؟
هند : الكمبيوتر والنت مخلاش حاجة مستحيلة!!
شوية فبركة من على اى برنامج واطلعلك صور محدش يقدر يشك فيهم اساسا!!
ايهاب : طب براحة على البنت لانى حاسس بالذنب من ناحيتها!!
هند : لا متحسش!!
وهمتك مع منة تنسيها اسلام ده خالص بشوية كلام من كلامك الحلو اللى جريت بيه ست اية اللى صعبانة عليك!!
ايهاب : بس منة مش زى اية
منة صعب اوى اخليها تحبنى بسرعة زى اية!!
هند : لا كل البنات فى الحتة دى زى بعضهم 
همتك انت بس واشتغل وشغل الاسطوانة بتاعتك بسرعة!!
" على فكرة هو فعلا عنده حق منة مش زى اية!!
يعنى مش كل البنات زى بعضهم!!
مش اى بنت هيجيلها واحد يضحك عليها بكلمتين هتقع فى غرامه!!
لا ده حتى فى الخطوبة ...
خطيبها مش هيضحك عليها بكلمتين وهى هتسلم قلبها قبل ما تفكر بعقلها!!
لازم العقل يشتغل ويملك ذمام الامر ويحكم على اللى ادامه ويعرف اخلاقه سلوكه شخصيته علشان لما يسلمله قلبه.... يبقى واثق ان قلبه مش هيتجرح!!
يبقى واثق انه سلمه للانسان الصح... 
والله ما كل كلمتين حلوين دليل على العشق والغرام!!
الحب فعل مش كلام!!
الحب يعنى انسان يتعب ويشقى ويكافح ويسهر ويعمل كل اللى بايديه علشان ييجى يتقدملك ادام اهلك ويقولك ادامهم انه بيحبك...
ولو كان خطيبك يبقى بيعمل كل ده علشان ربنا يجمع بينكوا فى الحلال فى اقرب وقت تحت رضا ربنا وتيسيره ...
فكرى بس شوية واحسبيها صح !!
ومتنسيش ان اللى انتى بتعصيه بكلامك مع ده 
هو اللى فى ايده قلب ده
يعنى بلاش تغضبيه فيحرمك من قلب انتى بتتمنيه!! 
دى نصيحة ليا وليكوا ....
علاقتنا بربنا هى اللى هتجيبلنا كل اللى احنا بنحلم بيه "
ايهاب : الصراحة انا مش مطمن
هند : ليه ما كل حاجة ماشية تمام اهى
ايهاب : انا قولتلك انى قلقان وبس كدة!!
هند : لا متقلقش
انا رايحة اجهز الصور علشان نخلص بسرعة!!
وانتى تروح حضرتك تحدد معاد الخطوبة مع احمد
ايهاب : مع انى مش بطيقه!!
بس علشان الخطة تمشى هروح
سلام
هند : سلام
.......
منة مش عارفة تاخد قرار لاول مرة فى حياتها!!
ايهاب غريب بالنسبالها ومتعرفوش!!
بس هى عايزة تخوض التجربة يمكن يطلع كويس!!
وكمان سارة مدتهاش رأى !!
كلمت سارة وهى بجد محتارة لاقصى درجات الحيرة
منة : سارة انا عايزاكى
سارة : طيب شوية وجيالك يا منة
منة : ليه وراكى حاجة؟؟
سارة : يعنى مشغولة بس شوية
منة : خلاص منين ما تفضى ابقى تعالى يا سارة
سارة : ماشى
"منة قفلت السكة وهى زعلانة اوى من طريقة سارة معاها!!
اول مرة تتأخر عليها او تبقى بتعمل حاجة ومتقولهاش عليها!!"
"بس سارة معذورة انتوا طبعا عارفين اللى هى فيه!! "
......
سارة كلمت احمد 
سارة : احمد... اية طلعت فعلا كانت على علاقة بحد
بس برده موصلناش للحد ده!!
احمد : عرفتى منين؟؟
سارة : هى اللى حكتلى 
"هى طبعا عمرها ما بتطلع سر واحدة صاحبتها بس ده علشان تساعدها ويحاولوا ينقذوا نفسهم من الخطة اللى معمولة عليهم دى!!"
احمد : طب برده ايهاب وهند عرفوا منين علشان يستغلوا النقطة دى ضدنا؟!!
سارة : ده اللى هيجننى !!
واللى هيجننى اكتر لما يفرقونا هيستفادوا ايه؟؟
ايه مصلحتهم فى كدة؟!!
احمد لقى ايهاب بيرن عليه "
استنى يا سارة ده ايهاب !!
سارة : طب رد بسرعة وانا معاك اهو على الخط
احمد : ازيك يا ايهاب؟
ايهاب : بخير يا احمد وانت؟
احمد : الحمد لله
ايهاب : الا انت مدتنيش كلمة يعنى ومعرفتش رأيكوا ايه فيا؟؟
احمد : انا اخدت رأى منة وهى موافقة مبدأيا 
ايهاب : طب حدد ميعاد اجى اتقدم فيه رسمى واتكلم مع منة شوية
احمد : تشرف فى اى وقت 
ايهاب : ينفع النهاردة؟؟
احمد : شكلك مستعجل اوى يا ايهاب!!
ينفع ان شاء الله وانا عندى مشوار وهرجع البيت على الساعة 8 ممكن تشرفنا وتيجى
ايهاب : اكيد 8 بالظبط هبقى عندكوا
احمد : ان شاء الله
"وقفل الخط مع ايهاب"
احمد : سارة ...ايهاب جاى النهاردة علشان يخطب منة!!
سارة : تمام يا احمد 
هو جاى الساعة كام؟؟
احمد : الساعة 8 ان شاء الله
سارة : الحق اكلم هند واية واجيبهم وانت جيب اسلام
احمد : ليه كل ده؟!!
سارة : اعمل بس اللى بقولك عليه...
احمد : ماشى يا سارة
.....
سارة قفلت مع احمد من هنا وكلمت هند وقالتلها انا عايزاكى ضرورى انا عند منة وكلمت اية وقالتلها كدة برده
"ومن حسن الحظ ان ايهاب مكنش كلم هند علشان يبلغها بالميعاد فوافقت ع طول ودخلت علشان تجهز وتروح لسارة عند منة"
واحمد كلم اسلام علشان ييجى ومكنش عايز ييجى فى الاول لكن احمد اصر عليه لحد ما وافق...
......
ودلوقتى بقينا فى اللحظة اللى عندها كل حاجة هتبان ....
السبعة متجمعين...."سارة ومنة واية وهند واسلام واحمد وايهاب"
بالصدفة البحتة هند وايهاب واية اتقابلوا سوا على السلم
بس مش سوا اوى!!
هند وايهاب كانوا ادام واية وراهم...
اية سمعت بعض كلامهم من غير ما يحسوا!!
هند : السرعة فى المواضيع دى حلوة
"ايه ده؟؟؟؟ هند وايهاب يعرفوا بعض؟!!"
ايهاب : تربيتك بس تخلصينى من الموضوع ده
"موضووووع!!! فى ايه؟!!"
هند : صور اية هتكون النهاردة مع اسلام بعد الخطوبة على طول
"صور ايه دى؟!!!"
"ولسوء الحظ ان دول التلات جمل بس اللى اية سمعتهم!! "
بس فهمت بيهم ايه اللى بيدور حواليها!!
استنت اية شوية لحد ما هند وايهاب يدخلوا علشان ميحسوش انها سمعت حاجة!!
......
والساعة 8 بالظبط كانوا السبعة جوة البيت عند منة!!
سارة اخدت اية وقالتلها عايزاكى...
واسلام كان مع احمد جوة اوضته علشان ايهاب ميعرفش ان اسلام هنا!!
سارة دخلت ايهاب وهند الصالون وقالتلهم ع ما نجهزلكوا العروسة واخوها ييجى...
هند : خلاص هاجى معاكى 
سارة : لا خليكى انتى هنا يا هند
"مينفعش نسيب ايهاب لوحده!!
انتى بدالى انا واحمد هنا"
"هند فرحت اوى بالثقة الغالية دى اللى خلتها تاخد راحتها على الاخر...
واتقفل الباب والكل برة مشغول !!
اتكلمت هند مع ايهاب براحتها...
هند : ايهاب ...زى ما اتفقنا لازم تخلى منة تحبك بأسرع وقت
ايهاب : علشان انتى يخلالك الجو مع حبيب القلب
هند : عندك اعتراض ولا ايه؟؟
ايهاب : لا عندى خوف وقلق!!
هند : من ايه؟!!
ايهاب : انى لما اخطب منة عمرى ما هقدر اوصل لقلب سارة!!!!!!!!!!!!!!
"سارة يا جماعة واخدين بالكوا!!!!!!!!"
هند : لا دى سيبها عليا 
زى ما خليت منة توافق عليك هخلى سارة توافق عليك بعد ما ابعدهم "سارة ومنة" عن بعض خالص!!
ايهاب : بس يا هند انا عمرى ما اتكلمت معاكى فى احساسك ناحية اسلام
هو انتى للدرجادى بتحبيه؟!!!!!!!!!!!!!!!!
"هند بتحب اسلام وايهاب بيحب سارة!!!!!!!!
انها المفاجأة!!!"
هند : بحبه لدرجة انى بعت صحابى علشانه!!
انى خليتك تضحك على اية وتخليها تحبك علشان انا عارفة انه بيحبها وانه هيخطبها وكان لازم ده ميحصلش!!!
ايهاب : طب ومنة ليه خلتينى اخطبها؟؟؟
هند : علشان بعد ما خلصت من اية وعملت حسابى انه لو خطبها هخليه يسيبها بعد ما ابعتله الرسايل !!
طلعتلى منة!!!
عرفت انها بتحبه!!
وخفت لو ساب اية يفكر فى منة!!
ايهاب : يااااااه للدرجادى بتحبيه
هند : بحبه لدرجة انى ممكن اعمل اى حاجة علشان يبقى ليا!!
ايهاب : نفس اللى انا ممكن اعمله علشان سارة تبقى ليا !!!
هند : خلاص وادينا قربنا من .....
ههههههههههههههههههههه
سارة : انتوا الاتنين قربتوا من نهايتكوا!!
انتوا الاتنين اصلا انتهيتوا واتكشفتوا وكل حاجة خلاص بانت ولعبتكوا دى انتهت وانتوا انتهيتوا معاها!!
"سارة كانت حطة فى الصالون كاميرا قدرت تشوف بيها هى ومنة واية واسلام واحمد كل حاجة!!"
"لانها كانت عارفة ان تجمع هند وايهاب سوا تحت عنيهم هو ده بس اللى هيكشفهم وهيبين كل حاجة!!"
مع دخول منة واية واسلام واحمد عليهم 
هند وايهاب اتصدموا ومقدروش ينطقوا ولا حرف!!!
ومع الجزء التانى من الحلقة الاخيرة هنعرف ردود الافعال والنهاية اللى انا متأكدة انها هتعجبكوا ان شاء الله )
الجزء التانى هينزل ان شاء الله النهاردة بدرى خالص 
ويارب تعجبكوا نهاية ابطال الرواية )
وتبقى رواية اتعلمنا منها اكتر ما اتمتعنا بيها ☺

...............


الحلقة الاخيرة "الجزء الثانى" سارة
.....
سارة : فاضل ساعة والناس تيجى وحضرتك لسة قاعدة
منة : يعنى اعمل ايه؟؟
ما انتى شايفانى اهو مقعدتش من الصبح!!
وبعدين ما اية هى كمان قاعدة اهى!!
اية : لاااااااااملكيش دعوة بيا انا نص ساعة وهبقى جاهزة 
سارة : اروح منكوا انتوا الاتنين فين؟!!!
اخيرا هرتاح منكوا ومرة واحدة كمان
"احمدك يارب"
منة : لا ما هو احنا كمان عايزين نخلص منك ولا ايه يا اية؟؟
اية : الصراحة بقى اه
يعنى احنا انشغلنا كلنا فى الظروف بتاعتنا دى والايام اللى ربنا ما يكتبها علينا تانى وحضرتك ما صدقتى علشان تهربى من العاشق الولهان!!
منة : ايوة يا يويو ده ولهان على الاخر
حرام عليكى يا سارة بقى ده اخويا غلباااااان
سارة : شوفتوا بقى بتضيعوا الوقت ازاى؟!!
متخلصى يا بت انتى وهى!!
منة : ماشى يا ست سارة 
ليكى يوم برده!!
سارة : لما نخلص من يومك انتى وهى الاول!!
اية : ان شاء الله هيبقى يوم روعة يا بنتى
مش انا العروسة ولا ايه؟؟ 
منة : ده على اساس ان انا خيال؟!!
سارة : اتخانقى بقى انتى وهى وانا اتفرج والناس على وصول!!
اقولكوا حاجة انا نروح اناديلكم اسلام ومصطفى يتصرفوا معاكوا!!
منة : لا اوعى انتى هبلة ولا ايه؟؟!!
احنا لسة مكتبناش الكتاب 
سارة : ما انا بقول تخلصى انتى وهى علشان نكتب الكتاب لان احمد لسة مكلم المأذون وهو على وصول
اية : احمد يا منة هه ؛)
سارة : كلمة تانية ومش حاضرة الفرح !!
منة : لا ياختى خلاص
تعالى بقى طلعيلى الفستان
اية : وانا كمان يا سارة 
سارة : طب قومى منك ليها يالا
......
احمد : مبروك يا سلم
اسلام : الله يبارك فيك يا ابوحميد وعقبالك
احمد : مش باينلى جواز يا سلم!!
الا ما ردت على منة ولا اى اشارة حتى!!
اسلام : تلاقيها مكسوفة يا عم
وبعدين اللى احنا مرينا بيه مش شوية برده!!
احمد : يعنى هى اللى مرت بيه لوحدها؟!
ما كلنا كنا فيه!!
اسلام : حاول بس معاها تانى
احمد : انا ناوى اعمل حاجة النهاردة كدة ويارب تنفع بقى واهى محاولة
اسلام : ايه؟؟؟؟؟؟؟
احمد : ايه يا عم الفضول ده؟!!
خليك انت فى عروستك بس يا عريس واجهز علشان البنات زمانهم جهزوا والمأذون جاى يا عريس ؛)
اسلام : على رأيك...
سيبنى اخلص بقى لبسى وشوف مصطفى فين؟؟
احمد : ماشى بس انجز يالا
......
"هو ايه اللى حصل؟!!
النهاردة فرح اية واسلام ومنة ومصطفى؟!!
معقوووووول؟!!
ومين مصطفى ده؟!!
واسلام سامح اية؟!!"
.....
"ايوة بقى بعد اخر حاجة حصلت الشهر اللى فات يوم ما سارة كشفت هند وايهاب...
هند وايهاب معرفوش ينطقوا لان كل حاجة اتعرفت!!
كل تبريرها انها كانت بتحب اسلام!!
ومن غير كلام خالص مشت بلا رجعة!!
......
((ايه الانانية دى؟!! وايه الحقد ده؟!!
هو الحب بييجى كدة؟!!
الحب عافية وخداع ومكر وكدب !!
هو الحب ممكن يخلى حد بالغباء ده؟!!
هو انا ليته اخلى الحب اقوى منى وبدل ما يبقى سلاح اواجه بيه اى عقبة فى الحياة ممكن تقابلنى فى طريق النجاح والمستقبل...
اخليه سلاح اوجهه فى قلوب كل الناس اللى حواليا حتى لو كانوا اقرب ناس ليا...
لحد ما الاقيه بقى فى وشى انا وقلبى انا ولازم يهزمنى ويقتلنى انا؟!!!
الحب انقى احساس 
بس فى وقت انعدم فيه الاحساس
بقى اكبر سلاح ترتكب بيه اى جريمة !!
اصبح الحب هو مبرر ارتكاب الجرائم!!
ربطنا الحب بالجريمة والفشل والضياع والدموع والخوف والقلق والندم والعذاب والجرح والالم والخيانة والكذب !!!
من امتى كان هو ده الحب؟!!!!!
طول عمر الحب وهو اشرف دافع لكل عظيم...
طول عمر الحب هو الوسيلة والغاية 
طول عمر الحب هو الراحة والفرحة ....هو الامل والنجاح والمستقبل...
وطبعا زى ما هند وجهته فى قلوب اللى حواليها اتقلب فى الاخر عليها وحرقت قلبها بيه!!
خسرت اسلام ومنة وسارة واية!!
خسرت الحب والصداقة والاخوة!! ))
......
اما ايهاب فقالهم قبل ما يمشى...
"انا اسف ليكوا...سمعت كلامها فضيعتنى!!
ضيعتنى لما خلتنى اخسركوا ولما خلتنى اخسر سارة ولما خلتنى اخسر نفسى!!
وبص لاية وقالها... ربنا هيوريكى فيا لانى ظلمتك وانتى معملتيش حاجة غلط!!
وقال لمنة... ربنا انقذك من شرى ومن شرها!!
اما سارة فقالها... حسبتها غلط بس عمرى ما كنت هضرك انتى بالذات لانى...... ولا خلاص معدش ينفع!!
واسلام واحمد بصلهم وقالهم اسف انى مقدرتش صحوبيتنا واوعدكوا من النهاردة مش هتشوفونى تانى!!
ومشى......... للأبد "
.....
"ورجعوا الخمسة بس زى الاول خالص سوا
محدش فاهم حاجة!!!
او فاهمين بس مش قادرين يتكلموا!!
اية اخدت بعضها ومشت وهى منهارة!!
وفضلت سارة ومنة واحمد واسلام سوا....
سارة كسرت الصمت وقالتلهم...
اظن ان بعد الحقيقة كلها ما بانت وهند وايهاب اختفوا لازم نرجع زى الاول!!
منة : اسلام ...انت عندى زى احمد ولازم تسامح اية لانها كانت جزء من خطتهم ومكنش ليها ذنب فى اى حاجة!!
اسلام : انتى يا منة اللى بتقولى كدة؟!!
"طبعا لانه كان عرف من اللى سمعه انها كانت بتحبه"
منة : ايوة يا اسلام انا اللى بقول كدة
انت اخويا واية اختى وصاحبتى ولازم تسامحها
احمد : اسلام...انا عارف انت واثق اد ايه فى اية؟
وعارف انها بتحبك زى ما انت بتحبها
لازم تسامحها....
اسلام : مهما كان فهى غلطت...
وسيبونى شوية وانا هفكر كدة
احمد : لا من غير تفكير !!
مفيهاش تفكير دى!!
سارة : لا يا احمد سيبه يفكر
"هى كانت شبه متأكدة ان اسلام هيسامح اية لانه بيحبها"
.......
احمد : مصطفى ...خلصت يابنى ولا لسة؟؟
مصطفى : خلصت من بدرى اهو ...ايه رأيك فى البدلة عليا بقى؟؟
احمد : لا ييجى منك برده
مصطفى : يعنى هعجب اختك ولا ايه؟؟
احمد : لا هتعجبها متقلقش!!
مصطفى : عقبالك يا ابوحميد
احمد : ادعيلى انت بس يا مصطفى
مصطفى : ربنا يكرمك وتلاقى الانسانة اللى تشاركك حياتك وتكونلك نعم الزوجة
احمد : يا عم هى موجودة
بس ادعيلى توافق بس!!
مصطفى : من ورايا؟!! 
ماشى ماشى لولا ان الموقف مش مناسب كان زمانى اتصرفت تصرف تانى
احمد : كويس انه مش مناسب ههههههههه
يلا انا طالع اشوف الناس اللى قاعدين برة دول..
مصطفى : واستعجل اختك بقى 
احمد : هكلم سارة تستعجلها
......
منة وهى بتلبس الفستان عنيها دمعت ووقفت لحظة تفتكر حاجات كتير اوى....
تفتكر احساسها ناحية اسلام زمان واللى يوم ما مصطفى جه يخطبها وشافته واتعرفت عليه اتأكدت انها عمرها ما حبت ولا هتحب زى مصطفى!!
حب كان من اول نظرة فعلا...
حب من عند ربنا....
كبر جوة القلوب بفضل الدعاء
اصل منة دعت زمان انها تعيش الحب الحلال
انها بس نفسها فى راجل يحبها ويخاف عليها ويتقى ربنا فيها....
هى عاشت خلال شهر الخطوبة ده احلى قصة حب بدون اى تجاوزات وربنا سهل ويسر وجه اليوم اللى هتكون فيه زوجة للانسان اللى كل نبضة فى قلبها بتنطق اسمه....
مصطفى هو صاحب احمد ومعاه فى نفس الكلية
يعنى فى اخر سنة هندسة ....
او بمعنى اصح بقى خلص هندسة لان النهاردة كان اول يوم بعد شهر الامتحانات ....
كان شهر امتحان للكل فى كل حاجة
والكل نجح فى الامتحان....
فى امتحان الحب والاخلاص والصداقة واهم حاجة فى رضا ربنا...."
.......
وفى نفس الوقت سرحت اية فى اسلام وانه ازاى سامحها علشان بيحبها
ولحظة ما قالها...انا واثق فيكى وبحبك وعايزك تبقى مراتى وكل اللى فات خلاص انتهى...
صفحة وقفلناها يا اية ووعد مش هنفتحها تانى ابدا!!
من النهاردة هنبدأ حياة جديدة مش هنخبى فيها حاجة على بعض!!
ولحظة ما ابتسمت وقالتله : بحبك واسفة ومش هعمل اى حاجة تزعلك تانى...
وهنبدأ احلى حياة سوا
......
وقطع التفكير ده سارة وهى بتدخل عليهم وتقولهم العرسان خلصوا وجهزوا حضراتكوا مش ناويين تخلصوا ولا ايه؟!!!
لقت كل واحدة فيهم عنيها مليانة دموع!!
سارة : لا بقى المكياج هيبوظ يا هانم منك ليها!!
مش وقت عياط ده خالص
منة : انا خلصت يا سارة 
اية : وانا كمان خلصت
سارة : اخيرا شوفتكوا عرايس يا بنات
ارتحت كدة بقى وابتدى براحتى افكر فى نفسى
منة واية ضحكوا وسارة ضحكت معاهم
سارة : ايوة بقى خلونا نضحك شوية
كفاية اللى شفناه!!
احمد خبط على الباب وقال من وراه....
المأذون حضر فلتخرجن يا بناااااااات 
كل واحدة طلعت لقت عريسها قصادها والضحكة مرسومة على وشه وفى عنيه كل معانى الحب
احمد جه جنب سارة وقال عقبااااااالى ياااااااارب
سارة ضحكت وعملت نفسها مسمعتش وقالت طب يالا علشان المأذون قاعد جوة فى الاوضة والناس برة وكدة مينفعش نتأخر اكتر من كدة
......
اتكتب كتاب منة ومصطفى 
وبعديهم اية واسلام
والمأذون بيقفل الدفتر بتاعه وبيقول بارك الله لكما وملحقش يكمل....
الا واحمد بيقاطعه ويقوله لا عندنا عريس وعروسة تانيين...
سارة استغربت واسلام ومصطفى
بس اية ومنة كانوا فاهمين وبيضحكوا....
احمد : سارة....تتجوزينى
سارة : احمد مش وقته ده!!
احمد : لا وقته يعنى ينفع كلهم يتجوزوا كدة وانا اقعد لوحدى ولا ايه؟؟
سارة : خلينا نتكلم بعدين
هنتجوز ازاى يعنى؟!!
لا فى فستان ولا دبل ولا اى حاجة
احمد طلع الدبل وقالها اتجوزينى بقى واعملى فيا ثواب يا شيخة...
سارة : طب والفستان؟!!
منة واية ردوا : جاهز يا عروسة هههههههههه
بصت سارة لمامتها وباباها لقتهم بيضحكوا
سارة : ده انتوا عصابة بقى!!
احمد : ايوة عصابة المهم موافقة؟؟
سارة : امرى لله موافقة يا احمد
قامت منة ومعاها اية واخدوا سارة ودخلوا الاوضة ولبسوها الفستان وجهزوها وطلعوا بيها....
"وهى بتقولهم والله لأنا مورياكوا على الخطة دى!!
بقى بتخططوا من ورايا؟!!! "
وهما يضحكووووووا واول ما احمد شافها ضحك ورايح قايل : بسم الله ما شاء الله
ايه القمر ده؟!!
سارة اتكسفت ووشها احمر خالص ومردتش
منة : يا عم الحبيب هتبقى مراتك كمان خمس دقايق وابقى قولها اللى انت عايزه براحتك
يالا بينا ندخل للمأذون بقى...
احمد : يالا بينا وعنيه مفارقتش سارة طول كتب الكتاب ومش مصدق نفسه بأن خلاص حبيبة عمره بقت معاه...ملكه...مراته...!!
خلص كتب الكتاب والناس فضلت تبارك وتهنى وهم كانوا عاملين حاجة عائلية كدة على الضيق ...
.....
بعد كل الناس ما مشت احمد واسلام ومصطفى طلعوا تلات مصاحف لسارة واية ومنة 
علشان تبقى اول هدية كتاب ربنا اللى هيقروا منه سوا ان شاء الله طول العمر 
.....
ودلوقتى بقى المفاجأة الكبيرة....
بعد ما ادولهم المصاحف كل واحد فيهم طلع تذاكر السفر وتأشيرة العمرة
كلهم مسافرين يقضوا احلى شهر عسل فى مكة علشان تبقى احلى بداية لاحلى حياة كلها صلاة وقرآن وعمرة وحب ورضا ربنا 
البنات كانوا فرحانين اوى 
احمد يالا بقى نقوم نحضر الشنط علشان السفر فاضل عليه اربع ساعات بس!!
سارة : ايوة يالا علشان منتأخرش
منة واية بصولها كدة وفضلوا يضحكوا 
"بتسمع الكلام من اولها بقى "
وهنا بقى نقدر نقول ان اخيرا الرواية خلصت وكانت نهايتها اكيد جميلة وسعيدة للكل اللى انا اولهم بجد 
عشت معاهم كأنى واحدة منهم وحسيت بكل احاسيسهم وضحكت وقت ما كانوا بيضحكوا وعيطت وقت ما كانوا بيعيطوا!!
وفرحت اووووووى لحظة ما شفت الفرحة فى عيونهم كلهم وهفرح اكتر لما احس ان الرواية بجد عجبتكوا ونهايتها فرحتكوا واتعلمتوا منها ولو حاجة واحدة وطلعتوا بدرس واحد ومعنى واحد وحسيتوا ان مهما كان الدنيا فيها ناس بتظلم ...
اللى خلق الدنيا بيعوض ويكافئ اللى اتظلم وبيعاقب ويجازى اللى ظلم...
وان الدعوة بتفتح الابواب المتقفلة وبتفرح القلوب مهما كان الوجع !!
.....
بجد الله الله الله على حب جه بالدعوات :))
.....
كنتم مع "سارة"
اتمنى تكون عجبتكوا 
واخيرا...







