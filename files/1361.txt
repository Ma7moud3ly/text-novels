ربع جرام

اجتمعنا كلنا حول المائدة .. دقات الساعة تعلن السابعة رامى يلف السجاير وأحمد كعادته يقرأ الصحف علاء شغله الشاغل الاطمئنان على زجاجات الخمور والبيرة المثلجة حسين لا يتوقف عن الحديث عن الكرة 
وصلاح يفتح الكوتشينة ويصل بهاء .. ويسبقه قدر هائل من الضجيج وقبل التحية أو السلام دخل مباشرة فى الحديث قائلا :
بهاء  : اسمعو يارجالة .. رأس السنة دى مش خمرة ولاحشيش .. مفاجأة .. الجديد .. البريمو .. سحر يا اكسلانس .. أنا معايا هروين .. بودرة .. ربع جرام .
رامى  : بودرة؟!!! بتعمل ايه البودرة دي؟!
صلاح  : ويعنى هيعمل ايه الربع جرام دا يابونو ؟!
بهاء  : أنت مستهيف الربع جرام ..
دلوقت تشوفو الربع جرام دا هيعمل ايه !!!
ـــــــــــــــــــــــــــــــــــــــــــــــــــــــــــــــــــــــ
ربع جرام رواية واقعية 

وماذا فعل فى مجموعة أصدقاء ..

عصام يوسف 
ـــــــــــــــــــــــــــــــــــــــــ
وصية صديق 
صاحب هذا الكتاب هو صلاح .. منأعز أصدقائى وضع فى عنقى منذ 15 عاما الا قليلا مسؤليه هائلة .. عندما روى لى حياته بأدق تفاصيلها .
قال ما قال وترك كل الحروف والكلمات أمانة فى عنقى لآرويها بدورى لآجيال قادمة لعلها .. ولعلها ,,, ولعلها..
سافر صلاح منذ زمن بعيد واستمر على اتصال بى من حين لآخر 
ومنذ ثلاثة أعوام اتصل بى وسألنى اذا كنت احتفظ بما كتبناه وسجلناه منذ سنسن أم لا .. وكانت اجابتى :
-طبعا .. كل حاجة فى الحفظ والصون .. بتسأل ليه ؟
فاجأنى وقال :-سنين كتير عدت .. وياريت لو نقدر ننقل الرسالة..
رسالة الى كل مدمن  الى كل أب وأم وأخت وصديق وصديقة الى كل طبيب ومعلم وقاض ومحام .. الى شباب مصر والعرب بصفة خاصة والى شباب العالم بصفة عامة
يا عصام .. فكر فكر كويس قبل ماتوافق .. دى مسؤلية كبيرة .
استخرت الله سبحانه وتعالى وأمسكت القلم وبدأت الكتابة ..
اليك عزيزى القارئ هذا الكتاب .. وماذا فعل ربع جرام فى مجموعة أصدقاء ..
وصيتى أن تقرأ كل الحروف والكلمات بعقل واع وبقلب مفتوح حتى أخر سطر قاله لى صلاح .

اهداء الى أمى وأبى 

صلاح..
جئت للحياة فى فترة يطلق عليها : الزمن الجميل
عائلتى معروف عنها انها عائلة عريقة مثقفة متحضرة مستواها المادى مرتفع الى حد ما
الآب : مهندس أنتخب اكثر من مرة عضوا فى مجلس الامة (مجلس الشعب حاليا )
الآم : أستاذة بالجامعة دكتوراه فى التاريخ .. حقا أنها مربية أجيال
الآخ الكبير : كريم أكبر منى بحوالى تسع سنوات الآول باستمرار فى كل المراحل الدراسية ذكى ورأى الشخصى أنه فعلا عبقرى .. يفهم ويعرف جيدا ما معنى الآنفلات ( الصياعة ) ولكنه منضبط جدا بمعنى انه لم يخرج طوال عمره عن القواعد بأختصار عمره ماصاع
أتجه الى الدراسات العليا فى سن مبكر حصل على الدكتوراه من احدى الجامعات البريطانية وعمل فى مجالات مختلفة مابين أنجلترا وأسكتلندا والولايات المتحدة الآمريكية .. أب لطفلين تؤام غاية فى الرقة
أختى التؤام رولا هادئة متفوقة لاعبة تنس ممتازة تتمتع بأخلاق الانسان الرياضى واضحة وصريحة ومحببة من الكل سواء فى المدرسة او النادى وهى الفتاة المثالية فى الجامعة لثلاث سنوات متتالية .. ومع أنها ولدت قبلى بدقائق الا أنها ترعانى وتدللنى وكأنى طفلها او عروستها رولا تعمل فى منظمة من منظمات الامم المتحدة وهى أم حانية لطفل ذكى جدا وبنوتة جميلة

منذ بداية الوعى فى هذه الدنيا كنت لا أهتم مثل أخوى بموضوع الدراسة ولم أحب المدرسة مثلهما ولازلت أذكر أول يوم لى أنا ورولا فى الحضانة .. رولا دخلت دون المشكلة .. أما أنا فبسرعة صاروخية جريت من باب المدرسة وفى أقل من ثانية وصلت الى باب السيارة فتحتها .. ودخلتها فى غمضة عين وانكمشت على الكرسى الخلفى قبل أن يدير الوالد المحرك وانفجرت باكيا .. بكيت بحرقة على أمل أن أكسب عطف الوالد وقاومت محاولاته حتى لا أرجع الى الحضانة وعلى رأيه :
- يومها عملت لى فضيحة قدام كل الناس .
أخذنى والدى الى داخل الحضانة ووجدنا رولا تبكى هى الآخرى .. قطعا كانت تبكى لبكائى .. هذه الواقعة كانت السبب المباشر فى قرار بابا وماما بنقل رولا الى مدرسة البنات.
فى ذالك الزمان كانت عندنا مربية وكانت تنزل معى لانتظار سيارة المدرسة .. كنت فى السادسة .. ومصروفى عشرة قروش ... طبعا العشر قروش كانت بمقايس هذا الزمان مبلغا محترما بالنسبة لولد صغير فى سنى وكنت أعطى المربية خمسة قروش لتقول لاهلى :
-أتوبيس المدرسة مجاش النهاردة وكان كل مرة تخترع اى عذر وأى حجة بالاتفاق معى .. المهم عدم الذهاب للمدرسة وفى كل مرة أعطيها نصف مصروفى .
فى يوم من الايام اتلت مديرة المدرسة بأمى وسألتها :
-ليه صلاح بيغيب كتير ؟
بطبيعة الحال لم يتوقع أهلى ابدا أن هذه الخطط يبتكرها ولد صغير قى مثل سنى .. وكانت النتيجة طرد المربية بينما انا لم أعاقب واانتهى الموضوع بسلاسة غريبة لتصورهم وثقتهم أن المربية هى صاحبة الفكرة وبالنسبة لى كانت المشكلة اننى بدأت الذهاب الى المدرسة فى المواعيد وبانتظام .

يأتى الصيف .. وكنت أقضيه فى النادى طوال اليوم مابين السباحة ولعب الكرة .. وكانت أهم لعبة عندى هى الكرة وأحب لعبة هى عسكر وحرامية ..وفى سن مبكر جدا بدأ الانفلات أو بتعبير أدق الصياعة كنت فى السابعة عندما بدأت اسرق السجائر من علبة سجائر فى الصالون أو فى غرفة المكتب كل صباح أصحو من النوم عن عمد فى الثامنة .. وأجرى الى غرفة المكتب أو الصالون وبابا فى الشغل وماما وأخواتى نايمين اذا الدار أمان وبسرعة أنفخ سيجارتين أو ثلاثة .. فكرة خروج الدخان من فمى كانت تعجبنى جدا .
كان فى بيتنا بار صغير ومن حين لآخر يزورنا أصدقاء الآسرة وبعض الضيوف الآجانب الذين يدرسون مع الوالد عشرات المشاريع الهندسية وخلال جلساتهم الطويلة يتناولون العشاء ويشربون البيرة أو الوسكى وكنت أتوسل بالدموع أن يسمحو لى بأن أشرب البيرة وكان فى رأى البعض أمام الدموع والنهنهة أن القليل منها لا يضر .
كان يوم زيارة هؤلاء الآصدقاء بالنسبة لى يوما جميلا الى أقصى درجة لآنه بعد خروجهم كنت أشرب وسكى كما أريد وأضيف الماء فى الزجاجة بدلا من الوسكى الذى شربته .. انها خطة بار تندر (رجل البار ) صايع وغشاش
 فكرة لم يعلمها 
 لى أحد وبتلقائية نفذتها ومن العجيب فيما أظن أنها لم تكتشف .. وكنت أستمتع بكل غلطة أفعلها ولا يتم أكتشافها فأشعر أننى ذكى وكنت سعيدا بهذا الذكاء وأحس أن الخروج على القواعد والانفلات ( الصياعة ) فى عروقى ودمى 

المهم موضوع السجائر بالنسبة لى أصبح موضوعا اديا جدا وكان يمنحنى ثقة ويشعرنى أننى ولد كبير .. أو كما يقول التعبير الشائع يعرف يلعب بالبيضة والحجر .. فى البداية كانت السيجارة فى الحمام أو نفسين بسرعة فى البلكونة أو الجراج والاحساس بأنى خرمان ونفسى أشرب سيجارة كان احساسا جديدا وبعد أن أشرب كنت أحس براحة وهدوء وأشعر أنى مبسوط كأنى عامل دماغ على قدى واتظبط .. واحساس عرفته أكثر وأكثر فيما بعد .

كان من هوايتى العجيبة البحث والتفتيش والعبث فى الممتلكات الخاصة لكل فرد فى الآسرة .. وفى يوم اكتشف وجود سيجار فى درج مكتب بابا أخذت السيجار ودخلت الحمام ولعته بكل جرأة والكارثة أن بابا كان فى البيت والسيجار رائحته قوية .. وفجأة فتح باب الحمام وشافنى والسيجار معلق بين شفتى وصرخ قائلا:
-سيجار ياصلاح؟!!سيجار !!
وأخذت علقة مش أى كلام .. علقة ساخنة جدا.
وفى هذه السن الصغيرة فى الثامنة من عمرى كنت حريف ركوب عجل وتمنيت أن أشترى موتوسيكل وبدأت الالحاح الزن .. لكن الموضوع صعب ولم يكن بالسهولة التى أتصوررها انما الالحاح والزن المتواصل استمر لمدة سنتين :
-صباح الخير .. أنا عايز موتوسيكل.
-تصبحوا على خير .. أنا عايز موتوسيكل .
وأخيرا وبعد سنتين نجحت واشتريت الموتوسيكل وعملت حوادث كثيرة بهذا الموتوسيكل لآنى جربت حركات لا أول لها ولا أخر ابتداء من الجرى السريع والغرز والحصان .
مرت الآعوام .. وفى العاشرة تقريبا من عمرى بدأت أشترى سجائر وأبيعها فى المدرسة ..السيجارة الواحدة ثمنها خمسة قوش .. وكل علبة كان صافى رحها علبة كاملة .. كانت فكرة البيع تعجبنى وتسيطر على تفكيرى ..
كنت أبيع أى شئ يمكن بيعه .. أبيعه لمن يشترى .. وأبيع بأى ثمن .. وكان أخى كريم المسكين أكبر ضحية فى الموضوع لآنى ببساطة كنت أستولى على كثير من ممتلكاته الخاصة وأبيعها.
أما عن الآصدقاء فأول الآصحاب كان جارى مراد أكبر منى بسنة طويل وبالتالى شكله أكبر منى بأكثر من سنة .. والده رجل أعكال ذو نفوذ قوى ويملك توكيل سيارات وكان يسمح لنا بقيادة السيارات فى نطاق حى الزمالك وذات يوم سمح لى مراد بقيادة السيارة حول المنزل لآول مرة فى حياتى .. وكان عمرى 11 سنة .. وكانت سيارة ( فولكس بيتلز) وكنت أرى الطريق مابين التابلوه والدركسيون .. وبسهولة عرفت أسوق لآننى منذ الخامسة من عمرى كنت شديد التركيز فى الموضوع
وكنت أعرف كثيرا من التفاصيل عن البنزين والزيت والفرامل وفيتيس السرعات .. وطبعا خبرتى فى قيادة الموتوسكلات أفادت كثيرا ؟
وقبل عيد ميلادى الثانى عشر بأيام قليلة بدأ الالحاحح والزن المتواصل لشراء موتوسيكل أكبر .. وكالمعتاد نجحت العملية واشتريت موتوسكيل ياماها 100 تريل كبيرا وجميلا وسريعا بالاضتفة الى أننى كنت يوميا استولى على سيارة ماما وهى نائمة وأذهب مع مراد فى جولة سريعة حول جزيرة الزمالك .
الموقف فى النادى كان أكثر من ممتاز .. ولد عمره 12 سنة وعنده موتوسيكل أحدث موديل وكل يوم بسيارة مختلفة من سيارات توكيل والد مراد .. وبالتالى حصل تقارب مع الآولاد الآكب منى وكنت عندما أظهر فى النادى ألمح وأشعر برغبتهم الواضحة فى أن أصاحبهم .. وتدريجيا اصبح عشرات منهم أصحابى .. وبدأت أقعد مع الشباب الكبار فى مكان هادئ تحت الآشجار بعيدا عن العيون والاضاءة خافتة وكان الآولاد والبنات يتقابلون ليشربوا البيرة والحشيش.
فى هذا المكان الهادئ شربت أول سيجارة ملفوفة فى حياتى وتشجيعا قالوا :
- ولع ياصاصو .. ماتخخافش مبتعضش.
-خد نفس وطلع الدخان من مناخيرك.

- أحسن يطلع من ودنه بعدين .. ( على رأى عادل أدهم فى فيلم ثرثرة فوق النيل).
أخذت السيجارة والمفروض انى أخذ نفسين وتلف .. لكن لما وصلت عندى وقفت ..ولما طلبوها منى ررفضت تماما وقلت :
-سيجارتى ومستحيل د يقرب لها .
وفى ذلك اليوم أحسست لآول مرة أنى مسطول وشربت يومها جونتين وحدى .. واشتهرت بموضوع :الجوينت بيجى عند صلاح ويقف
وفاض وزاد وغطى انى شربت زجاجتين بيرة (ستلا) الشهيرة فى ذلك الزمان ..
ويومها كنت فى قمة النشوة .. وهات ياضحك وركبت الموتوسيكل وسألتهم أخر سؤال :
-هو أنتم هنا كل يوم ؟ على العموم أنا شخصيا نويت أجى هنا كل يوم .
فى هذه المرحلة من العمر .. عمر الورود المتفتحة تعلمت من الشباب الآكبر منى أصحاب التجارب البهلوانية قصة القطرة (البروزلين) وكانت بالنسبة لى قصة مضحكة نقطة القطرة تنزل على العين والبنى أدم مسطول فيضحك من قلبه ويشعر أنه تحت الدش .. يتجدد بين الساخن والبارد فى لحظة .. لكنه ضرورة لعلاج احمرار العين الشديد .
الغريب فى موضوع الحشيش أن كل شئ مضحك .. القطرة مضحكة .. االكلام يضحك .. و أيضا  السكوت مضحك
.. نسمة الهواء تساعد على زيادة الاحساس بالسلطنة تجعلك طيرا فى السماء فتضحك أكثر وأكثر . كانت الجلسة كل يوم فى النادى تبدأ من بعد الغروب حتى الساعة الثانية عشرة ..نقضيها فى الضحك والحكايات والحواديت .. وعندما أتكلم كنت أشعر كلامى رغم صغر سنى له معنى وموزون وأن الكل معجب بخفى دمى ..والآهم من هذا وذاك أن صلاح (حضرتى) أصبحت واحدا من شلة الشباب الكبار.. طبعا بالنسبة لى هذا كله شئ جديد يحتاج الى نفقات .. فلوس .. مصروف كبير طبعا لا يصح أن أشرب كل ليلة على حساب الشلة فاخترعت قصة الدروس الخصوصية وكانت أجمل فكرة خطرت بالبال ..أنا رايح الدرس .. أنا راجع من الدرس .. وغرقت فى بحر الفلو بحجة أن الدروس غالية .. ولكن الحقيقة بين كل أربعة دروس وهمية أخذت درسا واحدا فقط لاغير وأصبحت فى نظر شلة الشباب الولد الغنى اللارج الذى يشترى الحشيش بكميات ويدفع حساب البيرة .
المدهش والغريب فى الموضوع أننى كنت أنجح فى الامتحانات ولكن نجاح غير مشرف يضطرنى الى تغير أرقام النتيجة وتتحول 67% الى 76% وكنت أكتفى بهذا التغير البسيط ولا أرفع المجموع لآعلى من هذا والا لن يصدقنى أحد وتنكشف اللعبة الشيطانية .

               الشلة 
ساعدنى وجود الموتسيكل على التحرك فى كل مكان وبسهولة وجعلنى أتعرف الى أصحاب جدد وعرفت منهم أماكن بيع الحشيش وفى تلك الايام كانت الباطنية أهم منطقة فالبيع هناك علنى فى الشارع مثل بيع أجهزة الموبايل فى شارع عبد العزيز الآن بالآضافة الى الباطنية تعرفت على مكان اسمه الشباك فى حى السيدة زينب سمى الشباك لآن رواد المكان يقفون أمام شباك صغير فى بيت قديم  وأسعا ر الحشيش فى هذا الشباك فى متناول الجميع معك 2 جنيه أو معك جنيه واحد شغال .. لذا كان الشباك جميلا وانما مشكلته الكبيرة الزحام الشديد .. لدرجة أنه فى احدى المرات صرخت بصوت عال فى لجمهور المتزاحم على الشباك وطلبت منهم الوقوف فى طابور مثل كل المتحضرين لنشترى ونمشى بسرعة وفى المدرسة وفى سن الرابعة عشر بدأت ملامح الشلةتتضح :
أحمد : ميدو 
حسين : زونى 
رامى : ريكو
بهاء : بونو 
علاء: لول
صلاح : صاصو 

هيا نتعرف اليهم 
أحمد ميدو :
كان يتقمص دور الفيلسوف .. فاكر نفسه أرسطو .. يحب النادى الآهلى أكثر من نفسه  ومجنون كرة رغم أنه لم يعرف فن لعب الكرة نهائيا ولكنها عموما اهتمامه الآول .. ميدو وحسين صلتهما ببعضهما وثيقة رغم أن ميدو أهلاوى مجنون وحسين زملكاوى صميم وهذا هو مجال الخلاف الوحيد بينهما .
ميدو لم يكن من هواة التزويغ من المدرسة ولو أراد عدم الذهاب  للمدرسة فانه يقرر البقاء فى البيت أو يتجه الى النادى وبعلم الجميع مع هذا فهو أكثرنا التزاما وذهابا للمدرسة 
يتمتع بزيادة الوزن أو مكلبظ بمعنى أصح يتحرك بصعوبة ويتهادى فى الكسل فأطلقنا عليه بروطة 
ميدو كان أشطرنا جميعا والوحيد الذى يركز فى الدروس يذاكر قليلا ولم يسلم من نكلتنل ووسخريتنا على التزامه كان حريصا لكنه ليس بخيلا لا ينفقنقوده بسهولة .. كل قرش كان ينفقه كان بالعقل وبالحساب الدقيق أى فى مكانه المظبوط .
كان يتبع خطواتنا .. حشيش لامانع .. بيرة موافق .. ويسكى بكميات معقولة ومن حين الى أخر يقول : 
-كفاية كده .. مش قادر.
وفى كل مرة يقول هذه المقولة الشهيرة ينال حظه الوفير من السخرية .. يتسطل بسرعة مذهلة ودائما أبدا هو وعلاء نائر ونئير انما علاء الكبير  وكان بيديله على دماغه ميدو أحيانا يصلى وبالآخص يوم الجمعة وهو الوحيد الملتزم بأداء الفروض .
حسين زونى : 
صاحب موهبة فذة فى الكرة حريف جدا ولكنه يشرب 3 علب سجائر كل يوم  حريقة سجاير ودائما يعض فلتر السيجارة ذكى ولاماح وأسلوبه فى الحياة معاهم معاهم عليهم عليهم .
والد حسين ودع الحياة وهو صغير وتزوجت والدته بعد وفاة الآب من رجل هادئ لايهتم ولا يعنى بأمور حسين نهائيا وبالتالى هو حر الحركة تماما رايح جاى على مزاجه ولا أحد يحاسبه.
كلنا كنا نحب حسين أقرب واحد الى قلبه ميدو رغم خلافتنا المستمرة على الآهلى والزماك كريم فى حدود امكاناته .. لظروف وفاة والده يضع فى جيبه أقل القليل من المال .. طيب ودمه خفيف وه من محبى البيرة وطبعا الحشيش وبعد أن يشرب نفسين يقول :-ايه السطل ده أنا شربت حشيش ياماما 
-صباح الفل قطع وادى للكل .
عشقه للتاريخ يبدأ بعد جونيت .. فيقول :-ما الآسباب التى أدت الى قيام حرب الدليكان؟-من قائد الحركة الدليكانية . هل هو تامر بك دليكان .. هيثم باشا .. ولا ميدو الآهلاوى؟
-علل مالذى أدى الى الصراع الداخلى فى الشلة الدلكانية؟
-اشرح بوضوح .. سر خيانة ميدو الآهلاوى لتامى بك دليكان ؟
لم يكن حسين يهتم كثيرا بالذهاب الى المدرسة ولكنه لم يكن مثل رامى وبهاء .. الى حد ما كان يزن الآمور ويتواجد فى المدرسة مع ميدو 70% من الوقت تقريبا .. هو مثلنا ينجح بصعوبة وملحق وتعدى .
كان حسين يمر بقصة حب عجيبة وقوية بنت قصيرة ومكيرة وتحبه بجنون ودائما تحاول أن تسيطر على تصرفاته دون أن يبدو عليها أنها تحكم أو تسيطر .. ومع كل محاولاتها يظل القرار فى نهاية الآمر فى يده .
رامى ريكو:
ذكى محبوب من كل الناس .. فتى مدلل الى أقصى الحدود .. ما يريده ريكو أوامر تنفذ فورا.. والد رامى لواء فى الجيش يدلله ويلبى له ل مايريد بساطة .. والدته شامية .. الوالدان على خلاف مستمر الحياة بينهما مليئة بالتوتر الآنفصال بينهما واضح ولكن دون طلاق .. وابنهما قليل الكلام لكن وسيم وطويل وجسمه رياضى .. فهو يلعب حديد ودائمت يقول :
-بص المجانص بص التراى بص البطن .
هو لاعب استميشن ماهر .. بمعنى حريف يحي الموسيقى الآجنبية يعزف على الجيتار بمهارة وتعجبه كثيرا أغانى مايكل جاكسون وجورج مايكل وبوى جورج وبوب مارلى 
ريكو أيضا أنيق وذوقه رفيع المستوى فى أختيار ملابسه .. وكل البنات تتنافس على معرفته .. بل ومعاكسته ولم يكن يشغله الآمر كثيرا 
ونادرا ماتعجبه فتاة منهن وهو يمتلك أكبر وأقوى موتسيكل وكان حريف موتوسيكلات ومشهور جدا فى الزمالك والمهندسين .. يسكن بجوار نادى الجزيرة .
كنا نلتقى حول ريكو وجيتاره .. وكم كنا نشتمتع بسماع الآلحان التى نختارها ويجيد عزفها .. نصفق له بحرارة فنشجعه أكثر وأكثر .. نرجوه ونتوسل اليه ألا يكف عن العزف فيندمج ويتجلى .. ولا أنسى أن عزف ريكو لم يكن دائما بنفس المستوى .. فكانت حالات الانسجام تتوقف على كم ونوع المخدرات التى تعاظيناها .. وكنا أحيانا لا نهتم ولا نستقبل الآنغام بفرحة وحماسة ولا نطرب لها .. بل تبدأ وصلات النكت ويتحول الجيتار الى طبلة يدق عليها بهاء ..ويفيق بعدها ريكو بلحظات ويحتضن جيتاره الثمين . ريكو كان يشرب الموجود .. دون نقاش ! حشيش بيرة ويسكى أى دماغ موافق عليها ..أنا وريكو أذواقنا متشابهة نتفق معا فى أشياء كثيرة وهو كريم جدا ل ما معه يعطيه بلا تردد .. ولا يهم أبدا ما يحدث بعد ساعة ..المذاكرة ليست فى برنامج حياته انما الدرس الذى يقرأه مرة واحدة يبت فى عقله فورا .. لا يحب الذهاب الى المدرسة لكنه من حين لآخر يذهب الى المدرسة ويحضر حصتين أو ثلاثا من ثمانى حصص بصعوبة بالغة .. كانت كل الناس تحسدنا على صداقتنا .. نمتلك قدرة عجيبة على التفاهم وذوقنا واحد وأهدافنا واحدة .
بهاء بونو :
دمه خفيف ملوش حل لسانه كالمبرد فالت وطول الوقت يشتم ويلعن ويتخانق مع أنه مفهوش نفخة ولكن قلبه ميت ..ويقول على نفسه :
-أنا قاموس مخدرات .. أعرف مين بيبيع فين وبيبيع ايه وبكام ..ياريس دي حشيشة الوداع اما دى حششيشة القرد أبو زلومة ودى حشيشو الحنان كله ودى حشيشة غرام وانتقام أما دى حشيشة اللى خايف يروح ودى حشيشة غبية ..
هو دائما مسطول .. ويحب كثيرا أن تكوون معه أنواع حشيش مختلفة .
يختفى .. أبن بهاء؟ ذهب الى كوم السمن بسوس أبو الغيط 
ويظهر كل مرة بفيلم وقصة مختلفة وعندما ترتفع صيحات الخلافات الكروية بين ميدو وحسين يتدخل بهاء قائلا :
-أهلى ايه وزمالك ايه ياض منك له انتم جهلة .. هما كوم السمن لعبية وضريبة صحيح .
بهاء كان صاحب تعبيرات وأقوال شهيرة منها :
-أزيك يا اكسلانس
-أنا مش فاهم يابرنس قصدك ايه بالكلام ده.
بهاء كان يتمتع بقدرات ابداعية على مزج الآلحان الغربية بأغانى شعبية .. وبمهارة يبدأ رامى عزف اغنية أجنبية فيضيف لها بهاء كلمات عربية بكل براعة.
بزنز يمتلك موتوسيكلا جميلا وكان مشهورا به فى شارع شهاب .. والده مقاول ووالدته سيدة بيت طيبة لا تعمل والعائلة واسعة الثراء لكن المستوى االحضارى متوسط وكان بهاء ابن بلد بحق ولا أحد من أفراد الآسرة يعنى بأمره .. وبالتالى حكاياته كثيرة .. شقاوات مع الشغلات ومعاكسات بنات الجيران على السلم.
كان يحب فتاة فلسطينية ..يركب مع أحدنا الموتوسيك ونظل تحت بيتها بالساعات فربما تتأثر وبرق قلبها .. وذلكلم يحددث أبدا.
وبشكل عام ليست له علاقة بالمذاكرة ويعد اكثرنا تزويغا من المدرسة ومشكلاته مستمرة مع المدرسين ومع زملائه يتشابك معهم .. وفى لمح البصر يمسك مطواة أو يكسر زجاجة فى الحائط ويلوح بها.
وكان نصابا درجة أولى .. ويحصل على الفلوس من تحت الآرض..
من البيت ..من الجيران .. من البواب .. من البقال ويدعى حضور دروس خصوصية .. المهم يتصرف ويصل الى هدفه.
علاء اللول:
شقيق ميدو الكبير هو أكب منا بحوالى أربع سنوات .. وبالتالى له كلمة مسموعة وأحيانا نحن الخمسة نتفق معا .. نحاصره ونعمل عليه كومبينا ونفقده صوابه .. نجننه
علاء طويل وسيم شعره بنى مصفر ويلبس نظارة .. لا يجيد اختياره ملابسه ولا يهتم كثيرا أو قليلا بأناقته كريم جدا ولارج ولايشغل باله بالمشكلات المالية أبدا ينفق وكأنه يمتلك بنكا وحسابه فى البنك مفتوح وأطلقت عليه بابا نويل 
الجامعة كانت أخر اهتماماته وأهم أولوياته البيرة ثم الحشيش والآفلام الجنسية والمجلات الفنية وأخبار الممثلات والمغنيات كان ذوقه فى الموسيقى عجيبا بالنسبة لنا جميعا فهو يحب فريد الآطرش أسمهان ليلى مراد محمد فوزى وطبعا هذا لا يتفق مع أذواقنا نهائيا .
علاء طوال الوقت يسخر ويتريأ علةى واحد منا وكان ميدو يحى بنصيب الآسد ومن طيبته لم يكن يرد.
علاء زملكاوى ودائما فى جدال مع الجميع حول مباريات الكرة هؤلاء هو الآصدقاء الخمسة .
بين كل تلاميذ المدرسة بهاء ورامى وأنا نمتلك موتوسيكلات.. وكان علاء يسمح لنا جميعا بقيادة سيارته مما جعل لنا كشلة شهرة واسعة فى المدرسة.
رامى وأنا من الزمالكوبقية الشلة من سكان المهندسين .. كنا شلة أولاد ناس أو أو لاد ذوات كما يقولون وحضرات الزملاء أطلقو علينا اسم : العصابة .
هذه العصابة كانت اهدافها واحدة : السجائر الحشيش البيرة الويسكى الموتتوسيكلات السيارات البنات التزويغ من المدرسة بالاضافة الى بعض المقالب الظريفة والسخيفة فى المدرسين .
عودة سريع الى منزل العائلة .. عرفت مواعيد وجدول محاضرات أمى وكانت سرقة سيارتها كل صباح لمدة ساعة أو ساعتين شيئا عاديا .. وفى يوم من الآيام اصطدمت بعمود نور .. وكانت الحادثة كبيرة فعلا .. واستطعت بمساعدة أصحابى جر السيارة للجراج وطلعت الى البيت مبسرعة جهزت شنطة ملابسى وكتبت رسالة لآمى :
أنا عملت حادثة بالعربية .. أن اأسف .
وذهبت الى بيت أحمد ميدو واسضافنى لمدة أسبوع الى أن تهدأ الآمور .. وهذه كانت أول مرة أترك بيتنا وألجأ الى بيت أحد الأصحاب وأعيش معه فى بيته .
بعد الحادثة بشهرين وقبل دخول المدرسة بأسبوعين أعلن النادى عن رحلة الى ألمانيا المدهش أن العائلة الكريمة وافقت على سفرى وكانت هذه أول رحلة لى خارج مصر .. وأذهلنى مار أيت 
ياه !! ماهذا الجمال؟ الطبيعة خلابة .. النظام روعة .. النظافة فل الفل .. السيارات أخر صيحة .. الموتوسيكلات خطيرة .. البنات صواريخ .. شرب السجائر والبيرة أمام كل الناس .. وشربت البيرة بلا قيود .. أنها الحرية المطلقة ..ورغم هذا والغريب أننى كنت فى كامل الوعى بكل مايحدث من حولى .. البنات فى كل الآعمار غاية فى الجمال والتحرر .. تعرفت الى فتاة جامدة أوى .. صاحبتى فى كل مكان نهارا .. وليلا .. ومررت معها بأول تجربة حب كاملة فى حياتى كان من النفترض أن أقضى فى هذه الرحلة أسبوعين فقط انما بمساعدتها قضيت ثلاثة أسابيع فأجريت أول اتصال تليفونى مع الآهل ورد على الوالد :
-ألو .. مين ؟
-ألو ..أنا صاصو يابابا.
-صاصو ؟!صاصو مين ؟!
-أنا صلاح .. ابنك يأخى .
-أنت فين ؟
- فى ألمانيا طبعا .
-بتعمل ايه فى ألمانيا لغاية دلوقت ؟! كان لازم ترجع من أسبوع!!
-سيبنى أتفرج على الدنيا .
-الدراسة بدأت ..ارجع فورا.
-حاضر .. بعد تلات ايام أكون فى مصر.
رجعت مصر وشعرت بالاكتئاب لآول مرة فى حياتى .. هناك فى ألمانيا قضيا أجمل الآيام لدرجة أننى تصورت أننى أستطيع الحياة هناك العمر كله . المهم .. رجعت يوم الخميس وصدفة كان يوم الجمعة موعد سفر بابا وماما لحضور مؤتمر فى خارج مصر والمفروض أن نحتفل بعيد ميلادى خلال سفرهما وبالتالى أعطانى بابا لهذه المناسبة مائة جنيه .. بصراحة بابا كان كريما معى .. رغم هذا كنت مقلبهم كلهم فى البيت .. ومن حين لآخر أسطو على بعض ممتلكات أى فرد من أفراد العائلة الكريمة .
ليلة السفر .. كتبت للوالد قائمة طويلة عريضة باحتياجات المدرسة : ملابس جديدة كتبت كشاكيل جلاد كراسات وستيكرز أى تأليف .. المهم ملء القائمة بمطالب وهكية والآهم ألا يقل المجموع عن 300 جنيه .. وهذا مبلغ محترم من ذلك الزمان وأضفته الى فلوس عيد ميلادى وبعت الموتسيكل القديم وأشتريت موتوسيكل جديدة : ياماها 400 ولم أذهب الى النمدرسة .
وبعد عودة عودة بابا وماما من السفر قاجأهما أخى كريم وأختى رولا بأننى أشتريت الموتو سيكل يوم السبت اليوم التالى لسفرهما وبعدم ذهابى للمدرسة .. طبعا واجهت غضبا وثورة هائلة ونجحت دموع التماسيح فى علاج الموضوع . نزلت مع أمى لشراء احتياجاتى كلها وبعد أسبوعين من بداية الدراسة دخلت مدرستى وشهدت استقبالا حارا من أصحابى وهتفوا:
-صاصو وصل يارجالة بالماكنة الجديدة.
بدأت السنة الجديدة .. وكالمعتاد : طرد من معظم الحصص ومباريات الكرة والاستيلاء على سندوتشات الزملاء بالموافقة أو بالاكراه وبيع السجائر ..
لكن لم تكن عندنا الجرأة على أكثر من هذا فى المدرسة بمعنى لم نتجرأ على شرب حشيش رغم أن العصابة أو الخماسى الشهير فى الفصل نفسه قسم أدبى وعدد التلاميذ 17 تلميذا فقط وبالتالى كنا قوة واضحة ومكاننا المختار أخر صف.
فى هذا الصف نقزقز اللب ونأكل السودانى نحشو الآقلام بالآرز وننفخها على زملائنا المتفوقين ونجلس فى هدوء فقت مشاهدة الصور والمجلات الممنوعة .. كان الضجيج من الصف الآخير ليس له أول ولا أخر .. والعقوبة هى الطرد من الحصة .
-اتبعت خطة السنةالماضية بالنسبة للدروس الخصوصية الوهمية :
أخذ درسا واحدا أو أثنين وادعى أننى أخذت خمسة دروس .. وبالتالى كانت مشكلة الميزانية محلولة من أوسع الآبواب .. وبعد أجازة نصف السنة اقترح ميدو أن ننتقل الى بيته بحجة المذاكرة معا .. هو صاحبى من أيام الحضانة والده كان رجلا فاضلا .. توفى منذ سنوات والدته سيدة حانية جميلة وكريمة ولديها اهتمامات واسعة بالنشاط الاجتماعى والجمعيات الخيرية وشقيقة الكبير علاء هو المسئول عن ادارة شئون الميراث الكبير عن أراض وعقارات وسيارات والمسئولية أكبر منه .. وهو انسان كريم لدرجة فوق التصور ينفق بلا حساب أو تفكير .
رحبت والدة أحمد بفكرة الاقامة معهم .. اتصلت بأمى وقالت لها :
- الآولاد عايزين يذاكروا وياخدوا الدروس مع بعض والآفضل توفيرا للوقت والمشاوير كل يوم صلاح يقعد عندنا لغاية الآمتحان .. والبيت كبير وأحمد وعلاء اخواته.
استطاعت اقناع أمى ومر الموضوع بسلاسة ونفذنا الفكرة وانتقلت الى بيت أحمد وهو يعيشون فى فيلا أكبر ميزة أنها مكونة قسمين :
القسم الآول ثلاث غرف نوم بخط تليفونى مستقل خاص بنا .. غرفة الاستقبال الكبيرة المطلة على الشرفة لها سلم يصل الى الحديقة ومنها الى الشارع .. وكان من الآسهل أن ننط من الشرفة على الجنينة وعلى الشارع .. أو العكس ندخل البيت من الشرفة .. والقسم الثانى غرفة نم كبيرة للآم .. بها كل احتياجاتها ابتداء من الثلاجة الصغيرة والتليفزيون وتليفون بخط أخر وحممام خاص بها وكأنها تعيش فى أستوديو كبير الى حد ما .. وفى هذا البيت الحياة سهلة .. هناك من يقوم بنظافة البيت واعداد الطعام يوميا .
الغواصة هو الاسم الحركى لهذه الفيلا .. عشنا فى هذه الغواصة : ميدو وعلاؤ وأنا .. أياما وليايى قضاها حسين زونى معنا ويكتفى رامى ريكو بقضاء ليلة الجمعة الويك اند معنا أما بهاء بونو فكان يظهر يوميا بعد الظهر ويرجع بيته حوالى الساعة الواحدة .. ولكن اذا قررنا عدم الذهاب الى المدرسة كان السهر ييمتد الى مابعد الفجر
فى تلك الآيام كانت لدى غلاء خبرة كبيرة بالحشيش .. يشتريه بالآوقية (الوقية) يتم اشعال الحشيش فى داخلها واستنشاق الهواء منها 
 وكان يحب البيرة كل يوم يشرب زجاجتين على الآقل وبكل الكرم يشترى لكل واحد زجاجة ولايمانع فى مشاركته الحشيش وبتعبيره اللى عايز يشرب هنيئا له .. ببساطة أو من الاخر علاء وفى فى البيت بار بيرة وحشيش مفتوح كل يوم والآم مشغولة عنا تماما بالمؤسسات الخيرية .
ويبدأ يومنا الساعة الرابعة بعد الظهر ونتناول طعام الغداء الساعة الخامسة وتبدأ الدروس أى كلام بلا ضابط أو رابط بمعنى ( هيصة) والمدرس الذى لا ينفذ رغباتنا فى الحقيقة مسكين لآنه يأخذ ثمن الدرس بصعوبة بالغة بالاضافة الى المقالب التى ندبرها لهم جميعا من وقت الى أخر  وأحيانا كل ليلة .. المدرسون من المدرسة ويعرفوننا حق المعرفة والفكرة بالنسبة لنا من هذه الدروس .. أننا نستطيع فى النهاية الحصول منهم على امتحان أخر السنة وننجح بمعنى أدق نعدى السنة .
وفى موعد معروف ومحدد للعصابة حوالى الساعة التاسعة يبدأ رامى ريكو بلف السجائر .. يده سريعة وكأنها ماكينة كهربائية ليس لها حل .. بهاء ( بونو ) يجهز الكوباية وعلاء يطمئن على وجود العدد الكافى من زجاجات البيرة المثلجة .. ومهمة حسين زونى ومعه أحمد ميدو اعداد المائدة حتى نبدأ بولات الكوتشينة .. كالمعتاد  لا حديث لهما الا الكرة ومباريات الآهلى والزمالك .. أنا شخصيا كنت أستولى على التليفون تماما وأمارس هوايتى فى أحاديث تليفونية مع جميلات المدرسة .. فلا ننتهى قبل أسمع  نداءاتهم المستمرة :
-ياسيدى .. ياسيدى .. أنت ياحلم .. ياعبد الحليم .. اتسطلنا وفرقنا الكوتشينة ياعم الكينج.
فقد أطلقو على اسم الكيمج فىالكوتشينة لمهارتى فى كسب معظم أدوار بولات الاستميشن .
(البولة) الآولى تبدأ حوالى الساعة العاشرة  والسجائر تلف علينا والبيرة المثلجة منعشة والتليفزيون مفتوح بصفة مسمترة يعرض الآفلام وجهاز التسجيل يدور بأعلى صوت وكانت مشكلتنا الوحيدة .. وبسببها تبدأ المعارك  أن علاء يحب يسمع فريد الآطرش وأسمهان أو محمد فوزى  ولكن أحمد يفضل سماع فيروز وحسين يؤيده أنا ورامى نحب الآغانى و الافلام الآجنبية انما بهاء لا فارق عنده بين هذا وذاك وتنطلق صيحاته:

- ياعالم .. سمعونا عدوية أو الريس متقال :وتنطلق حملات السخرية والنكت والضحك الهستيرى وتظل مشكلتنا الآساسية معلقة : نسمع من ؟ ونشوف فيلم عربى أم أجنبى  ويستمر لخلاف والضحك بسبب أو من غير سبب.كلنا نحب الكرة وياسلام على خلافاتنا بعد كل مبارة وأصواتنا تصل الى الفمر خاصة لو المبارة بين الآهلى والزمالك لاء وحسين زملكاوية والآهلاوية أحمد ورامى وأنا وبهاء الذى يحسم الخلاف بخفة دمه قائلا :
-يا اكسلانس  أهلى وزمالك ايه بس !! انتم جهلة ولو تفهموا فى اللعب تشجعوا معايا كوم السمن .. أنا بشجع كوم السمن حتى الثمالة .المهم بعد البولة الآولى التى تنتهى حوالى الساعة الثانية عشرةة ننزل نلف بالعربية لاحضار شرائط فيديو أفلام جنسيية وغرامية وأفلام فكاهية ونشرب بيرة من كشك فى الزمالك أو من الدقى وعلى الماشى سيجارتين ملفوفتين نشترى الصحف والمجلات ونرجع بعد ساعتين لتبدأ البولة الثانية حوالى الساعة الثالثة بعد وصلة غراميات تليفونية : حسين وصلة وأنا من بعده بينما علاء يتابع فيلما جنسيا .. وقد نفاجئه بالدخول من حين لاخر ونبدأ فى اطلاق التعليقات :
-شايفك .. ايدك لفوك ,, بتعمل ايه يالول ؟!
أحمد يقرأ الصحف ليطمئن على أخبار الآهلى .. رامى مهمته لف السجائر أما بهاء .. فهو كالمعتاد جعان جدا يدخل المطبخ يأكل الموجود ..
حلو لا مانع وبعده حادق أيضا لا مانع .. واذا لم يملآ معدته ويشعر بالشبع  يأتى بالكرسى ويقعد أمام الثلاجة أو بمعنى أصح داخل الثلاجة ,, بابها مفتوح وهو على الكرسى فى (السنتر ) .. وهات وخد وكل يابونو بألف هنا وشفا والكميات غير طبيعية وكأن  فى بطنه فيلا صغيرا ومع هذا كان نحيفا جدا .
وتنتهى البولة حوالى الساعة الخامسة وبعدها ينطلق كل واحد فينا ويتصرف بحريته .. ينزل رامى ومعه بهاء للعودة الى منزليهما  بينما أحمد وحسين وأنا تجمعنا جلسة دردشة فى أى كلام والسلام .. ونسمع دقات الساعة تعلن السادسة وقبل النوم  نطمئن على علاء وأفلامه ولا بفوتنا التعليق على الموقف .
رغم كل هذا مرت ثانية ثانوى على خير وظهرت النتيجة .. بهاء ملحق عربى حسين ملحق انجليزى رامى ملحق فرنسى أحمد وأنا نجحنا ..الحقيقة أحمد أشطرنا والوحيد الذى يذاكر وجموعه 67% وحضرتى حصلت على مجموع ضعيف وغريب .. 155 من 300 بمعنى 51.66% ولم يعرف أهلى هذا الرقم وقدمت لهم شهادة مزوره بمجموع 64% بالنسبة لهم أهم شئ النجاح وأنا نجحت ودون ملحق وبالتالى لم يعترض أحد لما رفعت بكل جرأة شعار :
-أنا بانج كل سنة .. عايزين منى ايه؟
يهل الصيف .. وبعد ااعلان النتائج ومثل ل صيف نشعر بالفراغ الهائل ونقضى الوقت على الموتسيكلات والجرى بالسيارات وازداد التركيز للتعرف بالبنات .. وبعد نجاح بهاء وحسين ورامى فى الملاحق دخلنا ثانوية عامة وعندنا ثلاثة موتوسيكلات جديدة واشترى علاء سيارة جديدة وكان حسين يستولى على سيارة والدته من حين الى أخر .
ويجئ اليوم الدراسى الآول لنواجه مشكلات كبيرة فى أخر ليلة من ليالى الآجازة الصيفية ; بسبب تعودنا على النوم يوميا الساعة السابعة صباحا فقررنا عدم النوم والذهاب بملابسنا العادية .. وفذنا القرار ودخلنا المدرسة بالقمصان الملونة والجينزات وبما أننا ثانوية عامة .. اذا لازم نفرض ارادتنا على المدرسة كلها .. على التلاميذ والمدرسين .. وحقيقة الآمر كان هذا الوضع ليس بجديد كان هذا هو حالنا قبيل الثانوية العامة .
وصلنا والتقينا عند الكشك الساعة الثامنة لفينا السجائر وشربناها مع الشاى وهيا بنا يا رجال .. دخلنا من بوابة المدرسة العملاقة وكانت شهرتنا تسبقنا وشكلنا نحن الخمسة يلفقت الآنظار.
دوى صوت الجرس وخرج حضرة الناظر من مكتبه ووقف فى شرفة تسمح له برؤية كل التلاميذ ليهنئهم بالعام الدراسى الجديد .. وبمجرد أن وقعت عيناه علينا بمنظرنا البهلوانى العجيب نادى علينا بأسمائنا نحن الخمسة قائلا:
- رامى أحمد بهاء حسين صلاح .. بره المدرسة فورا وبكره كل واحد يشرف ومعاه ولى أمره .. من غير ولى الآمر مش عايز أشوفكم .. ماتجوش .. مفهوم!!
ودوت الضحكات فى كل أرجاء المدرسة .
طرد من أول دقيقة فى المدرسة كارثة .. ماذا نقول للأهل ؟ وماذا نفعل الساعة الثامنة والنصف صباحا ؟ لاتبشر بالخير أبدا .. وقررنا أن نلف سيجارتين ونطلع على النادى ونرجع بسرعة وننام ساعتين لأننا ام ننم ليلة الآمس ثم نشترى زى المدرسة دون مصارحة أوليا الآمور بما حدث .
صباح اليوم التالى .. وقفنا فى الطابور ووقف حضرة الناظر كعادته فى الشرفة وقال كلمة الصباح ثم وجه كلامه لنا نحن الخمسة :
-أيوة كده نعرف نتفاهم .. فين أولياء الآمور ؟ اطلعوا لى حالا على المكتب .
قلنا مية مية والموقف أصبح واضحا .. ولن يطردنا اليوم وفى مكتبه عبر عن غضبه الشديد بالتهديد والوعيد وكل واحد منا أخذ خرزتين وكلمتين فى جنابه .. المهم مر الموضوع على خير .
بدأت السنة الدراسية بنظام معروف ومحدد نتقابل الساعة الثامنة عند الكشك ونجرى نلعب بالموتسيكلات ونطلع على المدرسة .. ورغم أنه من الواضح وضوح الشمس أننا من المشاغبين ولا شئ يهم بالنسبة لنا .. ومع هذا لاحظنا نظرات الاعجاب من البنات وبدأت محاولات التعارف وتبادل أرام التليفونات والاتفاق على اللقاء فى النادى ومن الآخر عملنا شغل .
بونو كان يحب أن يكتب كل صباح جملة على السبورة :
المعلم بونو وأولاده : ريكو وصاصو وميدو وزونى يهنئون الطلبة بالسنة الدراسية الجديدة ويجعله عامر .
المعلم بونو وولده ريكو يبعثان بأرق التحية لكوم السمن.
المعلم بونو ذاهب غدا الى أبو الغيط من يريد الانضمام يسرع بشراء البوزلين .
المعلم بونو يهنئ الحاج صاصو على المزة الجديدة .
المعلم بونو يقبل أى تبرعات لشراء الشيكولاته.
المعلم بونو لا يقبل أى مجلات جنسية فى الفصل سامع يا أنور.
أنور أشطر طالب فى الفصل وبالطبع ليست له علاقة بأى مجلات جنسية .
المعلم بونو يريد الزواج ومن لديه عروسة يتقدم دون خوف والعاقبة عندكم فى المسرات .
وكانت بعض هذه الجمل تؤدى الى مشكلات مع المدرسين ولكن بونو لم يكف عن كتابة هذه الجمل على مدار أيام الدراسة .
كنا نواجه كل صباح يوم دراسى مشكلة لو تساءلنا ندخل المدرسة أو نزوغ فالاختيار صعب والقرار أصعب لآن لو واحد منا قال نزوغ بسرعة هل نحضر أول حصتين وبعد كتابة كشوف الحضور و الغياب نقفز من على السور على الفيلا المجاورة وخرج من بابها ؟ أم هل من الآفضل الانتظار حتى جرس الفسحة الآولى ؟ وان كان هذا البديل صعب التنفيذ والآصعب منه البقاء فى المدرسة حتى اخر اليوم الدراسى .. مع هذا فكرنا فى خطة جبارة للبقاء فى المدرسة أول وقت .. وبناء على معرفة تامة بجغرافية المدرسة رسمنا الخطة .. مكتب حضرة الناظر فى الدور الآول وفصلنا الدراسى فى الدور الثانى ومن فوقه سطح جميل (روف) مدهش .. الشتاء مشمس وممتع وفكرنا أن نخصص لنا ركنا خاصا فوق السطح نلتقى نكسر حالة الشعور بالملل ودفعنا خمسة جنيهات للفراش وجاء لنا بالتربيزة والكراسى وجهز لنا المكان فى الروف جلسة خاصة فى مكان داخلى فى غرفة صغيرة والآخر خارجى فى الشمس وبالطبع كان السطح منطقة محظروة وممنوع على أى أحد فى المدرسة يطلع لنا .. انها منطقة ألغام ففى هذا المكان الجميل نشرب الشاى ونلف سجاير ونلعب كوتشينة ودومينو وأيضا طاولة . 
بهاء بالذات كان يحب جلسة الروف فأطلقنا عليه ملك الروف.
الديمقراطية من مزايا شلتنا .. والقرار الذى يتخذه ثلاثة اعضاء ينفذه الخمسة كلهم دون مناقشة أو جدال .. وعندما لاحظ بعض التلاميذ تسللنا الى السطح دفعهم الفضول وحب الاستطلاع لسؤالنا ماذا نفعل يوميا فوق السطح وكان الرد معروفا وجاهزا دائما:
-محدش يسأل واللى يتهور .. يتور.
وبدأنا نتجرأ ونشرب سجاير ملفوفة فى الورف والبيرة تم الاعتراض عليها من ثلاثة هم : أحمد وحسين وصلاحبمعنى أخر .. هناك حدود.
وفى الدور الثانى فصلان فقط : فصل علمى والاخر ادبى بالاضافة الى حمامين وغرفة للمدرسين تتبعها شرفة كبيرة .. المدهش أن تلاميذ الفصلين وربما كان المدرسون أيضا يعرفون قصة الاختفاء فى الروف .. انما لم يكشف أحد سرنا .. التلاميذ كلهم خافو لآن العواقب غير معروفة وغير مضمونة .
وبعد شهرين .. وفجأة ونحن نلعب بولة كوتشينة ونلف سيجارتين حشيش والكل فى حالة هدوء وانسجام سمعنا أحدهم يصرخ قائلا :
-كبسة الناظر .
وكأننا نواجه حريقا مفاجئنا أصبح ضوء النهار فى سواد اليل الحالك 
وبسرعة البرق قفزنا وجرى كل واحد فى اتجاه والشاطر يعرف يفلت بجلده من هذه الكارثة .. أنا شخصيا جريت ووجدتنى فى غرفة صغيرة يغمرها التراب وفيها فتحة كبيرة أظنها خاصة بالمصعد الذى لم يم تركيبه وعلى نطيت من الفتحة ومرة أخرى وجدتنى فى غرفة أغرب من الأولى لم أرها أبدا من قبل .. غرفة مليئة بألاف الكشاكيل والكتب القديمة وكراسى ومكاتب مكسورة .
جلست على كرسى مكسور وكنت فى حالة دوار رهيب أو بمعنى أدق مسطول على الآخر الحشيشة كانت غبية جدا على راى بهاء .. لم أكن قادرا على الوقوف وقعدت فى مكانى حوالى ثلاث دقائق ولكنها مرت ببطء خرافى وكأنها ثلاثة أيام .ز ومر بذهنى ألف خاطر .. وبالتأكيد أننى فى مواجهة كارثة ومأساة كبرى .. وأخيرا اكتشفت وجود باب وسمعت صوت المدرس وأصوات التلاميذ فى الحصة لكننى لم أفهم أى كلمة ولم أستطع تحديد أين أنا وماذا أفعل لأخرج من هذه الغرفة المهجورة .. أخذت أصعب قرار وفتحت الباب بهدوء واكتشفت أننى دخلت فصل ثانوية عامة علمى والمفاجأة الرهيبة أن المدرس هو الآستاذ عطية نائب الناظر وهو أكثر حزما من حضرة الناظر .
ساد الصمت لحظة ونظر التلاميذ الى وهو فى حالة ذهول .. من أين جئت مغطى بالآتربة وفى حالة كرب أتخبط ولا أرى شبرا واحدا أمامى؟! 
بسرعة قررت أسوق الهبل على اليطنة واتجهت فورا لباب الفصل .. انما المشكلة كانت فى وقوف الآستاذ عطية كلآسد بالقب من مكتبه على بعد خطوات من باب الفصل وبلا تردد اندفعت نحو الباب والتفت على بعد خطوات من باب الفصل وبلا تردد اندفعت نحو الباب والتفت للتلاميذ قائلا:
-سلام عليكم.
انفجروا جميعا ضاحكين ورد أحدهم قائلا:
-وعليكم السلام ورحمة الله وبركاته .
وقال أخر :
- اتفضل ياحاج صلاح .. الشاى على النار.
وقال ثالث :
-والله لك وحشة ياصاصو .
وقف الآستاذ عطية الذى لايتحرك دون الخرزانة فى يده فى طريقى رفعها وخبط بها على كتفى قائلا:
- والباشا مشرفنا من فين ان شاء الله ؟
-من الزمالك .. جزيرة النسيان لكن اليومين دول قاعد عند ميدو فى المهندسين .. يعنى رحلة تغير جو ونشاط ياعطية بيه.
-والله؟ وايه نشاطك ان شاء الله ؟!
_حاليا بندرس ترميم الفيلا .. اصل باب بهاء عنده شركة مقاولات وأحنا صحابه كنا بنأمن المنطقة وبندرسها وبنشوف الفيلا كام دور وكام أوضة ومحتاجة أيه .. كده يعنىالآستاذ (محاولا أخفاء ابتسامة):
الله الله !! وايه كمان ؟
رديت سريعا : 
- ياعطية بيه .. أنا خدت من وقتكو كتير جدا .. أستاذن انا لو سمحت .. شيدو حيلكو يارجاله .. ثانوية عامة مش هزار .. ديه عنق الزجاجة على رأى الدكتور طه حسين .
- دكتور طه حسين قال .. ان الثانوية العامة  عنق الزجاجة ؟؟! 
-مش عارفة ياعطية بيه جايز أكون اتلخبط .. وحضرتك أدرى منى ممكن يكون العقاد او كامل كيلانى او يمكن روز اليوسف .
قال الآستاذ  بغضب شديد  وصوت عال:- ايه اللى جابك هنا ياصلاح ؟!
ويلتفت الى تلاميذ الفصل ويقول بحسم :
- مش ايو أسمع ولا نفس .. ياصلاح ..أتفضل اتكلم .. انطق.
- والله يافندم احنا كنا فوق .
- فوق فين ؟ 
-فى السطوح.
- انتم مين ؟! وفوق فى السطوح ليه ؟ وكنتم بتعملو ايه ؟!
- كان عندنا حصة فاضية  قلنا نكتشف المدرسة .
- وبعدين ؟!
واحنا فوق فجأة سمعنا واحد بيقول : كبسة .. كبسة .
- ده على أساس ان انتم فى غرزة مش فى مدرسة.
- لا ياعطية بيه .. احنا فى مدرسة وأحسن مدرسة فى مصر كلها .-كمل كلامك .. وبعدين.- كل واحد جرى فى ناحية  والنصيب .. شفت ياعطية بيه أنا محظوظظ أزاى .. أصل حضرتك بصراحة واحشنى جدا.
الآستاذ ( مع لسوعة بالخرزانة ):
- بجد ؟ وبعدين ؟!
- أنا شفت فتحة غريبة ولما نطيت فيها نزلت فى الأوضة اللى جوه دى.
- ومين كان معاك ؟! وكنتم فوق ليه ؟ وبتعملوا ايه ؟
- ده السؤال  الوحيد اللى مش هقدر أرد عليه .
الأستاذ ( بعد ضربة خرزانة جامدة ) :
- مين كان معاك ؟ انطق.
- كنت فوق لوحدى ياعطية بيه .
قال أحد التلاميذ :
- رجولة يا صاصو .
وقال زميل أخر : 
-رجولة ياملك النص .
الأستاذ( محدثا تلاميذ الفصل ) :
- ولا كلمة .
ثم وجه حديثه الى :
- وانت .. عامل فيها راجل انزل استنانى عند مكتب حضرة الناظر لغاية لما أجى لك .. سامع واللا لأ ؟
- حاضر ياعطية بيه .. السلام عليكم يارجاله فرد أحدهم :
- وعليكم السلام ورحمة الله وبركاته .
قال ثان :
- شرفت ياحاج صلاح 
قال ثالت ماتغبش يا صاصو 
خرجت من الموقف الذى ايقظ كل حواسى ونزلت على مكتب حضرة الناظر  فوجدت بقية العصابة على باب الغرفة ..وطبعا عندما لمحنى أصحابى الأربعة انطلق الضحك الهستيرى  وسألونى فى صوت ولحد :
- انت كنت فين ؟
وقبل أن احكى فتح حضرة الناظر باب غرفته وسألنى : 
واقف هنا ليه ياصلاح ؟ حضرتك مش قادر على بعادهم ؟!
- الأستاذ عطية قال لى أستناه هما .
- ليه ؟ انت عملت ايه ؟
-يا افندم انا كنت معاهم  ونزلت فى فصل ثانوية عامة علمى 
 - والله ؟! ونزلت ازاى فى فصل ثانوي عامة علمى ؟! - مش عارف 
- وانا سألت نفسى .. هو صلاح فين ؟ عجيبة انه مش معاهم !!مينفعش !! ولما سألت البهوات عليك قالو صلاح فى الفصل يافندم .. عال عــــال .. اتفضل جنبيهم  لغاية مااكتب جوابات الرفد .
صلاح : اترفدنا يارجاله 
ميدو : تانى !!
حسين : ولسه .. ولسه 
بهاء : فل جدا 
رامى : قشطة 
وكان قرار الرفد  لمدة خمسة أيام .
مر شهر أكتوبر ونوفمبر وديسمبر .. ثلاثة شهور دراسية ولكننا لم نحضر خلالها ثلاثين يوميا .. ولم يتغير أسلوبنا .. استمر التزويغ والنط من السور  وأحيانا نحضر حصة أو حصتين .. أو  نقدم اعتذارا أو تصريحا مصورا أكثر هذا .. علمنا بعض البنات  أساليب التزويغ  وأصبح الموضوع لطيفا جدا نزوغ مع بعض ونلف بالموتسيكلات ونفطر فى شارغ 26 يوليو ونروح النادى او السينما .. مثلا فيلم  حدوت مصرية شفته أكثر من 8 مرات .. كل واحد جديد عاوز يزوغ لأول مرة يقول لنا :
- تعالو نشوف فيلم حدوته مصرية 
وتقريبا  حفظته  صم .. وعجبى على راى صلاح جاهين .
وكانت لى زيارة أسبوعية الى بيت أهلى .. وبعد السلامات والتحيات والضحك واالهزار أخذ منهم فلوس الدروس وأعطيهم ملابسى للتنظيف والغسيل وأخذ ملابس أخرى نظيفة .. وكانت الزيارة لا تزيد عن نصف ساعة اقلب فيها البيت وأشعر أنهم يعدون الثوانى الآخيرة بعد كل هذا الازعاج ولا مفر من سماع مقولة الوالد الشهيرة :
- شد حيلك فى المذاكرة عايزين مجموع كويس يدخلك كلية محترمة فأرد بكل ثقة :
- حاضر .. بس أعمل حسابك على عربية جديدة علشان الموتوسيكل كسرنى .

   رأس السنة 
31 ديسمبر ..
  انها ليلة رأس السنة والحفلة فى بيت ميدو والاستعدادات على أعلى مستوى .. ابتداء من البيرة الويسكى الفودكا الحشيش وأطباق ممتازة للعشاء بكميات رهيبة .. وعلقنا الزينات  وأعددنا مجموعة أسطوانات مدهشة وشرائط ( الروك ) وكان أهم المفاجأت دعوة مجموعة من البنات .

اجتمعنا كلنا حول المائدة .. دقات الساعة تعلن السابعة رامى يلف السجاير وأحمد كعادته يقرأ الصحف علاء شغله الشاغل الاطمئنان على زجاجات الخمور والبيرة المثلجة حسين لا يتوقف عن الحديث عن الكرة 
وصلاح يفتح الكوتشينة ويصل بهاء .. ويسبقه قدر هائل من الضجيج وقبل التحية أو السلام دخل مباشرة فى الحديث قائلا :
بهاء  : اسمعو يارجالة .. رأس السنة دى مش خمرة ولاحشيش .. مفاجأة .. الجديد .. البريمو .. سحر يا اكسلانس .. أنا معايا هروين .. بودرة .. ربع جرام .
رامى  : بودرة؟!!! بتعمل ايه البودرة دي؟!
صلاح  : ويعنى هيعمل ايه الربع جرام دا يابونو ؟!
بهاء  : أنت مستهيف الربع جرام ..
دلوقت تشوفو الربع جرام دا هيعمل ايه !!!
حسين زى الحشيش واللا الويسكى ؟
بهاء :  انسوا الحشيش والويسكى .. البودرة هتخليكم ملوك .. كل واحد يشم خطين بس وبعد ربع ساعة نشوف النظام يبقى عامل ازاى .
أحمد : لاياعم .. أنا خايف .. مش عايز .
علاء : أنا سمعت عن البودرة .. بيقولو شديدة .
يفتح بهاء ورقة صغيرة ويضع الأخرى على المائدة ويقول :
بهاء : اللى يمد ايده .. يتعورزرامى : ايه ده يابونو؟
بهاء : دول تذكرتين يا اكسلانس  
حسين : يعنى ايه نذكرة ؟
بهاء : بيقولوا عليها كده .. تذكرة أو ورقة .
صلاح :بص يا بونو .. انت تاخد الأول 
حسين : وأنا الأخير 
بهاء : هاتوا لى موس  
حسين : ليه ؟
بهاء : علشان أقسم البودرة وأعملها لاينات 
رامى : هو أنت جربتها قبل كده ؟
بهاء : لا .. واحد صاحبى  جربها وفطمنى على الليلة كلها .
أحمد : منين البودرة ديه يابهاء؟
بهاء : من البقال .. ياعم هات لى  موس من الحمام .. بسرعة .. خلصنى .. أنا ها جيب الموس .
اختفى بهاء وعاد بعد أقل من دقيقة ومعه موس ومرأة صغيرة أحضرها من غرفة أحمد ونلتف حول المائدة  ويفتح بهاء ورقتين صغيرتين بهما البودرة ويمسك بالموس ويعمل ستة خطوط على المرأة ويلتفت قائلا :
بهاء : ها .. مين هيخش.
رامى : أنا يا يونو .
صلاح وأنا .
بهاء : كل واحد منكم يشم خطين بس .. واحد من الناحية  اليمين .. والتانى بالشمال .. عايو ربع جنيه  أو أى \فلوس جديدة نشم بيها 
حسين : أدى عشرة جنيه .. بس ترجع ياحبيبى 
بهاء أخذ أول خطين ثم رامى أخذ خطين  وانا بعده خطين .. ثم سطر بهاء أخر خطين  بهاء أخر  خطين وسأل : 
بهاء : مين يزود؟
حسين : اسمع ياميدو .. أنا خط وانت خط .. لما نشوف ايه اللى هيحصل  
أحمد  : ماشى .
أخذ ميدو .. وحسين خطين .. بعد أن تأكد بهاء انالخط الواحد يساوى خطين .
علاء: أنا مش هاخد .. أنا ياعم الحشيش والبيرة حبايبى .. وتمام كده .
بهاء .أحسن .. وفرت ..
مرت دقائق ..  وبدأت أشعر بنشوة غريبة .. تغير طعم اليسجارة .. وأصبحت خفيفة .. خلصتها وبعد ثانية ولعت سيجارة أخرى ومرت ربع ساعة وبدأت الدنيا من حولى  تتغير .. الآلوان غريبة ..  فقدت القدرة على التركيز تماما .. أسمع كل كلمة  ولا أستطيع  أو بمعنى أدق  فى حالة كسل عجيب والتعليق او الرد على اى سؤال واذا تكلمت .. احس ان حديثى غير كامل وفجأة شعرت بغثيان رهيب  جريت الى الحمام واخرجت كل ما فى جوفى  حتى عصارة المعدة المرة تقيئتها وكان احساسا مؤلما وبشعا ةأخيرا خرجت من الحمام  ورجعت الى الشلة وقلت لهم : 
- انا خلاص  .. فوءت  بد مارجعت  
رد بهاء :
- فوءت ياصلاح ؟ طيب ولع سيجارة  وشوف هيحصل ايه ؟فعلا ولعت سيجارة وفورا شعرت بدوار رهيب وكأن البودرة اشتغلت من أول وجديد .. ومن حسن حظنا  أن والدة أحمد كانت فى الاسكندرية فدخلت غرفتها وارتميت على سريرها .. ورغم الدور الشديد ظللت أتقلب فى السرير ولم أنم ثانية واحدة كنت مستمتعا وانا نائم على السرير لوحدى 
اما بقية الشلة ..
واحد من الشباب  فى الحمام يتقيأ  والثانى يشرب السيجارة والثالت نائم على الكنبة .. علاء وحده فى حالة وعى كلملة ولم يتوقف عن الكلام  لكن لا أحد يرد على مايقوله فصرخ قائلا :
- مالكم ؟ عاملين كده ليه ؟! يابهاء .. انت نايم على نفسك كده ليه ؟ وانت يارامى انطق  .. لك ساعة ما قلتش ولا كلمة .. وأحمد فاتح الجرنال .. قال ايه بيقرأ بس مغيرش الصفحة من ساعتين والمسكين حسين  عمال يرجع فى الحمام  والظاهر كده صلاح نام هو حصل ايه انت شخصيتكم اتغيرت كده ليه ؟ انتم مملن جدا .. ايه الدماغ الضايغة دي !!
 كان صوت علاء عاليا ومزعجا وسمعت كل كلمة ولكن لم أستطع القيام لاسكاته  كان تعليق بهاء  : 
- هو انت بتفهم فى مزاج الملوك ؟ خليك يالولو فى البيرة .
ولم يكن فى اسطاعة أحد منا ان يشرب البيرة او حتى كوب الماء  رغم الاحساس الشديد بالعطش .. ومن حين لار اجرب رشفة ماء وبعد دقائق معدودة اسارع الى الحمام واتقيأ من 
جديد.. وخرجت من غرفة النوم السعة التاسعة فوجدتنى اما مجموعة من الجثث ملقاه على الكنبة وعلى الارص وعلاء  يشاهد  التليفزيون وفى يديه البيرة .. وقفت أتامل هذا المشهد بابتسامة بلهاء وانتبهت على صوت رامى ينادينى :
 رامى : ياصاصو .. ولع لى سيجار
بهاء وانا كمان 
 صلاح : سيجارة يازونى؟
حسين : لأ أنا مش عاوز .. السيجارة بتدوخنى.
رامى : تعالو ننزل.
أحمد وحسين ( فى صوت واحد ): 
- مش قادرين .
رامى : طبعا تن تن .. وتن تون 
.بهاء : تيك وتاك 
علاء أنا هقعد أوضب الحفلة .
رامى : مين ناوى ينزل ؟
بهاء : أنا ملكك ياريس .. ياللا ياصاصو .
وخرجنا نحن الثلاثة .. وكان بهاء قائد السيارة وأنا جنبه وفى الخلف رامى وقبل أن  تنطلق بنا السيارة سألنا بهاء :
- على فين ؟
فرد رامى : 
- على الزمالك .
وبالطبع فى سيارة علاء لا يوجد الا شرائط من ذوق علاء ودار شريط كاسيت ..أغانى اسمهان .. ذوق مختلف تماما .. انما لا مانع من سماعها .. ولم يعترض أحد .. وكل ما أطفى سيجارة بونو يولع لى واحدة ثاية وفجأة سمعنا صرخة رامى من المقعد الخلفى :
- اركن يابهاء .. مش قادر .. عايز أرجع .
ويقف بهاء الى جانب الطريق ويبدأ مسلسل القئ .. بدأه رامى وأنا من بعده وأخيرا بهاء  والتف الناس حولنا وكانوا فى دهشة من أمرنا ..
وسألنا أحدهم : 
- مالكم ياشباب ؟
- الظاهر أكنا سندوتشات مش نضيفة .
- ألف سلامة عليكم .
زمالك !! مهندسين !! دقى !! فى الواقع لم نكن ندرى أين نحن بدقة .. وكانت الدنيا غريبة والآضواء مختلفة وفى اعتقادى الشخصى أنها كانت أجمل من الطبيعى وكنا فى حالة بلاهة تامة .. الآغانى التى لم تكن تعجبنا ونرفض سماعها و نختلف مع  علاء حولها سمعناها دون أى اعتراض وقطع بهاء حبل الصمت :
- البودرة دى سم 
سألته :
- اشتريتها  منين يالونو ؟
- من دولاب ( يطلق على مكان شراء المخدرات )  فى السيدة زينب .. واحد اسمه : البيشة .
قال رامى موضحا : 
- عارفه .. جبت من عنده  حشيش قبل كده مش هو ده يابونو اللى فى الحارة الصغيرة اللى بنطلع لها بسلالم؟
- هو يا اكسلانس 
ساد الصمت   لبضع دقائق  ثم أخيرا تكلمت :
- البودرة  غربية جدا .. شوية الواحد دريان وشوية خربان .. وشوية مش قادر يتكلم  أو حتى يسمع .
قضينا ليلة رأس السنة .. نجوب الشوارع بالسيارة .. نشرب سجاير ونتحدث بهدوء ونسعد بلحظات السكون .. وفجأة انتبه بهاء قائلا :
- تصوروا .. الساعة 11.30 كارثة .. الحفلة .. والبنات اللى احنا عازمينهم 
لازم نرجع بسرعة .
وفى طريق العودة الى الغواصة تأملت وأنا فى مكانى من السيارة كل ما نمر به : البيوت المحلات الاعلانات الناس السيارات .. الغريب أننى شعرت [ان كل شئ حولى قد تغير .. كيف ؟ لست أدرى .. لكن بالتأكيد هناك شئ مختلف .. فعلا ما حدث لى يختلف عن سكر الوسكى  وعن سطل الحشيش .. هذه تجارب فهمتها  وعرفت كيف أتعامل معها انما البودرة لا أعرف ولم أستوعب ولم أفهم هذا  الكم الهائل من الآحاسيس المختلفة والجديدة .
عندما وصلنا الى البيت وجدنا أحمد فى السرير وفى حالة شديدة من التعب والاعياء ..أما علاء فانفرد بصديقته فى البلكونة ولم يبد أى اهتمام بما يحدث حوله بينما جلس حسين  مع البنات المدعوات لحفل ليلة رأس السنة ووقع المسكين تحت حصار من الآسئلة التى لا تنتهى من صديقته نفين :
- مالم يا حسين ؟ انت عامل كده ليه ؟ 
- فين صلاح وبهاء ورامى ؟
- يعنى ايه خرجوا ؟ راحوا فين ؟
- يعنى ايه يعملو حفلة ويعزمونا ويخرجوا ؟
ولم يكن  حسين قادرا على الحوار والنقاش الآخذ والرد وفى الناحية الآخرى من البيت كان ميدو ينام فى سريره واذا دخل أحدنا الى غرفته ينتفض صارخا :
-اطلع بره .. أطفى النور .
واضطررنا الى قابلة البنات والترحيب بهن وقد كان هذا أخر شئ نريده ونود أن نفعله فى تلك الليلة الجهنمية 
يا الهى !! ماهذا القدر الهائل من الضجيج الذى أثارته البنات المدعوات للحفلة  فصاحب الفكرة والدعوة لم يكن فى استقبالهن وخرج  بلا سبب مفهوم ودون أعتذار ؟! وهكذا وقعت المسؤلية كلها فوق رأسى .. اذا لا مفر من تأليف فيلم هندى وبأداء تمثيلى  قلت :
- اتخانقنا خناقة بنت (.........) ورحنا القسم .. خلاص خلاص متزعلوش .. ايه رأيكم نعمل حفلة تانية أجمل ألف مرة ونصالحكم ؟!
استمرت حالة الثورة والغضب عند واحدة من البنات والثانية صرخت لان الساعة الواحدة  والنصف وأهلها صرحوا لها بالتأخير  حتى الساعة الواحدة  والثالة أخذت  شنطتها وطارت معها .. المهم حوالى الساعة الثالثة .. ساد الهدوء وأصبحنا وحدنا .. وبدأنا نفيق بنسبة خمسين فى المائة وأحسست ببعض الراحة وأعلنت رأيى قائلا :
- هو ده الكلام .
لكن بونو الشيطان له موقف أخر اقترب منى قائلا :
- خد ولع يامعلم .. بس خلى بالك .. هما نفسين حشيش مش أكتر .. النفسين دول هيولعوا الدنيا .
وقد كان .. أخذت النفسين وعلى الفور أحسست بالآحاسيس السابقة نفسها نشوة غير مفهومة ؟؟ انما كانت المشكلة الكبرى أن كل رشفة مياه أشربها أتقيأها  وليست عندى القدرة على رفع رأسى بي كتفى .. أسمع كل كلمة تقال ولكننى لا أريد  النطق  بكلمة واحدة .
ميدو لازال فى السرير ولايريد  أن يرانا أو يسمع أصواتنا 
حسين يمسك بالتليفون وفى حالة حب من ساعتين .. ده عمره ماطول كده !!
أما علاء .. فقد كان أمام التليفزيون يشاهد أفلاما جنسية وكان فى حالة سكر غير عادية لأنه  كان يشرب منذ الساعة السابعة ..أكثر من ست ساعات والكأس فى يده .. وأخيرا مد لى رامى يده قائلا:
- هات ايدك .. انت اللى بتفهم فيهم .. تعالى نقعد فى البلكونة نسمع بوب مارلى .
أعتقد أننى لم أكن أستطع  المشى .. رجلاى لا تحملاننى وبالمعنى الأصح كنت بتطوح  .. لكن  لا أحد منا يدرى بما يحدث للأخر .. كل واحد منا فى دنيا لوحده .
من حين لأخر كان بهاء يتحرك بيننا وكأنه الطبيب المعالج .. كان يمر علينا واحدا ليطمئن ويعطينا التعليمات الجدلدة مثل :
- اغسل وشك وأشرب ميه .. وانت أفرد جسمك .. خد نفس عميق .. هايل أنت كويس .. ولع سيجارة ,, ها ,, شغالة ولا فصلت ؟! 
وأخيرا ,, اخيرا .. نطقت وقلت له : 
- يخرب بيتك يابوو .. ايه البودرة ديه ؟! هو احنا مش هنفوق ولا ايه ؟!فرد علينا رامى :
- باين علينا شمينا كتير .. هو زونى فين ؟
أجاب بهاء قائلا:
- على التليفون البودرة دى جبارة ,, بتطلب حنية .. وتثبت أى بنت فى مصر 
بس تسلمك ودنها عشر دقايق ومبروك عليك يا اكسلانس .
وفجأة  ظهر ميدو .. جاء الى البلكونة ممسكا  بصفحة الرياضة قائلا :
- الحقونى يا جمتعة .. أنا قريت الخبر أكثر من غشر مرات وبجد مش قادر أفهم ولا كلمة .. السطور ملخبطة والكلام بيرقص قدامى .
لم نكن نستطيع الضحك .. ومع هذا كلامه جعلنا نضحك ضحكا هستيريا .. والمشكلة الحقيقية ان أحمد كان جاد فى كلامه ..  انه لا يفهم ولا أحد منا يفهم أى شئ فى أى شئ .. وقال :
- يعنى بتضحكوا .. طيب امسك يابونو .. أقرأ المستكاوى بيقول ايه وأراهنك لو فهمت كلمة واحدة .
- هات الجرنال.
ينظر بهاء الى الجريدة  ويقول : 
- أصلا المستكاوى مش كاتب أى حاجة النهارده .
يضحك رامى ويقول :
- روح خد دوش .. احتمال ترجع تفهم .
ترتفع الضحكات مع كل جملة ويدخل  حسين البلكونة بعد حديثه التليفونى الطويل .. قائلا :
- تصوروا انا قلت لنفيم بحبك وقالت لى وأنا كمان .. طول المكالمة ما كنتش عارف أنا بقول ايه انما كنت حنين حنان الفيل فقالت لى : انت غريب ياحسن النهاردة .
سألته قائلا :- أول مرة تقول لها بحبك ؟ او\مال الست شهور الى فاتت بتقول لها ايه ؟
قال أحمد ضاحكا :
- أكيد بيقنعها تبق زمالكاوية وهى مش موافقة .
رد حسين ساخرا :
- ايه الشربات  ده !!
بينما قال رامى :
- بقول لكم ايه .. بلاش دوشة واسمعو بوب مارلى دا جامد جدا .
استمرت الليلة ما بين قليل من الضحك .. وقليل من السكوت .. وقليل من الموسيقى .. حتى أعلنت دقات الساعة الثامنة صباحا وقرر بهاء العودة الى بيته وبمجرد خروجه دخلنا غرفة النوم .. رامى وأنا على سرير وأحمد وحسين على سرير وأخيرا نكنا نوما عميقا .
الحق يقال .. لم أفهم البودرة .. ولم أستطع التميز والحكم عليها .. هل هى حلوة أم خطيرة ؟! انما استطيع القول بأن كل شئ كان غريبا .. المهم تجربة وعدت.
استيقظنا من النوم بعد الساعة الرابعة والسيجارة أيضا طعمها غريب ولكننى فى حالة مزاجية أفضل ودار بين الشباب حوار بدأه علاء قائلا:- 
-ايه الأرف دخ ؟! طول الليل عمالين ترفصو وتهرشوا .. ولا أنا عارف أنتم صاحيين واللا نايمين .
قال بهلء واصفا الحالة :
- ياعلاء ده مش نوم .. ده اسمه  تسقيط أو تفئير .. ولا واحد كان نايم .. 
الواحد منا مغمض عنيه لكن صاحى وحاسس بكل حاجة حواليه .. دا أجمل مود فى الدنيا 
بينما عقبت مؤكدا :
- فعلا ..أنا كنت حاسس .. بس مش قادر ولا عارف أعمل أى حاجة .. أقول لكم على حاجة حصلت امبارح وأفتكرتها دلوقتىى .. لما نزلت أوصل هدير لعربيتها وعلى السلم زنأتها وأدتها بوسة وهى ما صدقت وفجأة سمعنا السواق بيضرب كلاكس.
هتف بهاء :- مبروك يا صاصو .. المزة الجديدة.
فقلت محتجا:
- ايه ده دى كارثة .. هو أنا كده لبستها واللا ايه ؟!
قال زونى :
- الحل انك تعمل عبيط .
قلت :
- تصدق فكرة صايعة يا زونى .. جدع انك شغلت التليفون طول الليل أكيد طلبتنى مائة مرة .
وفجأة .. علاء قال :
- حد يرد على التليفون بسرعة .
- كارثة .. أكيد دى هدير .. رد يابونو وقول لها صلاح طلع فيتنام الصبح بدرى 
- أهلا يا دودو.. أخبارك ايه ؟ لحظة سكوت .. صاصو ؟! خرج من بدرى راح يسلم على أهله ويقول لهم  كل سنة وأنتم طيبين .. طبعا طبعا راجع تانى وأول ما يجرجع أقول له يكلمك  .. فورا يا اكسلانس .

وطبعا   لم أكلم هدير  ولكن هى تكلمت مرة ثانية  ورديت عليها :
- ألو يادودو . ازيك ؟ أنا مش عارف ايه اللى حصل امبارح مش قصدى خالص كنت شارب كتير ومش عارف عملت كده ليه !! أوعدك ده مش هيتكرر تانى أبدا .. دودو أنا لازم أنزل حالا .. علاء سبقنى فى العربية .
لم أنتظر أى رد فعل من جانبها وانهيت الموضوع بهذا الأسلوب ..
حقيقة 
البنت جميلة لكنها مملة جدا بعد عشر دقائق أو أقل  أشعر بالملل وأحاول أبلغ فرار بكل الطرق والحيل .. وعلى العكس كانت شهيرة صاحبة علاء تختوخة دمها خفيف طيبة وجدعة جدا .. نحب علاء أكثر من حبه لها ألف مرة .
لم يكن موضوع البنات يشغل تفكير رامى .. انما حظه من السماء .. فى كل مرة يتعرف الى بنت من البنات تطلع صاروخ أرض جو وكانت نيللى هى الوحيدة التى استمرت صداقتها مع لفترة طويلة كم هى جميلة .. أنيقة .. وكما يقال بنت عائلة .. تحبه أكثر من كل الكلام ولكنه يشعر بالملل .. ومن حين لأخر يغدر بها .. وتحتمل .. أكثر من مرة تبتعد فى هدوء ثم تعود العلاقة من جديد.
وأكد صاحبنا بهاء التقارب المصرى الفلسطينى بعلاقته المنشودة مع بسمة فتاة فلسطينية .. بيتها على مرمى البصر من بيت ميدو .. دقيقة ونصف لا أكثر بالموتسيكل .. وكدنا نفقد عقولنا بسببه بعد أن رفع مصفاة الموتوسيكل ليحدث ضجيجا عاليا حتى يلفت انتباهها الى وجوده تحت بيتها ويظل رايح جاى مزعجا سكان الحى لينال نظرة عندما تطل جميلة الجميلات من الدور الرابع وقد أطلق عليها بسمة أم قلب خشن  .. انها قمة فى الجمال .. شعرها أسود ناعم  لون البشرة قمحى عيناها  لونهما أخضر وذات مرة ليكسب غطفها ربط جسمه كله بالشاش وأطلت من البلكونة .. رأته .. وبعد أقل من دقيقة دخلت غرفتها وكأنها تعلق : وأنا مالى .
وبعد فترة استعد بهاء بمجموعة من الشباب  وتحت بيتها بدأ معركة سينمائية  مثل فيها دور البطل وكأنه فريد شوقى فى زمان رغم أنه أصلا لا يتحمل ضربة قلم من طفل فى العاشرة .. مشهد من فيلم فاشل .. وفى مرة أخرى اتفق مع بعض الشباب لمعاكستها فى الشارع وفورا  نزل بونو المنقذ من على الموتسيكل وضرب أحدهم وبأعلى صوت ثار على الأخرين . انه فيلم قديم وبلدى يابونو .. جرب بهاء كل الحيل بلا صدى عند بسمة .. فى كل يوم مواقف متلفة من بهاء لينال اهتمامها ولكن بونو صعلوك وهى جميلة فاتنة  شديدة الثقة بنفسها الى حد الغرور ومن المستحيل أن تفكر فى هذا الكائن .. مسكين يابونو.
ويختلف الموقف بين حسين وصديقته نيفين .. انه يحبها بحق وهى تبادله مشاعره الحلوة وكنا نشعر أن لهما عالمهما الخاص وأن بينهما أسرارا لا تنتهى .. والحق يقال انها خفيفة الظل وأيضا كانت خبيثة هى قصيرة ودائما أذكرها أن كل قصير مكير . وام أكن أرحمها من التعليقات الساخرة وترد بخفة دم وكأننا نائر ونئير ولكننا نتعامل بأسلوب راق حبا واحتراما لمشاعر حسين .. وعندما كنا نخرج معا تنطلق نيفين بعشرات الأسئلة :
- خراج ليه ؟ رايح فين ؟ راجع امتى ؟مع مين ؟ بهاء ورامى وصلاح معاك ظ
بكل تلقائية كانت تتكلم .. واحساسها يؤكد لها أننى وبونو ورامى السبب الأساسى زراء الشرب وقصص البنات وكل المصائب وانما رجوعا للحق كانت طيبة جدا .. ويغضبها عدم تفرغ حسين للحديث معها طوال الوقت رغم انها رغاية جدا ولاينتهى حديث الصباح والمساء على التليفون بينهما ونحتج جميعا وأقول له :
- ياربى !! الرحمة .. ايه الرغى ده كله ؟ فهمنى يا زونى بتقولوا ايه كل ده ؟
-أصل فيه موضوع كبير أوى يا برنس .
وكان تعليق بونو :
- على كوبرى عباس .. ماشية وماشية الناس .. يافروته واناناس.
لم تكن لدى صاحبنا ميدو صديقة محددة وبكنه يعيش فى الدور مدعيا أن فى حياته فتاة مدهشة غير كل بنات الدنيا انما علاء المشاغب الكبير لا يتركه فى حاله ويغيظه بأ سئلته :
- صاحبتك مين دى ؟ انت معانا أربعة وعشرين ساعة وعمرنا ما سمعنا صوتها ولا شفناها .. ياترى هى كلبوظة أقصد تخينة زيك كده ؟ طيب ياميدو فهمنى ليه مش بتتكلموا ؟
- طبعا بنتكلم وأنا رايح لها ألمانيا الصيف الجاى .
وبعد رأس السنة رجعتالشلة كما كانت .. خمرة حشيش كوتشينة بنات .. واختلفت الآراء حول البودرة وملخصها :
بهاء : صاحب الآختراع .. وطبعا المشجع الأول .
رامى : عجبته .. ومعندوش مانع يجرب مرة تانية .
أحمد : ممكن .. بس مش كتير .. الترجيع وحش جدا .
حسين : تمام كده .. على خفيف .. فى المناسبات .
علاء : أنا لعبتى الخمرة والحشيش .. وبس .
صلاح : قشطة .. شغال .

وداعا للمدرسة 
  رغم كل مانفعله وما نمر به يوميا .. فزنا ببطولة المدرسة فى الكورة كسبنا مباريات متواصلة .. الغريب طبعا أننا كنا بنشرب سجائر حشيش وبيرة .. ومه هذا كنا حريفة كورة  وفعلا كان فريقنا قويا وحصلنا على كأس المدرسة .. والفريق الذى يفوز  هو الفريق الذى يمثل المدرسة فى المباراة النهائية  مع مدرسة لغات أخرى  من المنطقة نفسها  كانت مبارة البطولة مابين المدرستين وكل سنة تقام  فى مدرسة بمعنى سنة على أرضنا وسنة على أرضهم .. البطولة كانت مستمرة  منذ سنوات وسنوات لدرجه أنه لا أحد يعرف بالتحديد .. متى وكيف بدأت ؟!
بطولة السنة الماضية فازت بها مدرستنا وكانت المبارة على أرضنا  وفصل ثانوية عامة علمى فاز بها وحصل على الكأس وتم توزيع الميداليات وأقيمت الاحتفالات .. هذا العام المباراة النهائية فى مدرستهم وعلى أرضهم .. ووسط جمهورهم .
معنا فى الفصل زميل طويل وبطل فروسية .. اسمه عباس وهو حارس المرمى وكان أيمن _باك) ويسانده عماد وأنا كنت ألعب فى نص الملعب  وكان زونى أحرف واحد فى المدرسة كلها  ويلعب مهاجما .. كان رامى احتياطيا  و( يغير ) مع أيمن  وعماد .. وميدو هو الكوتش  وأطلقنا عليه اسم (برزوتا ) نسبة الى مدرب ايطاليا الشهير فى ذالك الوقت .
كان بونو طبعا هو ملك الزفة والتشجيع وكالمعتاد يتقمص دور الدكتور المعالج .. بونو كان غريبا جدا فى موضوع التشجيع كان يعرف كيف يؤلف أغنية فى ثانية وكانت وتتحول الى هتافات مدهشة وملهاش حل ..
المدرسة كلها مهتمة بالمباراة  وكل الزملاء بلا استثناء عن تشكيل الفريق وخطة المباراة وموعدها .
المدرستان تقريبا فى نفس المستوى  والمنافسة بينهم كانت قوية جدا نعم سوف نلاعب أصحابا لنا من النادى وكثيرا مالعبنا مباريات معا وكنا فى فريق واحد .. لكن الوضع مختلف بالنسبة لهذه المباراة .. ونحن نلعب باسم المدرسة ولا بد أن نرجع لها باكأس .. الموضوع جد جدا ولا يحتمل أى هزار .
تحدد تاريخ المباراة واجتمع بنا الكابتن فاروق مدرس الألعاب  وتحدث معنا على تفاصيل الماتش  وقال لنا :
- الماتش على أرضهم بس أنا عارف ان انتم رجالة .. احنا لنا 100 مشجع بس عايز أدب .. عايز أخلاق والتزام .. وتفضلوا شوفوا جمال الفانلات .. لونها أبيض وشورت أسود.
كان الكابتن  فاروق زملكاويا متعصبا واختياره لون الفانلة كان مقصودا من جانبه .
حقيقة الأمر كان الرجل شخصية جميلة و ( جدع ) .. لكنه واجه الاعتراض من الأهلاوى ميدو :
- لا .. ياكابتن أبيض ايه .. مينفعش أسف هو طقم كورة ولا تاكسى .. وبعدين احنا مابنلعبش بالأبيض ده فال وحش .
- خلاص ياميدو أنا جبت اللبس ومش مشكلة .. مش حتفرق أبيض من أخضر من أحمر من أزرق من أصفر .. كله واحد .. المهم اللعيبة .
فقال بونو مؤيدا :
- خلاص ياميدو مفيش مشكلة .. ابيض أبيض .
- لأ أنا مش موافق .
- خلاص زى ما الكابتن قال مش مهم اللون المهم الحشو .
وتدخلت فى الحوار :
- الماتش مدته أد ايه يا كابتن ؟
- 40 دقيقة الشوت تلت وتلت .. خلاص يارجالة الكاس بتاعنا مش هنرجع وأيدينا فاضية .
- عيب ياكابتن دا أنا ميدو بروزتا  وحاطط خطة عبقرية بفكر فيا من أسبوع .
وكان تعليق زونى :
- خطة ايه يا مودينا فى داهية .
- خطة هيديكوتى  بتاعت الكاس ولا نسيت 
أخذنا اللبس من غرفة الكابتن وبدأت مناقشات جديدة بدأها ميدو :
- احنا لازم ننزل نشترى تى شيرتات جديدة ..  ايه رأيك يابونو ؟
- لا لا .. ملكش  دعوة بالقصة دى دأنا هعمل طقم رعب .. فاكر ياصلاح الفانلة بتاعتك اللى كلها ألوان بتاعت فريق الزيكا .. اسمه ايه ؟ أظن ( دد)
- اااه قصدك  ( جريتفل دد)..
- أيوة تعجبنى يا اكسلانس .. أنا هالون التشيرتات دى بالألوان زى فانلتهم .. رأيك ايه ياميدو ؟!
- يا ابن الايه فكرة صايع .. ماشى يازونى ؟
- نفذ يابونو .
- بس محدش يجيب سيرة  علشان الكابتن فاروق ميعرفش وبعدين مش هو قال أبيض أحمر أصفر أزرق أخضر .. متفرقش يبقى خلاص نلونها له .
أخذ بونو التيشرتات واختفى .. المباراة يوم الخميس ومساء الاربعاء وصل بونو عند ميدو ومعه التيشرتات .. يانهار أبيض ايه ده ؟! فعلا ألوان الطيف !!
الغريب .. انها كانت مختلفة وحلوة ..   ولم ينس اضافة نمرة على كل تيشيرن والمفاجأة أنه يعرف الرقم الذى يحبه كل منا بالطبع .. استلم عباس وأيمن وعماد تماما ولم يعترضوا نهائيا .
وقال عباس :
- احنا مالناش دعوة بأى حاجة احنا نلعب وخلاص 
وقال بونو :
- محدش هيشوف التيشرتات دى فى المدرسة يتلبسو قبل الماتش بنص ساعة 
أما ميدو فقال :
- طبعا  .. كل حاجة لازم تبقى مفاجأة 
و أضاف بونو :
- وبعدين موضوع 100 متفرج ده قليل جدا أنا وضبت خطة أهرب 100 كمان دا أنا عملت شوية أعلام وجهزت كمان أغنيتين  بس تعرفوا لو ماكسبناش.
فقال زونى :
- عيب عليك .
وقلت مستكرا :
-دا أنا أبطل ألمسها .. أعتزل واقعد فى بيتنا أحشش .
وأضاف زونى :
خطتك ايه يا بروزتا .. الماتش بكره 
فرد ميدو :
- هتعرفوا كل حاجة بكرة الصبح .. أنا كاتب كل حاجة .
احتج زونى قائلا :
- ياعم قول وخلصنا 
ماشى بس ركزو معايا شوية الماتش ده غير أى ماتش .. احنا نتصرف تصرفات مجانين ونشتت تفكيرهم يبقوا مش فاهمين فى ايه ولا المشجعين بتوعهم يفهموا .. ماشى يا صاصو ؟
- تصدق .. دى فكرة صايعة جدا .
واعترض حسين :
- يخربيتكم ايه اللى انتوا بتقولوه ده ؟!
فقال ميدو ضاحكا :
- اسمع بس يازونى حنتصرف تصرفات غريبة  وده هيخليهم ميعرفوش يركز خالص 
فقال بونو :
-أموت أنا فى شغل  المجانين  كمل يا ميدو 
-أول حاجة بونو عمل يونى فورم جامد جدا تانى حاجة   يوم الماتش نسخن نسخن فى النص بتاعهم ما احنا أصلا مبنسخنش ونقعد نشوط الكرة بتاعتهم بعيد يعنى برضه استفزاز وغلاسة وبدل ما نقف فى دايرة ونتكلم على الخطة نقعد مربعين على ركبنا وبعدين ننام على الآرض لمدة 3 دقايق من غير ما نقوم  .. وأنت يابونو طبعا الطبلة والرء والصاجات وحنرقص فى الملعب .. أكننا كسبنا الماتش قبل ا يبتدى 
رامى : تصدقوا ان احنا لازم نحشش قبل الماتش ده 
صلاح : طبعا امال هنروح فايئين 
أحمد : ده مش فى الخطة 
بهاء : معلش نزودها على الخطة 
حسين : ده هيبقا ماتش جامد ( .........).
فى اليوم التالى ذهبنا الى المدرسة نرتدى أطقم التدريب (ترينج سوت) وأصر ميدو على ارتداء بالطو وكأنه بروزتا بجد أما بونو فقد وضع الطربوش على رأسه  وارتدى جلبابا ومن فوقه عباءة  وكان منظر فكاهيا 
فى ذلك اليوم كنا نمتلك حريةالحركة والتصرف معنا كارت (بلانش)
نفعل مانريده وكنا نختفى فى سيارة ميدو نلف سيجارتين ونشربهم  ونعود ثانية الى المدرسة .. الكل مهتم بالحدث  ولا أحد يتكلم عن شئ أخر غير الماتش وكأن المدرسة فى يوم رياضى .. جلسنا معا نضحك ومن حين لأخر واحد منا يقترح فكرة جديدة نعملها بهدف تشتيت تفكيرهم .. فعلا شغل مجانين .
فى الفسحة ظل الناظر يبحث عنا 
وكنا فى سيارة ميدو وتوجهنا الى مكتبه لنعرف ماذا يريد منا فوجدنا الكابتن فاروق يجلس معه زبكل هدوء تحدث الناظر قائلا :
- ازيكم ياشباب .. شكلكم حلو فى لبس الرياضة فين اليونيفوم ؟ 
اجابه زونى :
- معانا يافندم
- كويس .. عجبكم ؟
فقال ميدو :
-طبعا يا افندم البركة فى الكابتن فاروق 
أضاف الناظر :
- انتم النهاردة بتمثلو المدرسة .. المدرسة لها تاريخ .. المدرسة لها سمعة .. المدرسة دى أحسن مدرسة فى مصر 
دخل علينا بهاء مرتديا الجلباب والعباءة وعلى رأسه طربوش وبابتسامة عريضة تساءل الناظر :
- ايه ده يا بهاء .. اللى انت عامله ده ؟
فقال ميدو :
- ده كبير من المشجعين يا افندم 
- واضح انكم واخدين الموضوع بجد .. بس اسمعوا أنا عايز أدب أخلاق والرياضة مكسب وهزيمة 
فقلت بحماس :
- الكاس دا بتاعنا ومش راجعين من غيره .. اطمئن حضرتك 
- أنا مش عارف أنتم عارفين واللا لأ .. الكاس ده ممكن فعلا يكون بتاعنا .. السنتين اللى فاتوا احنا اللى كسبنا ولو كسبنا النهارده الكاس ده هيبقى بتاعنا مدى العمر .. اللى يحتفظ بالكاس لازم يفوز به 3 سنين ورا بعض ولغاية النهاردة محدش كسب 3 سنين ورا بعض 
فسأله ميدو :
- هى البطولة دى ابتدت من امتى ؟
- من زمان من أكتر من 10 سنين والكاس رايح جاى بين المدرستين ..
النهاردة المدرسة كلها هتستناكم الماتش الساعة الواحدة هتتحركو الساعة 12 بعد طابو الفسحة . أنا عاوزكم تحضرو الطابور وبعد كده تمشوا انتم 
والمشجعين .. المدرسة كلها عارفة مهمة فصل ثانوية عامة أدبى النهاردة وطبعا أنتم معرفين بالاسم واحد واحد ومعروف شقاوتكم ومشاكلكم بس النهاردة كلنا معاكم معتمدين عليكم .. ربنا يوفقكم يا شباب 
وخلال الفسحة التف تلاميذ المدرسة كلها حولنا وأخيرا طلعنا الفصل .. بونو جهز الأعلام وقررنا ارتداء زى بونو الرياضى ونقف فى الطابور 
وضرب الجرس ونزلنا الى فناء المدرسة بالتريننج وتحته التيشرتات الملونة بألوان الطيف وقررنا التسخين أمام الجميع .. خرج الناظر وطلب منا الانتظار ليقول كلمته الأخيرة قبل صعود التلاميذ الى الفصول .
وقال حضرة الناظر :
- النهارده وبعد دقائق معدودة وزى ما أنتم عارفين .. ثانوية عامة أدبى رايحين مباراة النهائى .
دوى تصفيق حاد من كل تلاميذ المدرسة ثم استمر فى حديثه قائلا :
- من فضلكم الهدوء .. النهاردة ثانوية عامة أدبى واخد الكاس اللى بقاله سنتين عندنا فى المدرسة ولو رجعو بيه .. عمره ما هيخرج من المدرسة تانى .
دوى تصفيق حاد مرة أخرى من التلاميذ والمدرسين 
- فريق المدرسة يتفضل علشان المدرسة كلها تحييه 
وبعد أن تسلم الكابتن فاروق الكاس أضاف الناظر :
- ربنا يوفقكم .. اتفضلوا .. استعدوا .
وبسرعة فائقة خلعنا الترينج وظهر البس المرعب وضجت المدرسة من الضحك .. اتقلبت المدرسة من منظرنا  وطلعنا فى الشرفة جنب الناظر والكابتن فاروق فى حالة ذهول من منظرنا فى الزى الجديد وفى خلال ثانية واحدة استطاع بونو توزيع  أكثر من 50 علما على الطلبة بنفس ألوان  التيشرتات وأصبح المنظر ساحرا 
المدرسة تضج بالتصفيق والناظر يسلم علينا واحدا واحدا وارتفعت الأعلام عاليا .. كانت ترفرف بينما بونو يلف حديقة المدرسة  مرتديا جلبابه والعباءة والطربوش والطبلة فى يده وصاح ليبدأ اغانيه :
- الكل يغنى .. الكل يقول .. احنا مين وهما فين ..
- الكل يغنى .. الكل يقول : الكاس عندنا .. وهيفضل عندنا ..
لمدة 10 دقائق .. ظلت المدرسة كلها تغنى وراء بونو وه يقول بأعلى صوت :
- الكل يغنى الكل يقول لكل الناس راجعين راجعين راجعين ومعانا الكاس .. 
طلعنا على المدرسة المنافسة .. خمسة أتوبيسات انطلقت من مدرستنا  تحمل المشجعين  وبها كمية أعلام رهيبة وركبنا نحن الخمسة فى سيارة ميدو وكابتن فاروق أخذ معه عباس وأيمن وعماد فى سيارته .. المدرسة المنافسة تبعد خمس دقايق عن مدرستنا .
فى سيارة ميدو بونو مولع جوينت وريكو مولع جوينت وأنا معى كوباية فى يدى  وكنا نحشش وكأنا فى طرقنا الى حفلة روك وليس الى مبارة مهمة .. وميدو راجع معنا خطة الماتش وكان تعليقه على كلام الناظر :
- شوفتوا بيحب الكورة أصلا هو أهلاوى صميم .. لعلمكم كان يتمنى  ييجى معانا .
وصلنا  .. كانت المدرسة فعلا كلها فى انتظارنا وكان يوما رياضيا فى مدرستهم وكلهم فى انتظار الماتش .
كنا مساطيل وبصراحة شعرنا بالرهبة أول ما وصلنا .. ياه !! مدرسة كاملة فى انتظارنا ووقفنا الى أن دخل الكابتن فاروق المدرسة حاملا الكأس فى يده .. وتوقفت الاتوبيسات ونزل كل المشجعين   وكانت الخطة كما رسمها بونو .. ننتظر دخول جمهورنا من المشجعين وندخل بعدهم .. دخلوا ومعهم الأعلام ونزل بونو ومعه الطبلة وكان منظره فكاهيا جدا وبدأ يطبل ويغنى قائلا:
- واحد اتين تلاتة ونص .. رأسهم يازونى على واحدة ونص ..
- بص بص بص .. صاصو ملك النص ..
- هيلا هيلا .. هيلا هيلا هوه .. ريكو مفيش زيه ..
بصراحة .. كانت الرهبة تغمرنا .. أول مرة فى حياتنا نلعب أمام كل هذا العدد من الطلبة  وهم أيضا بدأوا تشجيع  فريقهم .. ميدو نزل معنا الملعب وبدأ يتكلم معنا واحد واحد  ثم طلب منا أن نقف معا فى جانب من الملعب ونتهامس معا.
- انتم نسيتم الخطة واللا ايه ؟! اسمعوا العيال دى لازم تسكت خالص ياللا اقلعوا الترينج وانتم واقفين جمب بعض ألفتو الانتباه ان فيه حاجة بتحصل .
نفذنا كلامه وكان لبسنا فعلا غريبا وبدأ الجميع يتفرج ويهلل وطبعا الجماهير من المشجعين  بقيادة بونو عاملة شغل مدهش .. وبعد ماظهرنا  بملابسنا العجيبة نفذنا بقية خطة ميدو وجرينا على الفريق المافس أثناء التسخين  وعملنا تصرفات غريبة  ليس لها  أى معنى وهم فعلا فى حالة ذهول ونحن فى حالة جدية تامة .. قمنا بحركات استفزازية وبدأنا نشوط كرتهم بعيد .. أستفزاز وبأعصاب باردة والفريق المنافس فى حالة غليان .
ونزل حكام المباراة وهم من ترشيح وزراة التربية والتعليم .. وطبعا الى جانب الجمهور  كانت المنصة معدة ويجلس بها مندوب من وزارة التربية والتعليم وبجانبه كابتن فاروق وكابتن المدرسة الأخرى .. تصرفاتنا أدهشت الناس كلها . ما هذا الذى يحدث ؟ فعلا كانت المسألة مريبة بعض الشئ وغير مفهومة .
 فى واقع الأمر لقد سيطر علينا تأثير الحشيش وكان  الفريق المنافس شديد الثقة بنفسه ويلعب فى مدرسته وعلى أرضه  وبين أصحابه وزملائه .. وبالتالى لم يهدأ بونو  ثانية واحدة وأيضا ميدو  وكلاهما أصدر تعليمات لنا .. الى أن بدأت المبارة .أول كرة .. هجمة لنا وكنت فى أقل من ثانية أنا والجون ولست أدرى  كيف أمسكت الكرة بيدى  وشوطة قوية خارج المدرسة ثم وقعت على الأرض وأصبت بنوبة ضحك هستيرى وأسرع الى زونى وريكو .. وكأننى أحرزت هدفا .. طبعا حالة من الذهول أصابت الجميع بدءا من الجمهور واللاعبين وكأنهم يتساءلون : هل هو مجنون؟ ماهذا الذى يفعله ؟ بطبيعة الحال أعطانى الحكم انذارا لأننى أمسكت الكرة بيدى . ياه !! من أولها !!
بصراحة ماحدث منى جعلنا نفيق جميعا وفورا طلب ميدو من عباس التظاهر بالاصابة وبما أنه حارس المرمى اذا لابد أن تتوقف المباراة . 
قال ميدو : 
-لازم نغير الخطة .. الموضوع هيفلت من أيدينا .
لقد شعرناا أننا نمر بحالة هبوط وذلك  بعد دقائق معدود من المباراة كنا فى حاجة  الى سكريات فورا بل نحتاج شيكولاته .. وصاح زونى قائلا : 
- هات كولا وشيكولاته بسرعة .
أسرع ميدو  لشراء كولا وشيكولاته  من كشك خارج المدرسة وعاد بعد دقيقة واحدة .. فيلم جديد من عباس  ويقع للمرة الثانية وظل عباس ملقى على الأرض حتى شربنا وأكلنا الشيكولاته بين ذهول الجمهور والجميع .. انها المرة الأولى التى  يرون فيها اللاعبين  يأكلون الشيكولاته ويشربون كولا خلال مباراة .. وبعد 10 دقائق أحرز الفريق  المنافس هدفا .. طبعا أصبحنا فى مأزق ولكن بعد أقل من دقيقتين رد زونى بهدف لصالحنا .. الكرة بينى وبينه ( ون - تو ) وتحقق الهدف .. جول جميلا فعلا .. تمر دقائق معدودة ويحرز الفريق المنافس هدفا جديدا وأصبحت النتيجة 2:1 وانتهى الشوط الأول وجاءنا كابتن فاروق يجرى :
- ايه اللى أنت عملته ده ؟
أجبته قائلا :
- مش حينفع  أشرح لك دلوقت يا كابتن .
ده اللى وعدت بيه المدرسة .. المدرسة كلها مستنياكم ترجعا بالكاس  انت والجون وتشوط الكرة برا المدرسة !! 
قال ميدو :
- ماتخفش ياكبتن يارجله .. الكاس بتاعنا وأنت ياصلاح زى ماضيعت جون هات جونين .
ونزلنا الشوط التانى . المباراة كانت حماسية وجمهور المدرسة المنافسة بيشجعوا بحماسة هائلة وبدأت صيحات الفريق المنافس :
- هوو هوو هوو هوو هوو ..
طبعا بونو رد فة ثانية وقال :
- مابنخفش ما بنجربش .. الكاس ده بتاعنا ياحرافيش ..
سارات المباراة بشكل أفضل كرة هنا وكرة هناك زونى حط كرة جميلة لكن فى العارضة ويبقى من الوقت حوالى 8 دقائق على نهاية المباراة ..
الكرة أوت ولعبا أيمن لزونى  بيرقص اتنين وشاطها لى وفى ثانية شوطة مدهشة فى الجون فعلا ملهاش حل والنتيجة 2:2 والماتش ولع  وسكت جمهورهم وبونو أشعل الدنيا حماسه وبعدها بدقيقتين ( أوت ) لنا وكان فى لعبة متعود عليها أنا وزونى .. أجرى من بعيد ومن وراء الجون وزونى يرميها أروح فورا أضعها بدماغى مجرد ألمسها تدخل جوة الجون والنتيجة 3:2 ومدرستهم فى حالة ذهول  وتشجيع مدرستنا غير عادى .. وفى ثانية .. لاعب خبط ريكو  وفى الحال وقع ريكو على الأرض وعمل تمثيلية وميدو بدأ ينط يمين وشمال  ويطلب مننا  نضيع الدقيقة الباقية  على نهاية المباراة 
وفعلا نفذنا  تعليماته حتى تمر الدقيقة الباقية  على نهاية المباراة .
وفعلا نفذنا تعليماته حتى تمر الدقيقة وأيضا دقيقتان الوقت بدل الضائع وبونو بدأ يغنى :
- يا مدرستنا يا سيرك الكورة فى كل مرمى نسد كورة شوطى وحاورى .. وأخذنا الدورى .
وبعد ثانية صفر الحكم وجرينا كلنا على ميدو و  بونو  وأضاء وجه الكابتن فاروق بابتسامة جميلة واستلمنا الكأس والميداليات وسط ذهول الجميع من الطريف أن زملاء مدرستنا رجعوا الىالمدرسة سيرا على الأقدام ولم يركبوا الأتوبيسات .. وكانو  فى حالة من الفرحة والنشوة فمشوا يهللون ويغننون طوال الطريق حتى وصلوا الى المدرسة بينما ركبنا نحن سيارة ميدو  وانطلقنا بها وضحكنا من القلب على أحداث المباراة  والكرة التى طارت خارج المدرسة وعلى الفور أشعل بونو(  الكوباية ) 
وأشعل رامى جونيت كنا فعلا الى حاجة الى نفسين بعد الانتظار العظبم  وصلنا المدرسة والكأس معنا فى السيارة والج مهور وتلاميذ المدرسة جميعا فى انتظارنا من أول الشارع الكأس مع ميدو وحملونا على الأكتاف وداروا بنا فى المدرسة ويمها ألغيت أخر حصة من جدول الدراسة .
وصل حضرة الناظر الينا بصعوبة ورفع ميدو الكأس اما المدرسة كلها .. أجمل مافى الموضوع أن ميدو لا يلعب كرة .. ولكن مع هذا لم يعترض أحدا أبدا أن يحمل الكأس ويسلمه بنفسه لحضرة الناظر كأنه برزوتا فعلا .
ألقى الناظر كلمة تهنئة أما جميع الطلبة  والمدرسين و أصدر قرارا برفع الغياب عن فصل ثانوية عامة أدبى بالكامل مكافأة منه لأدائنا الرياضى المتميز .
ظل الكأس فى المدرسة مدى الحياة وقد وفينا بما وعدنا .
تمر الأيام سريعا ويقترب موعد الامتحانات  ولم نعد نذهب الى المدرسة وخلال شهر مارس ومابعده كنا نزور المدرسة مرة أسبوعيا وأحيانا نتسبب فى مشكلة أة مشكلتين ونعود الى برامجنا الشيطانية وكل شهر يجئ لنا بهاء بالتذاكر ..
وهو على حق عندما  يقول :
- سم ياجدعان .. والله سم .. مين يدخل ؟ 
ويعترض علاء وحده على الفكرة وتطمئنه بأن الكمية قليلة هذه المرة 
حتى لا نعانى من القئ الرهيب .. ولكن يستمر علاء فى رفض البودرة ونستمر نحن فى التجربة من حين لأخر .
الامتحانا على الأبواب .. انها ثانوية عامة ويبقى من الزمن شهران فقط لا غير وأهم شئ يارجالة نستعيد أنفسنا ,, وبدأنا مراجعة المنهج ونذاكر يوميا حوالى ساعتين أ ثلاث ثم تبدأ جولات الكوتشينة والحشيش والمسكينة والدة علاء تغضب وتصرخ وتنهار فى وجه علاء قائلة :
- سبهم يذاكروا .. حرام عليك  هيسقطوا بسبب الكوتشينة وهتتكون أنت السبب .
وجاءت أيام الامتحانات .. عندها يكرم المرء أو يهان .. وكنا فى لجنة واحدة ومعنا زميل من فصلنا اسمه سامى , ضخم وكأنه دب صغير ويكاد عقلهه بسبب الهزار الثقيل والضحك والسخرية ولا أنسى  يوم خلعت حزامى ودفعته  الى ركن الغرفة وكأننى سأضربه .. الغريب فى الموضوع أن هذا الكائن الطيب صدق والأغرب أنه لو أطلق نفخة خفيفة  من فمه لطرت ممن الشباك  انما هو خواف ويخاف منا ك شلة ومن ردود أفعالنا السريعة غير المتوقعة  الحق يقال .. سامى من أطيب التلاميذ فى فصلنا وفى ذلك الزمان كان خاله أحد الوزراء وبعد اعلان هذه المعلومة  المهمة  سادت الفوضى فى اللجنة .. ياسلام انها فرصة ذهبية للغش وكتابة البرشام وتنفيذ اختراعات جديدة منها : كتابة الحلول على ظهر الكرافت والقميص من الداخل .. كان بهاء ملك الاختراعات وهو صاحب هذه الأفكار المذهلة ونحن  نسير على خطاه وغشينا بقد المستطاع وكانت مشكلتنا  الوحيدة أن الوقت لايكفى لأداء الامتحان على أكمل وجه .
المهم بعد انتهاء موسم المذاكرة والامتحانات عدت من جديد الى بيتنا وتعودت أن أرجع يوميا الساعة الخامسة صابحا ومن حين الى أخر أنام فى بيت ميدو أو بيت ريكو حسبما نتفق معا .
كان ميدو وزونى يفضلان البقاء فى البيت وينضم علاء اليهما من حين الى أخر وكنت أنا ورامى نفضل الذهاب الى النادى  وكان يذهب معنا بونو فى بعض الأحيان  وأحيانا نختفى ولا نعرف له طريقا .. وكان الحشيش هو سيد الموقف عندما يحل الظلام  كنا نتسلق  ماسورة مبنى صغير مهجور فى أطراف النادى 
وفوق سطحه نلتقى ونقطع السجائر والحشيش ونحرقه ونلف ونشرب وكان من الممستحيل اكتشافنا .. ونقضى السهرة فى حالة ضحك  وضياع حتى نواجه مشكلة النزول على المواسير وضحية كل ليلة صاحبنا فادى فهو طويل وعريض ضخم كأنه فيل فأطلقنا عليه فادى فيلى وكنا ننزل على ظهره  وننطلق الى بيت أحمد ونستكمل السهرة فى لعب الكوتشينة .
مرت الأيام  وأخيرا ظهرت النتيجة كالأتى :
أحمد : 81 %
بهاء : 78%
حسين :71% 
رامى : 74 % 
صلاح : 76 %
لم يصدق الوالد عندما أعلنت بكل الفرحة أننى نجحت :
- 76 % .. أى خدمة .
وعلى الرغم من أن الوالد لم يكن يتصور عبور الثانوية العامة وأننى نجحت فعلا .. انما كعادته لابد أ، يبدى اعتراضه قال لى غاضبا :
- هى دى نتيجة ؟! تدخلك كلية ايه ان شاء الله ؟!
بصراحة كنت أتمنى دخول كلية سياسة واقتصاد وخذلنى المجموع .. وقال الوالد مغبرا عن رأيه :
- أحسن حل تدخل كلية الشرطة وعلى الأقل تعلم الانضباط .
- شرطة ايه بس ؟! ياحاج دادى .. ارحمنى .
- أنت تتقدم بأوراقك ونشوف لك توصية وربنا يسهل ويقبلوك .
- لآ .. تجارة خارجية .
وظهرت نتيجة التنسيق .. ودخل حسين كلية سياسة واقتصاد بفضل الاستثناء - لاستشهاد  والده فى حرب أكتوبر - وانضم اليه ميدو والتحق بهاء بكلية التجارة رامى كلية سياحة وفنادق وأنا كلية تجارة خارجية .
بعد هذا الانجاز .. شغلتنا قضية  اقناع الأهالى بشراء السيارات .. وحققنا أحلامنا .. والد رامى حقق له حلم عمره واشترى له سيارة بى ام دبليو وأنا اشتريت سيارة جولف الموديل الجديد  وأحمد اشترى سيارة فيات 131 وحسين أخذ السيارة  فيات 128  من والدته وعلاء اشترى بيجو 305 وبهاء  اشترى فيات 132 .. كان عدد الشباب الذين يملكون سيارات خاصة بموديلات حديثة فى عمر 18 سنة قليلا جدا يعدون على أصابع اليد الواحدة أو أصابع اليدين على أحسن الفروض.
فى يوم من الأيام ذهبت مع ميدو وريكو نشترى حشيش من الدويقة واشترينا ربع قرش ورجعنا على بيت رامى فى الزمالك نستمع لأجمل أغانى قبل كولنز وبسرعة فركنا السجائر وحرقنا عليها ربع قرش حشيش
ولأعددنا ورق البفرة ولفينا السجائر فى ثلاث بوبات ( أكثر من سيجارة فى ورقة بفرة واحدة كبيرة .)
وكل واحد منا أخذ سيجارة عملاقة .. وبدأنا نشرب والسيجارة استغرفت عشر دقائق تقريبا .
نمت على الكنبة الكبيرة وجلس بجانبى ميدو وبدأ حواره العجيب مع بنجو كلب رامى وهو صغير الحجم من النوع اللولو وطبعا لا يخيف قطة ..
لكن ميدو أكبر خواف فى العالم وكان يرتعد خوفا من الكلب الصغير .. الشئ المدهش أن أحمد كان بيعمل لهذا الكلب الصغير ألف حساب ويكلمه باحترام كبير وأدار معه أغرب حديث قائلا :
- انت أ.يك يا أستاذ بنجو ؟! وأخبارك ايه ؟! أنا دايما باسأل عليك .. ياترى بيوصلك سلامى واللا لأ ؟!
وقبل أن ينتهى ميدو من سلاماته أغلق رامى الاستريو فجأة فاكتشفنا كم كان الصوت عاليا  وبعد أن ساد الهدوء  لحظة قال لنا رامى :
- لازم ننزل من هنا دلوقت حالا .
كان رد فعل رامى غريبا وفى أقل من ثلاث دقائق نزلنا من البيت وكأننا نجرى من شئ ما مجهول  ولم نكن ندرى ماهو ؟! والى أين ؟! 
المهم أننا  نفذنا التعليمات فورا دون مناقشة أو فصال .. وبما أن سيارتى أمام باب العمارة فاتجهنا اليها دون تفكير .. وكان السؤل : الى أين ؟! وبما أننا فى أعلى درجات السطل وفى حالة عدم توازن كاملة ركبنا السيارة  ولم ينطق أحدنا بكلمة واحدة ولكن للمرة الثانية سألت رامى :
- نروح فين ؟
- نخرج من الزمالك .
وكأن المشكلة فى الزمالك وليست فينا  وطبعا كان سؤالى الثانى :
- نخرج من الزمالك على فين ؟
ساد صمت رهيب .. وأخيرا رد رامى قائلا :
- نروح الدقى .. نشرب فخفاخينا ,, محتاجين  سكريات .
عندما سمعت هذه الجملة شعرت بالعطش الشديد ولأننىى فى حالة هبوط وتوالت أسئلتى :
- أمشى ازاى ؟! منين ؟!
تعاملت  مع الزمالك  مسقط رأسى وكأننى لا أعرفها .. نسيت الشوارع سواء مداخلها أ, مخارجها .. 
وكل دقيقة أسأل :
_ أمشى    ازاى ؟
أجابنى رامى بعد أن نفد صبره :
- على طول لغاية أبو الفدا الشارع مقفول .. تدخل شمال .
كأننى أقود شاحنة وليست سيارتى الجولف الجميلة وعند أبو الفدا دخلت شمال وأوقف السيارة قائل :
- أنا مش سايق .. تعال سوق يارامى 
- لا .. لا.. مستحيل أسوق .. انت تنسى خالص 
- تعال سوق ياميدو .
لم ينطق ميدو بكلمة واحدة منذ قفزنا جريا من بيت رامى وجاء رد الفعل  المذهل من ميدو .. فقد أمسك بيدى ويد ريكو قائلا :
- ياجماعة احنا مش لازم نسيب بعض أبدا .. احنا لو سبنا بعض هنموت 
وفى تلك الحظة أحسست أننا فعلا فى مأزق ونعيش مأساة حقيقية .. ما هذه الحشيشة التى شربناها  وسيطر علينا الخوف بل الرعب هل نلقى حتفنا قريبا ؟! هل نموت فى أية لحظة ؟ اننى خائف .. حقا خائف وقلت لأصحابى : 
- لو ربنا نجانا من اللى احنا فيه لازم نبطل ومانشربش تانى أبدا .
فقال أحمد مؤكدا :
-  يارب نجينا وعديها لنا المرة دى وعمرنا ما هنحشش تانى أبدا .. أبدا .
أما رامى فقال :
- صح .. مستحيل نشرب تانى .. أخر مرة يارب ..
وكانت مشكلتى الحقيقية أننى لا أريد قيادة السيارة ولا أستطيع اقناعهم بأننى خائف جدا بلاضافة الى أننى غير قادر فعلا على تحمل مسؤلية القيادة ..
ومرت عشر دقائق وكأنها عشر ساعات ومازلت فى محاولة لاقناعهما بأن ينوب أحدهما عنى وأخيرا رد رامى قائلا :
-أوكيه .. أنا هسوق ,, لكن بعد نفق أبو الفدا .
ولم يكن النفق بعيدا ولكننى أكاد لا أراه وعندما دققت النظر رأيته وأحسست أننى أمام مهمة صعبة بل مستحيلة فقلت لهما :
- هو النفق صغير كده ليه ؟ زكمان كا شوية عمال يصغر  و يصغر 
كأنه يوم لم تشرق فيه الشمس 
وبطئ السلحفاة عبرت النفق بسرعة عشراة كيلو مترات فى الساعة والناس حولنا تنطلق بسرعة صاروخية .. هكذا فى تصورى وكانوا فى حالة من الغضب  لم أفهم لها سبب فأنا أقود مقطورة محملة بالبضائع وليست سيارتى التى أحبها 
انها حشيشة مضروبة .. برشام أبو صليبة بركينول أى بلا أورق ..
وهو يوم من عمرى لا انساه رغم أننى أريد نسيانه .. ذلك اليوم العجيب انتهى بدرى . . بدرى تقريبا الساعة الحادية عشرة وكانت أمنية حياتنا كلنا العودة الى بيوتنا والنوم حتى ينتهى ذالك اليوم .. نعبره .. وعبرناه الحمد لله .
فى اليوم التالى استيقظنا مبكرا حوالى الساعة العاشرة صباحا لأننا نائمين مبكرا وأيضا بدأت الاتصالات التليفونية مبكرا ودارت كل أحاديثنا عما جرى لنا بالأمس وضحكنا على أنفسنا واتفقنا على اللقاء بعد ساعة لشراء الصنف  وكان الاهتمام أن يكون الصنف  نفسه وليس صنفا أخر 
ونسينا تماما ماحدث لنا بلأمس القريب .. بل العكس كنا نضحك على كل تفاصيله واقتراح رامى بعد شراء الحشيش أن نذهب الى أعز أصدقائه عاطف فقد سافرت والدته مع والده .
اتجهنا الى الدويقة فى سيارتين : فى احداهما بهاء وميدو و أنا وفى الأخر زونى ورامى ومعه صديقنا عاطف وهو شخصية جميلة فعلا وابن ناس طيبين .. والده رجل أعمال مصرى ووالدته أجنبية .. المهم اشترينا كرتونة 
بيرة وتوجه نصف دستة أشرار الى بيت عاطف .. وكان فى انتظارنا فتاتان يدل مظهرهما الجميل وأسلوبهما فى الحديث على أنهما خنافس .. فتاة اسمها ملك والثانية اسمها نادية .. بدأت الجلسة كالمعتاد بلف السجائر وشربنا أكثر من زجاجة بيرة وحوالى الساعة الثانية ظهرا موعد غريب الى حد ما لبداية الضرب بدأ السطل .. وبعد ساعتين كنا كلنا فى الطراوة وأحسسنا بالجوع .. انها مشكلة كبيرة .. من منا ينزل لشراء الغذاء ؟ ثم مالطعام الذى نشتريه ؟ حقا انها مشكلة .
حوالى الساعة خامسة قررت أن أنزل مع عاطف ونادية نشترى الطعام .. أغرب وأحلى شئ فى الموضوع أننا نحن الثلاثة لم نكن نعرف بعضنا البعض  ولم نتعارف الا منذ حوالى ثلاثة ساعات .. نزلنا الى الشارع ومع كل منا جوينت وقضينا ساعة كاملة فى مطعم السمك قبل أن نقرر ماذا نشترى منه .. و لا أشك لحظة أن كل من كان فى هذا المكان قالوا عنا اننا مجانين رسمى .
المهم أخيرا .. أخيرا حددنا الأوردر ودفعنا مبلغا كبيرا واعطيناهم عنوان المنزل .. وعندما وصل السمك والجمبرى حوالى الساعة السابعة اكتشفنا أن ماحدث هو جنون فعلا .. انه أغرب أوردر فى العالك فالكمية لا تكفى 8 أشخاص لكنها تكفى 18 شخصا على الأقل .. ان احساسنا بالجوع من شدة السطل جعلنا نطلب كميات غريبة تكفى قبيلة .. شربنا البيرة وضحكنا وأكلنا بطريقة هستيرية .. ومع هذا تبقى على المائدة أكثر من نصف الكمية .
مرت ساعة وبعد الأكل تصورنا أننا فى نوبة صحيان وأننا فى حاجة الى دفعة جديدة من الحشيش والبيرة وعندما أعلن دقات الساعة الثامنة .. لم نكن نمتلك القدرة على النطق بكلمة واحدة .. فقط تبادلنا النظرات وانفجرنا ضاحكين بلا اى سبب .. واقترحت أن نلعب لعبة جديدة كل واحد منا يحكى لنا  عن نفسه وعن أحلامه . بدأنا اللعبة .. انطلقت الضحكات فى أركان المنزل وبدأ ريكو الحديث قائلا :
- أنا عايز أعمل حفلة ويحضرها مائة ألف متفرج واطلع قدام الجمهور ومعايا الجيتار وكوبايه والجمهور كله يحيينى  ويقول : ريكو سطل .. ريكو حشيش .. ريكو وسكى .. ريكو برشام ريكو بطل 
وقال بونو :
- نفسى فى خابور طول المسلة .. ده يعمل شغل ابن ( .........) .
أما ميدو فقال متسائلا :
- طول المسلة !! ازاى يعنى ؟!
فقال بونو مجيبا :
- ياعم سيبنى أحلم .. طيب أطول من برج القاهرة .. استريحت .
فقال ميدو : 
- نفسى الأهلى يبقى بطل العالم وفريق الزمالك ينزل درجة تالتة .
قال عاطف :
- نفسى أبطل مخدرات.
ساد الصمت بعد سماع تلك الأمنية .. الى أن قالت ملك :
- نفسى أتجوز الفيس برسلى 
قالت نادية :
- نفسى أسيب أهلى وأعيش لوحدى 
وقلت :
- نفسى أسافر ايطاليا وأعيش مع المافيا .
أحلام وتخيلات وضحك مستمر .
كنا نجلس فى الصالون  وبينما الضحكات تدوى .. وأنا فى حالة استرخاء تام وفى يدى زجاجة بيرة وفى الأخرى جوينت ودون مقدمات .. سمعت صوتا .. انه باب المنزل .. انه هناك بعيد فى الجانب الآخر المظلم .. ومن هذا المكان البعيد رأيت شخصا يقترب .. لأول وهلة لم أتبين من دخل .. ومن الذى يقترب منا وفجأة رأيت انسانة جميلة جدا فوق كل وصف وتصور ولم أتكلم همسا با بأعلى صوتى قلت :
- ايه ده ؟!! مين المزة الجامدة دى ؟!!
ووسط الضحكات سمعت سيدة تقول بلغة انجليزية حاسمة :
- عاطف .. ادخل لى جوه حالا .
قال عاطف فى خوف وذهول :
- دى ماما .. لموا الحشيش بسرعة .
وكان السؤال : من أين نبدأ؟
المشوار طويل .. عندنا مشكلة حقيقة مع السطل لا أحد منا لديه القدرة على فهم أى شئ .. المهم حاولنا نتماسك ونرتدى ملابسنا بسرعة بقدر استطاعتنا ففى تلك اللحظة كنا فى مرحلة سطل عالية وبالتالى تصرفاتنا بطيئة وغبية .. نرى كل شئ فى حالة زحام .. جمعنا زجاجات البيرة المتناثرة فى كل مكان وطبق السلطة ملء بالتبغ والحشيش ومنه نلف السجائر وكلما تقل الكمية كان رامى يقطع علبة سجاير كاملة من جديد ويضيف اليها قرش .. وأسرعت بأخذ هذا الطبق وحملته بين يدى .. واتجهت هاربا نحو الباب الخارجى للمنزل .. كانت الفاجأة الجديدة المذهلة انى فوجئت برجل طويل وعريض يمد لى يده بالسلام والتحية .. سلم بقوة وجدية وسألنى :
- مساء الخير يا ابنى .. انت صاحب عاطف ؟ وايه اللى فى ايدك ده ؟
فى البداية لم أرد بكلمة واحدة .. ثم انطلقت من فمى قذائف الكلمات :
- مساء الفل يا افندم  .. أكيد حضرتك بابا عاطف .. وده لحضرتك .
أخذ الرجل المحترم طبق السلطة الملئ بالحشيش والسجائر بين يديه وكان فى حالةة ذهول تام من المشهد كله .. انه فى مواجهة مع اينه وسبعة مساطيل فى غاية الارتباك يضربون سبعات فى تمانيات وكل منهم يمر أمامه مسرعا  بينما الوالد وقف صامتا .. ولم ينطق بكلمة واحدة بعد تصرفى العجيب معه .

اختفى عاطف لمدة شهرين وبعد عودته من المنفى .. كان من الواضح أنه مر بظروف صعبة .. وباتأكيد الموقف لم يمر بسهولة وتعرض لسين وجيم وعقاب من أهله .. باختصار نفخوه لكنه أثبت أنه رجل المواقف الصعبة ولم يعطيهم رقم تليفونات أهالينا 




وتمر الأيام والأسابيع .. وكانت خطتنا اليويمة نخرج معا فى سيارة علاء أو رامى .. فكل منهما يحب قيادة السيارات وبعد جولة من هنا الى هناك نعود لبولات الكوتشينة حتى الصباح .
ويجئ شهر سبتمبر .. شهر عيد ميلاد بهاء  وكنا قد جمعنا مبلغا يكفى لشراء ثلاث تذاكر بودرة : التذكرة الواحدة ثمنها عشرة جنيهات بالتأكيد هذه المفاجأة تسعد بونو .. ولكن المفاجأة كانت لنا نحن فقد وصل حوالى الساعة الثامنة فى حاجة عجيبة فبادر أحمد بالسؤال :
- انت ضارب يابهاء ؟!
- طبعا .. النهاردة عيد ميلادى  فقررت أكافئ نفسى 
فقال حسين معاتبا :
- ضيعت علينا المفاجأة .. احنا اشترينا لك بودرة .
- قشطة يا اكسلانس .. دى أحلى مفاجأة زيادة الخير خيرين 
فقلت لبهاء :
- على شرط المرة دى نضرب كمية أقل لآن أخر مرة أنا تعبت جدا من الترجيع 
- كفاية كل واحد خط .. وأى وااحد عايز ياخد تانى .. مش مشكلة البودرة كتيرة .. والخير كتير .
وفيما يبدو .. كانت البودرة هذة المرة خفيفة لآمما لم نشعر باحساس نفسه الذى شعرنا به فى المرة الأولى  ولم نتقيأ كما حدث
لنا فى المرات السابقة .. وبدأنا حملة سخرية على رامى لأنه أكد انا أنه يعرف بائع تلك البودرة  فقال بونو :
- الظاهر انها بودرة تلج يامعلم .. ده ( فطش) بودرة مغشوشة يا اكسلانس 
وبدأنا نحشش ولو أكثرنا من الحشيش يبطل مفعول البودرة 
وعلى كل حال البودرة من أساة .. كانت مغشوشة واحتفلنا وأضأنا الشموع وأكلنا التورتة وقينا يوما جميلا .. ضحكا كثيرا فى كل لحظة ومن قلبنا 
     سنة أولى جامعة 
وافتتحت الجامعة أبوابها فى أكتوبر .. دخل زونى وميدو كلية اقتصلد وعلوم سياسية ورغم عدم نتظامهما فى امحاضرات الا أنهما كانا يذهبان للجامعة يوميا 
واستمرت اللقاء عند ميدو كل ليلة .. ولم يكن حسين يستطيع الفرار من صديقته نفين .. انها مثل ظله خلال النهار وليلا تستمر الأحاديث التليفونية أكثر من ساعتين وأحيانا ثلاثا .. شئ غريب وغير مفهوم وكأنه أسير سحرها 
وصاحبنا ميدو كما هو لايتغير  ويكاد يفقد عقله  بسبب الكرة ومبارياتها .. هذا بلاضافة الى أن الحشيش فيما يبدو قد أثر على عقله .. بينما صاحبنا علاء  سجين الكنبة أما شاشة التليفزيون يشاهد الأفلام الجنسية والأفلام الأجنبية وصاحلته شهيرة تجلس بجانبه تدور حوله تدلله طول الوقت .. كانت أطيب واحدة فى الدنيا وعلاء بكل صراحة كان مملا ولا يتجاوب بسهولة 
قضيت وقتى و أيامى كلها مع رامى وكان برنامجه اليومى يبدأ صباحا فى النادى وهناك يلعب حديد .. والحقيقة الواضحة لكل العيان تميز بجمال جسمه قوى رياضى على شكل حرف ال v و 7 السبعاية ودائما يردد أما المرايا الكثيرة التى تزين جدران بيته :
- بص الباى  بص المجانس بص التراى 
كان يتغى بهذ الكلام وهو يتهادى أمام المرايا متأملا جمال جسمه وكنت أخشى عليه من الغرور وكنت أيضا مشفقا على صديقته نيللى .. انها تتمسك بصداقته ولكنه يكلمها بالقطارة ويعاملها بمنتهى البرود 
وبكل تأكيد .. كنت من المحظوظين قد تعرفت الى فتاتين فى هذه الفترة : الأولى اسمها مريم .. طيبة وصغيرة انها بنت الخامسة عشرة  تعرفت عليها من خلال صديقى مراد  أول من علمنى قيادة السيارات فهى الصديقة الحميمة للفتاة التى يحبها .. ولك أكن أرى مريم الا على فترات متباعدة فكانت تحدثنى تليفونيا من  حين الى أخر وكانت راندا هى الفتاة الثانية الصديقة الحميمة لصديقة رامى .. كلتاهما فى ثانوية عامة وفى أرقى مدرسة وهما غاية فى الأناقة والرقى والجمال ز
رسم صديقى رامى الخطة لنخرج معا نحن الأربعة حتى لا يشعر بالملل لخروجه وحده مع نيللى  وقد أعجبتها الخطة التى تجعلها تقضى أطول وقت مع رامى لعد أن يتم التعارف بينى وبين صديقة عمرها راندا .. التقينا وتعارفنا .. وحدث التقارب بسلاسة غير عادية .. هل هى كيمياء ؟ ربما ..أو السبب الحقيقى كان فى المقدمات الطويلة العريضة التى حكتها نيلى عنى .. ربما الاثنان معا .. لست أدرى .. المهم أن الاعجاب كان متبادلا ومن الوهلة الأولى .. تعارفنا وقدمت لها نفسى :
- هاى .. صلاح .. ازيك؟
- هاى .. وأنا راندا .
- لأ .. لأ .. انت طلعت نصابة يانيللى لأنك قلت لى ان راندا حلوة هى دى ؟! دى صاروخ .
فقالت لى نيللى ضاحكة :
- قصدك يعنى انها أحلى منى ؟!
- دى أحلى مننا احنا التلاتة  مع بعض 
ضحكت راندا ضحكة  صافية وقالت :
- ايه يارامى ؟!صاحبك بكاش كبير .
- ده مش صاحبى أنا .. ده صاحبك انت 
وبسرعة قلت لها :
- بقولك ايه يا راندا .. ماتسيبك منهم  وتعالى نتمشى فى النادى شوية .
ومشينا فى النادى .. من أوله الى أخره .. وكأنها أماكن جديدة لم أرها من قبل .. كل مكان هادئ وشاعرى .. جميل ..وخطوة خطوة وبمنتهى الرقة بدأنا حديثنا :
- أخبار المذاكرة ايه ؟ ناوية تدخلى ايه ؟
- تصور .. لسه ما ابتدتش أذاكر بجد .. انما ناوية أركز علشان أدخل كلية كويسة 
- باين عليك شاطرة ودحاحة ؟
- لا أبدا .. انما ناوية السنة دى أذاكر كويس .
مرت ساعة كاملة تكلمنا خلالها فى كل شئ .. عن مدرستها .. هواياتها .. الألوان التى تعجبها .. الأماكن الأغانى الأفلام والأكلات .. تحدثنا فى كل مايخطر بالبال .. من أحاديث بريئة وفجأة قفز الى خاطرى  أن أدأ الهجوم وقلت لها :- حلوة أولى السلسة دى .. الخرطوش ده عليه اسمك ؟
- أه .. دا اسمى بالهيروغليفى .
- أوريكى حاجة غريبة ؟! - ورينى .
لا .. مش ها أوريكى .
- وبعدين ؟ بطل غلاسة 
- ايه رأيك فى ميدالية المفاتيح دى .
- ايه ده ؟ دا اسمك بالهيروغليفى !! يا نهار أبيض !! أما صدفة !!
- تبدلى ؟
- انت جرئ أوى .. موافقة .. بس أوعى تضيعها
 لأنها غالية على جدا .
- هو فى حد ممكن يضيع حاجة شيك كده !1 اشتريتيها منين ؟
- دى هدية ماما فى عيد ميلادى .
وبعد ابتسامة من راندا كان من الواضح ان السنارة غمزت قالت لى :
- ياللا بينا 
- أنا مش عايز أرجع لهم .. دا أنا ماصدقت لقيتك .
ابتسمت راندا فى دلال لطيف ومشينا على مهل حتى وصلنا الى المكان الذى يجلس فيه رامى مع نيللى .. هو يشرب سيجارته وهى فيما يبدو كانت تحكى وتحكى وعندما لمحنا رامى من بعيد قال لى :
- مابدرى يامعلم 
- بدرى ده عمك .. بصى يانيللى .. صاحبتك ضحكت على وأخدت منى الميدالية وأدتنى السلسة دى .
وكان تعليق نيللى :
- ايه ده ؟ انتو لحقتوا ؟!ردت راندا وهى تبتسم :
-لحقنا ايه بس .. دا نصاب .
فسألت رامى : 
انت قلت لها حاجة يارامى ؟
- لأ ؟
- طيب عرفت منين ان أنا نصاب ؟
ضحكنا  نحن الأربعة .. ضحكنا من قلبنا فعلا .. وقضينا وقتا ممتعا .. وتطورت صداقتى مع راندا بسرعة غير عادية عادية وكأن كلا منا وجد الأخر بعد رحلة بحث طويلة .. وفى السيارة تبادلنا أرقام التليفونات وصارحتها بأننى أقضى أكثر أيامى عند رامى أو  عند ميدو حتى تتصل بى عندهما .
أعترف وفى تصورى .. كانت الحياة جميلة ووردية .. معنا سيارات بل أجمل أنواع السيارات فى البلد كلها وبالنسبة للميزانية والأحوال المادية ليست لدينا أية مشكلة مع وفرة من البيرة والحشيش وفوق هذا وذاك معنا أجمل وأرقى فتاتين باعتراف كل الناس .. والشئ الوحيد  الذى لم نعرفه عن قرب هو الجامعة .. لم ننتظم فى الدراسة طوالى السنة الدراسية .. وفى ذالك الزمان لم يكن نظام التيرم وامتحانات نصف العام هو السائد ولكننا كنا جميعا ندخل امتحان أخر السنة فى تسع أو عشر مواد دفعة واحدة .. وخلال العام الجامعة الأول استقبلنا العام الميلادى الجديد وكلمعتا أقمنا حفل رأس السنة فى بيت أحمد ووجه مل منا الدغوة لصديقته وكان الحفل مرحا وأكثرنا من الحشيش والويسكى والبيرة .. وظل رامى يعزف على الجيتار حتى مطلع الفجر .
ومرت الأيام وقبل موعد الامتحانات بحوالى شهر استجمعنا أنفسنا وفتحنا الكتب الدراسية وبدأنا نذاكر وفى أخر كل يوم كنا نلف سيجارتين أو ثلاثة 
وأخيرا والحمد لله عبرنا سنة أولى .. أحمد وأنا نجحنا .. وأما الثلاثى ريكو وبونو وزونى سقوط بكل أسف .. ولكنها لم تكن مشكلة بالنسبة لهم وأعلنوها بكل بساطة :لا        لم ننجح هذا العامك .. مفيش مشكلة ننجح السنة الجاية .
أمريكا .. أول مرة 
كان نجاحى هو فرصتى أن أطالب أهلى بهدية النجاح : رحلة الى أمريكا .. وللعائلة الكريمة أصدقاء هاجروا واستقروا هناك منذ سنوات وعاشو فى مدينة أتلانتك سيتى واستمرت بيننا ووبينهم المراسلات والاتصالات فى كل المناسبات وكثيرا ما وجهوا لنا الدعوة  لزيارتهم فى أمريكا .. وهكذا لم تكن مهمة اقناع الأهل صعبة فأنا نجحت والمعارف هناك من أعز الأصدقاء .
سافرت ومن حظى العجيب  أن تلك المدينة تشتهر بخمسة أشياء :
القمار والمخدرات والخمور والفيات الجميلات والبحر .. لذا أطلقوا عليها (أتلانتك5 ..) وفى اليوم التالى لوصولى أخذنى أصدقائى  هناك للتمشية على البحر مباشرة وفى اللحظات الاستكشافية الأولى مشيت مع الشباب أتلفت يمينا ويسارا فى محاولة للفهم وفوجئت بفتاة فى جمال مارلين مونرو .. فى سن الثامنة عشرة تقريبا تقف وفى يدها بخاخة بها مياه وبدأت ترشها حولى ثم على رأسى .. وقفت فى حالة ذهول وسألتها :
- بترشى الميه على ليه ؟
وردت ضاحكة :
- لأن الدنيا حر .. صح ؟
فى غمضة عين خطفت منها البخاخة وفتحتها على رأسها .. ضحكت وصرخت وجريت وظلت تضحك وتجرى وأنا وراءها وأصدقائى 
لا يصدقون ما يجرى تحت سمعهم وبصرهم فى أول ليلة أقضيها فى تلك المدينة .. تعبنا من الجرى والضحك وتعارفنا بسرعة الضوء نادى عليها أصحابها  فعرفت أن أسمها مارلا وسألتنى :
- اسمك ايه ؟
- صلاح 
- منين ؟
- من مصر 
وعندما سمعت كلمة : مصر وكأننى قلت لها كلمة سحرية .. أو كلمة السر وصاحت منبهرة :
- واوو أنا أمنية حياتى أشوف الهرم  وأبو الهول وسقارة : أنا ذاكرت عن مصر كتير فى المدرسة ونفسى أشوفها جدا .. هو انتم فعلا ياصلاح بتركبوا الجمال فى الشارع .
- أه طبعا .. وبنركب حصنة وحمير كمان .. دا أنا حتى جايب الجمل بتاعى من مصر وركنته عند البيت 
ضحكتت مارلا وفهمت أننى أسخر وأداعبها بهذا الهزار .. فسألتنى :
- انت قاعد فين ؟ وبتعمل ايه هنا ؟ وهتعمل ايه دلوقت ؟
- أنا وصلت امبارح بلليل .. وقاعد هنا شهر أو شهرين أو تلاتة .. على حسب الظروف ولما أزهق ارجع فورا على مصر .
رنين ضحكاتها وصل الى نيويورك .. قالت بدهشة :
- تزهق ؟ انت النهاردة تخرج معايا وأنا أفسحك .. بس على شرط لما أجى مصر انت تفسحنى ناك .- دا ايه الصفقات الجامدة دى ؟ اتفقنا 
عشت مع مارلا منذ اليوم التالى لوصولى الى أمريكا .. حدث هذا بين ذهول أصدقائى .. بل كادوا أن يجنوا .. وأخذوا يتسءلون كيف حدث هذا ؟ ومن هذا الذى لم يمض سوى لأربع وعشرين ساعة فى أمريكا واستطاع كسب صداقة فتاة أمريكية ساحرة .. وكما يقول المثل فى بلادنا : الطيور على أشكالها تقع فهى تعيش فى فيلا بها حمام سباحة مع صديقاتها الآربع وكل واحدة منهن تعيش حياتها مستقلة تماما .. لا تتدخل احداهن فى حياة الأخرى وعندما وصلت الى فيلا مارلا فوجئت بصديقة من هؤلاء الأربع  تلف جوينت أو بمعنى أدق تت(مايطلق على سيجارة ماريجوانا صغيرة ملفوفة ) .. أما مفاجأة .. ماهذا الجمال ؟!! وكنت قبل السفر أعددت نفسى وأشتريت قطعة  حشيش محترمة حوالى خمسة قروش وفى ظنى أن هذه الكمية تكفينى لفترة ما الى أن أتبين الموقف داخل هذه المدينة .. ثم أننى مقيم وبصحبة أصدقاء الأسرة وبمعنى لا سبيل للضرب وللمخدرات معهم .. 
وكما نقول لسه بخيرها فمنذ نزولى الى هذا البلد تبعت نظاما جديدا  أترك القطعة كبيرة فى البيت وأخذ قطعة  صغيرة تلف  أربع أو خمس جوينتات وأخفيها فى علبة سجائر
جلست أراقب ليندا صديقة مارلا التى لم تهتم بوجود شخص غريب فى البيت وأشعلت التت فى هدوء فمدت مارلا يدها وأخذته وشربت نفسين وأعادت لها التت مرة أخرى وأنا فى مكانى أراقب كل هذا  وأتقلب على الكرسى .. وأرك .. وفجأة توجهت الى المطبخ وأحضرت طبقا صغيرا  ولم يكن أحد يعنيه أو يهتم بما أفعله .. وأخرجت الحشيش من جيبى  وكثرت أكثر من سيجارة ولفيت الحشيشة مستخدما الفويل من علبة السجائر وعندما أمسكت الولاعة .. انتبه الكل وبدأ التركيز فيما أفعله وسألتنى مارلا :
دخ حشيش ؟! حشيش مصرى ؟!
أجبت بهزة صغيرة من رأسى بمعنى الايجاب .. كأننى قلت لهم انى معى كنز على بابا .. وفورا التفت البنات حولى يشاهدون ما أفعله وكأننى الساحر العجيب .. أشعلت الفويل وطلبت من مارلا أن تشم الدخان المتصاعج من الفويل .. وانقلبت الدنيا رأسا على عقب .. وبدأت ألف ثلاث جوينتات أخرى  وطلبت ن مارلا احضار كوب زجاجى فأسرعت باحضاره وعندما سألت عن قطعة كرتون لآعمل لهم خابور كبير لم تفهم مارلا أو صديقاتها ما السر فى كل هذا الذى أطلبه .. وبقى شئ صغير جدا .. دبوس .. وأحضرت الدبوس من غرفة مارلا وأعددت الكوباية .. والبنات تتأمل الساحر فى ذهول .. والساحر جاء من بلد الفراعنة .. كان مايحدث شيئا مذهلا بالنسبة لهن فعلا .
ولعت الخابور وأخذت نفسا وكتمته طبعا والتانى وكتمته أيضا وأعطيت الكوب لمارلا قائلا لها :
- خدى نفسين واديها اللى جنبك .. وامسكى الكوباية صح علشان الدخان ما يطلعش بره .
وبدأت ألف الجوينتات للمرة الثانية .. والبنات تنظر الى هذا المصرى باعجاب شديد .. كأننى الساحر ديفيد كوبرفيلد .. الحشيش أفقد البنات صوابهن .. جننهم وجندهم لخدمتى وبعد أن شربنا الجوينتات والخابور أسرعنا الى حمام السباحة .. عمنا وضحكنا وشربنا البيرة وعندما سألتنى مارلا :
- معاك حشيش تانى ؟
- طبعا معايا .. فى البيت 
جاءت معى الى البيت وأحضرت الحشيش ورجعنا الى منزل مارلا وقضيت ليلتى معها وعندما استيقظنا حوالى العاشرة صباحا فضلنا ألا نتحرك من السرير وقضينا النهار فى لف السجائر وبدأت أحاور نفسى :
- يانهار أبيض على دا يوم !! من يصدق أننى فى السرير منذ الحادية عشرة صباحا حتى الساعة الخامسة مساء !! يوم صعب فعلا .. كان هذا هو اليوم الثالث لى فى أمريكا ومنذ ذلك اليوم أصبحت صديقات مارلا شلتى وهى شخصيا كانت تقضى ليلة فى بيتى  والليلة التالية أقضيها فى بيتها  مغ صديقاتها وأصدق وصف لها : صاروخ وضريبة نمرة واحد .. وذات ليلة أخذتنى عند أصدقاء لها وكانت أول مرة فى حياتى أرى فيها الكوكايين .. تلج أبيض .. وأول مرة أيضا  أشم هذا الكيف وسألتنى مارلا :
- شديت قبل كده ؟
- كوك ؟! لأ ..أول مرة أشوفه 
- تشد خطين .. هيعجبك جدا .. احنا بنشد مرتين .. تلاتة فى الشهر علشان كانتعودش عليه 
رنت الجملة فى دماغى ولست أدرى لذلك سببا وقال لى احساسى ان وراءها شيئا ما مهما .. لكن ما هذا الشئ ؟! لست أدرى .. وخلال أيام قليلة لها :
- عندى لك مفاجأة .. بصى .. نص قرش 
فى تلك اللحظة تذكرت تلاميذ فصل ثالثة ثانوى علمى وواقعة الأستاذ عطية وعندما سألنى عن سبب وجودى فوق سطح المدرسة ومع من ولم أصرح بأسماء اصدقائى .. يومها سمعت صيحة بعضهم التى تدوى فى أذنى للآن رجولة يا ملك النص لقد اشتهرت باسم صاصو ملك النص فقد كنت دائما أخفى نص قرش وأخرجه الأصدقاء فى اللحظة المناسبة .. لحظة يعتقد فيها الجميع أننا لا نملك المزيد من الحشيش وفجأة أظهر ماعندى فيصبح أجمل مفاجأة .. المفاجأة كانت قوية هللن مارلا من الفرحة وصاحت :
- يا ابن الأبالسة .- دى أخر حته معايا .. أنا كنت شايلها عشانك وعاملةها لك مفاجأة  وحسيت ان ده وقتها 
فورا .. انقلب الموقف لصالح النص قرش حشيش وكل أصحابها نسيوا الكوكاين واهتموا جدا بوجود الحشيش
أبهرتهم فكرة انى مصرى .. شكلى مقبول .. مظهرى أنيق ,, اتحدث لغتهم بطلاقة .. دمى خفيف .. ومعى فلوس كثيرة .. والمهم ضريب مخدرات نمرة واحد ومعى شئ نادر معى حشيش من مصر .. وهناك فى أمريكا لم يكن الحشيش متوافرا وغالى الثمن جدا .. بالتالى اقتحمت واندمجت مع شلة الأصدقاء المريكية الجديدة وأصبح صاصو المصرى أشهر من نار على علم وقضينا معا أحلى السهرات وأجمل الحفلات .وفى تلك الأيام تحدد موعد زيارة والدى لمكت استشارى هندى فى نيويورك .. وهنا خطرت لى فكرة خطيرة ومرعبة ولم أتردد فى تنفيذها وكلمت ريكو فى التليفون 
- ياريكو انت وحشتنى أوى وكان نفسى تكون معايا فى الفيلم اللى أنا فيه .. أنا مبسوط لأوى وصاحبت واحدة أمريكية .. بنت العم سام شخصيا والضرب ايه .. مبرح .. وجربت الكوكايين كمان .. بس ما فهمتوش متهيألى هيطلع حلو لو ركزت معاه شوية .. لما أرجع ها احكى لك كل حاجة 

- انت راجع امتى ؟
-والله يا رامى مش عارف .. أنا هنا مبسوط ومش عايز ارجع أنا رحت حفلة لايف دايرستريتس ومفيش واحد فى الكونسرت مابيضربش يامعلم ..
الجوينتات رايحة جاية .. تصور مرة وصلت ان معايا جوينت فى ايدى اليمين وتت فى الشمال وواحدة واقفة جانبى بتمسى على جوينت تالت الخير كتير يامعلم .. وبعدين خلى بالك .. الماريجوانا مرعبة بنت (........) بتلوح ياريكو .. مش بتسطل 
- جوينتات .. تتات ماريجوانا كوكايين دايرستريتس ايه ده كله ياصاصو .. دا ناس عايشة !- بأقول لك ايه ياريكو .. انت جدع وصاحبى .. وكريم جدا وأقدر أعتمد عليك .. عايز ايه ربنا يستر ؟
أبويا جاى أمريكا بعد أسبوع .. وأنا عايز حشيش - ازاى يا ابنى ؟ أنت مجنون !! 
- ركز معايا يا ريكو 
- طيب قول 
- تنزل تشترى حتة محترمة .. يعنى وقية ثلا 
- وقية ؟!!
- واللا أقول لك ياريكو  .. خليها فرشة ( قطعة حشيش ضخمة )
- ولو أبوك اتمسك ؟! 
- اسمع لغاية الأخر 
- حاضر.. قول
- تروح كوم السمن عند حجاج .. هو مرة فرجنى فرشة ملفوفة بشاش أبيض .. 
تشتريها منه زى ما هى .. وادفع له أى حاجة وقل له صلاح مسافر ولما يرجع هيجى يحاسبك .. حجاج جدع وبيحبنى وانا متأكد انه هيديها لك .. ما كنش حاسبه .. اتفقنا يا ريكو ؟!
- ماشى .. أول مشكلة اتحلت .. المهم باباك 
- هتكلمه وتسأله حضرتك مسافر امتى وتعرف منه الميعاد باظبط وتروح له وهو نازل على المطار .. لأ .. أقول لك عندى فكرة أحسن .. قل له أنا جاى أدى لك حاجات صلاح طلبها منى وأوصل حضرتك المطار .. أصل أنا عايز أخد رأى حضرتك فى موضوع مهم .أبويا كده اتثبت واخويا خلع من التوصيلة خطة بنت (.......) انجز ياريكو 
- ماشى .. مع انه مشوار رخم بس هديله الحشيشة ازاى ؟ انت ياصاصو باين عليك اتجننت خلاص .. انت قلت لى ضربت كوكايين ؟!  عليه العوض ومنه العوض 
- اسمعنى يارامى .. الخطة ماشية زى الفل .. أنت تروح خان الخليلى عند مهاب بوبو فى المحل وهات من عنده شوية حاجات فرعونى مثلا ورق بردى على كام بوستر  للهرم وعلبة فرعونية كبيرة تحط فيها الفرشة  وكل ده فى كيس بلاستك تقفله كويس واطمئن بابا معودنا محدش يفتح حاجة مش بتاعته وعمره ماهيفتح الشنطة دى 
- وبعدن ؟
- تقول لبابا ان دى هدايا تذكارية فرعونية طلبها صلاح لأصحابه فى أمريكا .. وصفر الحكم 
- ياابنى لو اتمسك ؟!!
- يتمسك ايه يا أهبل ؟! أبويا فى رحلة عمل مهمة  وبعدين معقول يفتشوا راجل محترم معاه هدايا فرعونية ورسوم هندسية .. لعلمك شنطة أبويا كلها دراسات أوراق ورسومات وخطط .. ما انت عارف .
- ياصلاح .. اللى انت بتقوله ده خطر جدا ومش هزار !!
- ريكو .. امل اللى قلت لك عليه ومالكش دعوة .
وقد كان نفذ رامى التعيمات بالحرف الواحد .. وشعرت بالمصيبة الكبرى لما رامى كلمنى وحكى لى أن بابا فكر يمسك الشنطة البلاستك فى ايده انما من حسن الحظ وجدها ثقيلة فقرر وضعها فى شنطة الملابس .. وسيطرت على كل الأفكار السوداء وأدركت حجم المصيبة الكبرى بعد أن عرفت أن الوالد سافر وهو الأن فى الطائرة فوق السحاب .
لم تكن المشكلة عند خروجه من مصر لأن الحقايب لا تفتح فى مصر عند السفر ولكنها تفتح ويتم تفتيشها ومعرفة مافيها  عند دخوله البلد الذى سافر اليه 
قضيت ساعات طويلة فى حالة ندم وخوف .. بل رعب .. ماذا فعلت ؟ 
كيف أقدمت على هذا التصرف البشع ؟ ولم أنم .. وكيف أنام ؟ وكنت على ىشك البكاء .. وتمنيت أبكى .. زأبكى وقضيت الليل بطوله أشرب مخدرات .. لكن دون سطل .. مأساة بما تحمله الكلمة من معان .وأخيرا و الحمد لله وصل الوالد نيويورك وكلمنى :
- ألو .. ازيك ياصلاح ؟
- بابا .. أيوة يابابا حمد لله على السلامة 
- مال صوتك ياصلاح ؟! فيه حاجة ؟!
- لأ .. لأ خالص أصلى لسه صاحى من النوم .. انت فين يابابا ؟
- أنا فى الأوتيل
- ياسلام .. نورت أمريكا كلها يابابا 
- أخبارك ايه ؟ مبسوط ؟ عجبتك أمريكا ؟
- عجبتنى يا بابا .. المهم قل لى أشوفك امتى ؟ واحشنى جدا .
- واحشك برضه .. واللا فلوسك خلصت ؟
- واحشنى طبعا .. انما ماينفعش أن فلوسى خلصت .. أنت عارف يا بابا أمريكا والفسح والكونسرتس واللبس وبعدين أمريكا غالية 
- أنا حأقضى أسبوع فى نيويورك وبعدين أروح واشنطن لمدة أسبوع أو أكثر شوية .. تعالى لى نيويورك أو تعالى لى واشنطن .
- بأقول لك ايه يا بابا .. أنت اللى لازم تيجى لى هنا علشان أفرجك على البلد دى .. حتعجبك جدا .. المسافة بسيطة تلات ساعات بالأتوبيس .. تقضى معايا اليوم وترجع أخر الليل 
- طيب أشوف .. احتمال أجى مع مازن ابن خالتك .. هو كمان نفسه يشوفك 
وفورا .. كلمت رامى ليطمئن قلبه .. وبفرحة قلت له :
- ياريكو الشيكولاته وصلت نيويورك .. بس لعلمك أنا أعصابى باظت عشت أصعب 12 ساعة فى حياتى 
- أنا عمرى ماهعمل كده تانى .. دا أنا سبت أبوك من هنا وجالى دور اسهال غريب ..
الحمد لله ربنا ستر .
- صحيح ياريكو هو ايه الموضوع المهم اللى أ،ت كنت عايز تكلم أبويا فيه ؟
- قلت له يشغلنى فى مشروع من مشاريعه الهندسية .. ويارتنى ما قلت له لأنه حطنى فى دماغه ووعدنى يفكر جديا فى الموضوع .. المهم انت معاك فرشة حشيش مش أى كلام  .. دا أنت ممكن تخربها يامعلم .. وعلى فكرة حجاج مرضاش ياخد ولا مليم وقال لى لما ترجع بالسلامة تحاسبه 
- رجوله يا حجاج 
بعد يومين وصل بابا ومعه مازن وانتظرته على المحطة بعربية مارلا .. ومنذ اللحظة الأولى لهذا اللقاء الفريد  ظلت عيناى معلقتين على الكيس البلاستيك وفتحت للوالد ذراعى واستقبلته بترحاب كبير قائلا :
- حمد لله على السلامة .. وبعد بوستين .. هات الشنطة يا بابا تعبتك معايا .. ازيك يا مازن ؟ عامل ايه يا صاحبى ؟
- تمام انت أخبارك ايه هنا فى أتلانتك ؟ بصحيح  عرفت تختار 
وتساءل الوالد :
 - ايه كل الهدايا دى ؟ هو انت لحقت نعمل أصحاب كتير كده ؟ 
- يا بابا البلد دى  صغيرة ولعلمك نصها دلوقت أصحابى 
- انت قاعد فين وبتعمل ايه ؟ وعربية مين دى ؟
أنا أخذت شقة حالا أفرجك عليها  وباشتغل فى جراج متخصص فى تركيب اكسسوارات الغربيات أروح براحتى وأمشى براحتى  والحساب بالساعة بيدفعولى خمسة دولار فى الساعة 
- لأ .. لأ .. أنا مش عاوزك تشتغل .. أنا عاوزك تتفسح وتلف وتتفرج وتتعلم وتشوف الناس دى عايشة ازاى وبالنسبة للفلوس أنا أدى لك اللى بتاخده فى الشغل وزيادة .. ودى عربية مين ؟
- عربية واحدة صاحبتى اسمها مارلا سألنى مازن مندهشا :
- عرفتها امتى دى ياصلاح  علشان تديك عربيتها ؟ دا انت من أسبوعين تلاتة بس !!
- انت عارف يا مازن .. أنا باخد على الناس بسرعة .
وصلنا الى البيت وشقتى فى الدور الأول ..
- هى صحيح شقة صغيرة انما دمها خفيف .. اتفضلوا .
فتحت التليفزيون  وأسرعت الى غرفتى حاملا الكيس البلاستك لأرى الفرشة .. حقا انها فرشة محترمة ..
يا جمالك يا بابا .. ورجعت له وغطيته بالقبلات وسألته :
- تشربوا ايه ؟
رد الوالد :
- ولا أى حاجة خالص .. تعالى ننزل علشان أشوف البلد دى فيها ايه 
- وانت يا مازن ؟- خلينا نشرب فى الكازينو 
- ياللا بينا .. البلد دى يامازن فيها بحر وقمار وبنات صواريخ أرض جو .. تعالو بينا على الكازينو نتفرج ونلعب شوية .
اخذت بابا ومازن ونزلنا الكازينو .. طبعا الكازينو بالنسبة لهما شئ جديد ومرعب  .. أدوار عريضة موائد قمار وأنوار قوية وأخرى  خافتة وبنات وشرب .. ولما دخلنا الكازينو  
ارتسم الذهول على وجهيهما  فبادرتهما قائلا :
- دا كازينو كبير بس فيه أكبر منه .. فى أتلانتيك سيتى حوالى عشرة غيره .. كل كازينو يملك الأ,تيل الخاص به يعنى فندق فى كازينو وفى كل واحد  تلات أو أربع أدوار قمار وشغال أربع وعشرين ساعة متقسمة بين المكن والروليت والكوتشينة وكل حاجة .. تحبوا تلعبوا بلاك جاك ؟
قال بابا بحدة :
- نلعب ؟! عيب ياصلاح ؟!- ليه لأ .. نجرب يا أنكل .
- يعنى هزار كدا يا بابا .. ياسيدى جرب .. ماينفعش تيجى أتلانتيك ستى وماتلعبش .. تبقى غلطان .
- طيب كل واحد يلعب بعشرين دولار ولو خسرها ما يلعبش مرة تانية 
- خليها مائة دولار يا أنكل .. عشرين دولار ما يعملوش حاجة 
.
- خد أربعين دولار يا مازن .. وانت يا صلاح أربعين دولار .. كفاية .
- طيب أستأذن ربع ساعة أحب ألف أتفرج على اللعب قبل ما ألعب .
فى تلك الفترة كنت فى التاسعة عشرة من عمرى ولكننى عملت بطاقة هوية مؤقتة ومزيفة فى سن الحادية والعشرين حتى أتمكن من اللعب فى الكازينو .
وضعت الأربعين دولار فى المحفظة ونوجهت الى الكاشير وأعطيته مائتى دولالار وأخذت الفيشات لألعب  بلاك جاك .. لعبة كنت أحبها وألعبها بمهارة وفى هذا اليوم كان حظى  فى اللعبة عاليا جدا .
وجدت سيدة عمرها من حوالى ثلاثين سنة ومعها رجلان أحدهما فى حوالى الخمسين والثانى أصغر منه بعشر سنوات تقريبا والثلاثة يجلسون حول  المائدة  وأستأذنت أن أدخل و ألعب .. وبدأنا اللعب وكان حظى مدهشا .. فى أول دورين كسبت وأصبح معى 350 دولار .. أنا كسبت وهم خسروا .. وانسحب الرجل الذى فى الأربعين .. ثم انسحبت السيدة وراءه .. وكلما يأتى أحد الأشخاص يطلب اللعب أرفض .. وظللت ألعب مع الرجل الكبير لمدة ربع ساعة  وانسحب هو الأخر وظلت وحدى ووصلت الى مكسب 700 دولار جاء أكثر من شخص وطلب اللعب على الطاولة نفسها فأعتذر فوقفوا حولى للمشاهدة وتجمع أكثر من عشرة أشخاص خلال نصف ساعة وصل مكسبى الى 1100 دولار حتى جاء المشرف وغير الديلر ( الذى يلعب به امام العملاء ) وأحضر أخر بدلا منه 
من بعيد لمحت بابا وبجانبه مازن فناديت جرسونة ودفعت لها ثمن كأسين  (ويسكى كولا ) .. وبعد لحظة وجدتهما يقفان خلفى  وهما فى حالة ذهول ولا أحد منهما يفهم أى شئ فى أى شئ .. طبعا الوالد رفض اللعب نهائيا وخسر مازن بعد نصف ساعة الأربعين دولار .. وبدأ البحث عنى  واكتشفا مكانى عندما ذهبت اليهما الجرسونة  وقدمت لهما الككأسين وأشارت الى .. ولم أترك مقعدى .. رفعت يدى لهما بالتحية فأسرعا بالوصول وسألنى الوالد :
- انت بتعمل ايه ؟
- بألعب بلاك جاك وكسبان أكثر من ألف دولار .
فتساءل مازن مندهشا :
- هى الناس واقفة كده ليه يا صلاح ؟- أصل أنا مش راضى حد يلعب على التربيزة معايا .. فوقفوا يتفرجوا .فقال بابا أمرا :
- يا للا بينا يا صلاح .. كفاية كده .
- باقول لك ايه يا بابا .. أنا حظى ماشى جدا النهارده ومش ممكن أقوم .. من فضلك سيبنى أركز الدور ده .
تركت الكازينو ومعى 1400 دولار والذهول يرسم علاماته على وجهى بابا ومازن  .. وبغضب قال والدى :
- انت لازم تمشى من البلد دى فورا .. ايه الصياعة والضياع ده ؟!!
- سيبك انت .. شفت البنات يا مازن .. كل واحدة أحلى من التانية وتقريبا من غير هدوم  .. والكل مبتسم وسعيد .. يعنى مفيش أحلى من كده .
قضى بابا ومازن اليوم معى .. أخذتهما الى البحر مشينا واستمتعنا بالجولة  وحاولت دعوتهما الى تناول وجبة الغداء فى أمل مكان .. عندى وفرة فى المال فق كسبت مبلغا محترما ولكن الوالد رفض باصرار قائلا :
_ دى فلوس حرام .
- ماتفتكرش يا بابا انى بلعب كتير دى أول مرة ألعب وأكسب فلوس كتيرة كده وشك حلو .. ولعلمك أنا مش ها ألعب تانى لأنى لو لعبت هاخسر كل اللى كسبته .
فسألنى والدى :
- انت هترجع مصر امتى ؟ لازم ترجع قبل بداية العام الدراسى .. سامع واللا لآ ؟! ما تعملش زى رحلة ألمانيا .
- طبعا يا بابا ها أرجع قبل ما الجامعة تبدأ  .. ايدك على ألف دولار علشان فلوسى  قربت تخلص .. ال 1400 دولار دول مال حرام وده ما بيدومش .. لكن الألف دولار بتاعتك مال حلال الدولار .. دولار .
بعد سفر بابا ومازن رجعت الى البيت وفتحت فرشة الحشيش التى وصلتنى مع الوالد منذ ساعات وبدأت أفكر :
- يا سلام على الجمال .. دى كبيرة أوى ... أعمل بيها ايه ؟ .. لا ..لا .. أحسن حل أقطعها وأ[يعها ربع ربع .. فعلا حل ممتاز يعمل لى مبلغا محترما قأعرف أدفع الايجار بسهولة وأعيش واتبسط وأحشش زى ما نا عايز وأروح الكونسرتس .. هو ده الكلام

اذا بلا تردد أكلم مارلا وأطلب منها سرعة الحضور فالموضوع مهم جدا وكلمتها :
 - يامارلا انا وصلتى حشيش من مصر .وعندما عرفت مارلا بقصة وصول الحشيش مع الوالد أصابها الذهول .. لا تعرف كيف جرأءت على هذا العمل
 وحقيقة أنا شخصيا لما أكن أصدق اننى قمت بذلك العمل الشنيع منتهى التجارة والتبجح حاولت أن انسى او أتناسى ما حدث وطبعا مارلا كانت أسعد واحدة فى الدنيا وداعا للعمل والكفاح وحفلات كل يومين او تلاتة وحشيش كما يحلو لنا وكنا نبيع لأصحابها الربع بعشرين دولار .. طبعا انه حشيش من مصر .. يساوى ما نطلبه وأكثر
 .. حققنا مبلغا كبيرا من هذه لفرشة وتبخر .. وأنفقناه على الأكل وشرب البيرة والويسكى والبيرة والحفلات ومن حين الى أخر كنا نشترى كوكايين ونشد خطين وبدأت احبه وافهمه .. والخاطر الذى سيطر على كا أفكارى ألا أعود الى مصر واتصلت بأهلى فى شهر أكتوبر وقلت لبابا و ماما اننى قررت الحياة فى أمريكا وأن أكمل تعليمى فى احدى الجامعات ..ولم يحدث .. ولم أقدم لجامعة من الجامعات ولم أعد لبلادى .
 وجاء شهر مارس وتلقيت رسالة من أمى وعرفت انها ستجرى عملية خطيرة فى لندن وطلبت منى سرعة العودة لترانى قبل سفرها واتصلت بها فورا وشعرت بقلقها الكبير .. كانت تخشى ان تودع الحياة قبل أن ترانى .. بمجرد ان وضعت سماعة التليفون أخذت قرار العودة الى وطنى فورا و ... وقد كان عدت بعد أسبوع من تلك المحادثة التليفونية .
                                  الغرزة 
 عدت ومعى هدايا لكل أصحابى .. وشنطة كاملة بها ملابس أنيقة جدا لصديقتى راندا .. كل ماتتمناه فتاة جميلة فى سنها .. بنطلونات أحذية ( بوتس ) .. كل شئ أخر صيحة ..وغاية فى الأناقة .. وبسرعة مذهلة تطورت علاقتى مع راندا حقا أحببتها وهى ايضا احبتنى وقد استطاعت الالتحاق بكلية من كليات القمة ولم أكن سعيدا بهذا نهائيا فقد كان زملائها الطلبة فى نظرى عيال خنافس يملؤهم الغرور وكنت أخشى أن يدير أحد منهم رأسها فكان من المهم أن أحتويها تماما أما مريم فما زالت صغيرة وأصبحت فى سنة تانية ثانوى .
 أول ماشغلنى هو الاطمئنان على أصحابى .. وكان أ,ل خبر أزعجنى كثيرا ان بونو بدأ يأخذ البودرة بانتظام وبكثرة .. ولم يكن هذا الحال يعجب ميدو وزونى ايضا خاصة عندما يختفى وقد أطلقنا عليه بونو الطائر نسبة الى مسلسل أحلام الفتى الطائر للفنان عادل امام .
 رامى لم يتغير .. يقضى يومه فى النادى حاملا جيتاره .. واحيانا فى الجيم ويوما فى الغرزة ويوم مع ميدو ..بالنسبة لى شخصيا حصل خلخلة فى دماغى بسبب رحلة أمريكا .. مخدرات جديدة مارلا وحفلات الروك .. أصبت بحالة عدم توازن فترة ولم أكن أسطيع التركيز فى المذاكرة ولم أحضر محاضرة واحدة والنتيجة الطبيعة لهذا كله سقوط مدو فى ثمانى مواد من عشرة ونجحت فى مادتين بالصدفة البحتة فقد كنت أملك الفرصة للغش ومع هذا لم استطع ليس فقط لاننى لم أذاكر بل لآننى لم أفتح كتاب ولم أكن أعرف المنهج .
 وظهرت النتائج للكل :
 - ريكو سقط وفصل من الكلية 
 - ميدو سقط وزوى نجح .. وكأن ميدو سقط حتى يصبح فى الصف نفسه مع زونى 
 - بونو نجح بمعجزة ولكن بمادتين 
 واستمرت الحياة بالآسلوب نفسه .. لم نذهب للجامعة وقضينا أوقاتنا مابين الشرب ( الغرز ) والسهر .. بالاضافة الى اهتمامى الخاص بصديقتى راندا .
 فى تلك الأيام كانت الغرزة موضة وكنا نفضل الانتقال من غرزة الى أخرى وكنا نحب تجربة أى غرزة جديدة .. وكان من بين أصدقائى جار أحبه اسمه :شريف وهو من عائلة كريمة والده رجل أعمال مشهور والدته سيدة فاضلة وكان معروفا عن شريف حبه وغرامه للمخدرات بكل أنواعها مظهره خادع فهو وسيم وأنيق ولا يخطر فى بال أحد انه من الكوارث المتحركة .. شريف قاموس معلومات وصاحب خبرة عالية فى عالم المخدرات والغرز وكان صديق جميع الشباب والعجب العجاب أنه كان يعشق غرزة فى القناطر فكان دائما يصطحبنى الى هناك .
 فى غرزة القناطر معظم الذين يقومون بتغير الحجارة ووضع الفحك قرود مدربة على ذلك وكل مايحدث فى ذلك المكان شئ مبهر بالنسبة لى .. ولاحظت كم البشر الذى يذهب الى هناك غير طبيعى يذهبون للفرجة والشرب وعمل دماغ وهم يشاهدون القرود وهى تتحرك أمام المساطيل وتقوم بخدمتهم.. انها تجربة دون أدنى شك فريدة من نوعها .. وكانت المشكلة صعوبة التفاهم مع القرود بمعنى لو الحجر به خطأ ما أو الجوزة ليست كما يجب .. فلن أجد سبيلا للتفاهم معهم .. وعندما يبدأ السطل يتملكنى الخوف فشكل القرد غير مريح وتصرفاتهم بالطبع غير عادية فأقرر أن أمشى وأبحث عن غرزة أخرى .. وأقول له :
 - يلا ياعم شريف .. شوف لنا غرزة تانية .
 وكان شريف يعرف غفير أحدى مقابر الأجانب .. وبعد دفع المعلوم يسمح لنا بالدخول الى الغرزة داخل المقابر ولم تكن هناك كراسى تكفى العدد كله ففى بعض الأوقات كنا نضطر الجلوس على المقبرة نفسها .. الأشجار كانت كثيفة فى هذا المكان وكان السبب فى هذا الظلام الدامس الذى يكسره لمبة الجاز وعواميد الانارة التى فى الشارع .. من هنا كنا نرى بصعوبة ما يحدث حولنا .
 فى بداية الأمر لا أشعر بالخوف ولكن بمجرد ان أشرب كام حجر يبدأ تئثير السطل والحشيش ويتملكنى الشعور بالخوف فالحشيش مخدر جبان ويسيطر الرعب على كل خلية فى جسمى وأجلس فى حالة ذعر من العفاريت وايضا يتملكنى احساس طاغ بأن هناك من يتحرك من حولى ويخطط لزيارة مفاجأة لاحدة المقابر وبالاخص المقبرة التى اجلس فوقها .. وبعد ان ذهبت مرتين قررت عدم الهاب الى هذا المكان ولكن هذا لا يمنع من أن أذهب الى غرز أخرى .. وهكذا تعلمت الغرز من خلال شريف وأصبحت أتردد عليها بصفة مستمرة .
 مرت الأيام ومن جديد ظهر صديقى عاطف .. فقد ظهر مرة أخرى بعد كبسة الوالد والوالدة .. حقيقة هو انسان لطيف مؤدب ومحترم وتشعر أنه دخل فى عملية الضرب صدفة أو خطأ .. المهم

كنت أخرج كثيرا مع عاطف صاحب الملامح الأجنبية وجواز السفر الأجنبى ..  وفى ذات يوم قررنا نحشش فى غرزة فى مصر القديمة وبدقة أكثر فى مدافن مصر القديمة .. المكان عبارة عن حوش واسع به أكثر من عشرين شخصا والغريب أنه رغم أن المكان موحش جدا الا أنه ملئ بالناس والزحام غير معقول  .. وكل ثلاثة شباب يهتم بخدمتهم فتى معه جوزة و ولعة  ودرج ملئ بالحجر  هؤلاء الفتيان غاية فى المهارة والسرعة يعنى الحجر والذى يليه  وكل شئ يتم  فى سرعة واتقان المحترف حتى لا يشعر الذبون بالملل .. وطوال الجلسة لا نتوقف عن الضحك والسخرية  من كل شئ وعند دخولنا المكان نتلقى التحية من الموجودين بين نداءات مختلفة :
 - حجرين هنا من المعلم فتوح .
 - حجرين هنا للبهوات من الأسطى غريب .
 - والمعلم حبيش بيمسى على الشباب بدرج ( صندوق وبه 12 حجرا فى المتوسط )
 - خف ايدك ياله وغير الميه وظبط نفسك دا البهوات غالين علينا .
 كنا صغار السن فى العشرين من عمرنا .. مظهرنا وشكلنا يؤكد أننا أولاد ناس طيبين طبعا .. شباب زى الفل وفى عمر الورود ومعهم سيارتهم والبيرة فى ايديهم  ويشوفوا أى غرزة .. فكانت الناس تحب تسلم وتمسى لينا وفجأة تذكرت موعدى مع راندا  قفزت من مكانى قائلا :
 - ضرورى أقابل راندا .. ربع ساعة رايح وربع راجع وأقعد معاها نص ساعة وأرجع لك على طول  يعنى ساعة بالكتير ..واطمن ها اوص عليك المعلم .- يا معلم حبيش خلى بالك من عاطف وعايز لما أرجع ألاقيه مخاصم نفسه 
 - درج لعاطف بيه  بسرعة يا وله .
 - ايه ده يا معلم ؟! عاطف كده هيخاصم الدنيا !
 - ياصلاح بيه اطمن .. عاطف بيه فى عنينا .. سنة أفيون ويبقى فى الجون .
 - ماشى يا معلم .. ساعة وارجع لكم .
 - بسرعة هات حجر لصلاح بي علشان الطريق .. مد رجلك شوية .
 احساسنا بالأبهة وكلمة البهوية كان بيبهجنا ويجعلنا نححب جدا الجلوس فى تلك الأماكن الغريبة .. أخذت الحجر وطرت لمقابلة راندا  وكما وعدت ربع ساعة فى الطريق  ونصف ساعة معها وربع ساعة فى رحلة العودة  أخرجت علبة السجائر و أخذت  منها سيجارة ملفوفة  وقررت أشربها  بعد ان قضيت نصف ساعة مع راندا  ظلت خلالها تحدثنى عن مشاريع  الزواج والمستقبل وجبنا وظت أن أتاماها وتمنيت أن اقول لها بس كفاية يا راندا .. ولم أقولها  وا
وظللت أنا أتأملها  وتمنيت أن أقول لها : بس .. كفاية ياراندا . ولم أقلها وأفلت منها بحجة الذهاب للمطار لاستقبال امى و رولا .. وكل ما أذكره أننى أفقت تماما بسبب حديثها حول مشاريع الحياة .
 أشعلت السيجارة  وقبل أن تمر خمس  دقائق عدت الى السطل الذى كنت عليه  منذ ساعة زمن .. وصلت مصر القديمة .. دخلت المنطقة ظلام مرعب ولم أجد  الغرزة فقلت محدثا نفسى :
 - هو أنا تهت واللا ايه ؟ باين على اتسطلت !!! لأ .. هو المكان .. هو .. والكتب الخشب موجود وكمان الحجر على الأرض وادى جوزتين .. بس الناس راحت فين ؟
 وفجأة ظهر رجل .. أرعبنى لأن المكان مظلم ومفيش فيه صريخ ابن يومين وقال لى :
 - انت بتدور على ايه . ما الحكومة  جت هنا وخدتهم كلهم .. اللى جرى .. جرى واللى اتمسك اتمسك .
 - يادى المصيبة السودا .. وعاطق ؟
 - عاطف مين ؟
 - عاطف صاحبى !! ده كارثة لو كانوا مسكوه .. طيب هم خدوهم  على فين ؟
 - أكيد على القسم .
 - وفين القسم ده ؟
 - فى اخر الشارع .. بعد الميدان .. جوه شوية .. عرفته ؟!
 - أه .. عرفته .
 طار صوابى .. ماذا أفعل ؟ ماذا أفعل ؟ قررت التوجه الى القسم  .. ولم أتردد وهناك سألت أحد أمناء الشرطة :
 - هو حصل كبسة على غرزة المعلم حبيش ؟
 - انت مين ؟وعايز ايه ؟
 - أصل فى واحد صاحبى كان هناك والظاهر انه اتمسك .
 - هو صاحبك الواد الخنفس الأبيضانى أبو شعر أصفر ؟
 - أيوة .. و .. اسمه عاطق .
 - عاطف بيه ده مشرفنا فى الحجز وبكره هيتعرض على النيابة .
 - يادى المصيبة السودا .. طيب يا باشا قل أعمل ايه ؟
 - شوف حد يكلم رئيس المباحث احتمال يرضى يسيبه .
  وكانت الساعة الثانية عشرة .. فكرة سطل .. فكرت أدخل أنا شخصيا لرئيس المباحث وأكلمه فى الموضوع .. وفورا نفذت الفكرة .. وتوجهت الى مكتب رئيس المباحث وسألت العسكرى الذى يقف أمام مكتبه :
 - رئيس المباحث موجود ؟!
 - نقوله مين ؟
 - قل له صلاح .. قريب عاطف اللى فى الحجز .
 دخل العسكرى ورجع بعد ثوانى وقال لى :
 - اتفضل .. أدخل .
 دخلت .. وقلت :
 - مساء الخير يا افندم .. أنا عرفت ان عاطف قريبى هنا فى القسم .. فحبيت أشوف فيه ايه .
 - عاطف .. اللى شعره أصفر ؟
 - ايوة يا افندم .
 وسكت الضابض عن الكلام لمدة عشرين ثانية وفجأة سألنى :
 - انت كنت معاه هناك وهربت واللا ايه ؟
 - لأ يا افندم .. ماهربتش ولا حاجة .
 شكت الضابط مرة ثانية .. ثم قال :
 - اسمع لما أقول لك .. أنا ها اسيبك خمس دقائق واقف كده تفكر فيها وتقول الحقيقة واللا  أنزلك الحجز تحت معاه  .. لو قلت الحقيقة وصدقتك احتمال اسيبكم تروحوا انتم الاتنين .. انت فى كلية  ايه ؟
 - تجارة خارجية يا افندم .
 - فين بطاقتك ؟!
 - مش معايا .
 - وكمان مش معاك بطاقة .. دا انت فلة .. خمس دقائق ونشوف حكايتك ايه .
 ومرت الدقائق ببطء رهيب .. كأنها خمس سنوات  اننى فى موقف بائس  .. لماذا جئت هنا ؟ وفى تلك الدقلئق الرهيبة دخل عسكرى ومعه حرامى .. وفى ثوان معدودة ضربه الضابض قلمين وأصدر تعليماته قائلا :
 - ارموه فى لحجز .
 ثم تلقى محادثة تليفونية أنهاها  بسرعة خاطفة وسألنى :
 - انت قلت لى اسمك ايه ؟
 - اسمى صلاح  يا افندم .
 - الثلاثى يا حبيبى !!
 - صلاح (.........) .
 - ساكن فين ياصلاح ؟
 - الزمالك يا افندم .
 - يلا .. سمعنى حكايتك .
 - والله يا افندم أنا كنت مع عاطف .
 - فين ؟! خلصنى !! 
 - فى الغرزة .. وبعدين كان عندى ميعاد .. رحته ولقلت لعاطف ساعة و ارجع لك .. رجعت .. ومالقيتوش .. راجل هناك قال لى ان الحكومة جت وأخدتهم على القسم فحبيت أسأل وأفهم ايه اللى حصل .
 - يقربلك ايه عاطف ؟
 - صاحبى يا افندم .
 - ما أنت فى الأول قلت قريبى .
 - هو حضرتك زى قريبى .
 وتلقى محادثة تليفونية وضحك طويلا مع صديقة ثم بدأ محادثة ثانية سريعة  ثم ضغط على الجرس .. ودار فى خاطرى بسرعة أنه سيأمر العسكرى بأن يأخذنى الى الحجز .. ولكنه قال له :
 - هات الواد أبو سعر أصفر من الحجز .
  وتزاحمت الأفكار والخواطر فى رأسى .. فربما يصدق ويفرج عنا فعلا .. وتمر دقائق صعبة و طويلة وأشعر أن قدمى تؤلمنى ولا تقويان على حملى ولا أستطيع أن أتنفس .. وجاء عاطق وعندما رأنى أصابه الذهول وسألنى :
 - انت ايه اللى جابك هنا ؟ 
 فبادره الضابط سائلا :
 - انت تعرفه ؟
 - أيوة يا افندم .. دا صلاح صاحبى .
 - وكان فين صاحبك دا لما أنت اتمسكت ؟
 - ماكنش موجود .
  - يعنى كان فين ؟
 - كان عنده ميعاد وبعد الميعاد كان هيرجع ياخدنى .
 - ماشى أسمعوا انتو الجوز .. أنا المرة دى ها امشيكم بس قسما بالله العظيم لو وقعتم فى ايدى تانى ما هرحمكو .. شكلكوا اولاد ناس ومش وش بهدلة .. بس انتم حرين .. سامعين ولا مساطيل ؟
 أجبنا نحن الاثنان فى صوت واحد :
 - سامعين يا افندم .. أخر مرة .. وعمرك ما هتشوفنا تانى .
 قال الضابط لعاطف وهو يمد يده بجواز  سفره :
 - الباسبور أهه . وانت  ما تمشيش أبدا من غير بطاقة تحطها فى جيبك .
 رددنا بصوت واحد مؤكدين :
 - حاضر يا افندم .. عن اذنك يا افندم .
 خرجنا من مكتب ضابط المباحث ونحن لا نصدق أنفسنا .. وبصوت عال قلت :
 - الحمد لله .. الحمد لله .. الضابط طلع جدع .. راجل بحق وحقيقى .
 - طبعا راجل بس اسكت .. دا أنا اتقلبت فى الحجز  أخدوا كا الفلوس اللى معايا .. أخدوها كلها والسجائر خلصت فى رشة واحدة .. معاك سجاير ؟
 - فى العربية .
 - يا للا بينا .. نغور من هنا .
 ثم قلت لأمين الشرطة :
 - سلام يا باشا .
 و أيقنت أن الصدق منجى فعلا .
 بدأت أتردد كثيرا على كلية راندا حتى لا يلتف حولها العيال هناك وتقع فى شباك أحدهم .. وشلة أصحابها ظراف وهم بشكل عام أولاد ناس بس خنافس ولا مانع عندهم من كأسين وسيجارة ملفوفة ولم يمر وقت طويل
حتى أصبحوا جميعا أصحابى  فقد تزعمت قصة الشرب والمخدرات فى وسط هذه الشلة  وطبعا عن جدارة واستحقاق .
 فى تلك الأيام  غمرت الأسواق كبسولة حمراء اسمها فراولة وعملت تأثير قويا بين شباب البلد .. وكنت أشترى كيس فراولة وأمشى به بين طلبة الجامعة وأقول للشباب :
 - افتح بقك .
 وأرمى بسرعة فراولتين على الماشى .. وكانت تسبب نوعا  من الانتعاش الغريب وتجعل الواحد منا فى حالة فرفشة هادئة لفترة طويلة وكان للشيجارة طعم جميل  والمزاج فى حالة صفاء .. ولا شئ أجمل من هذا الشعور .. وكنت أعتبر الفراولة كأنها تصبيرة على الماشى ومع جونيتين حشيش . كله  معا يعمل دماغ مظبوطة .
  واستمت قصة الحب الجميلة والقوية بينى وبن راندا  وتقاربنا الى حد أنها بدأت تزورنى عند رامى حتى فى عدم وجود والده ووالدته فى البيت .. وكنا نجلس فى احدى الغرف ويجلس ريكو مع نيللى فى غرفة أخرى .. وكانت تزورنى فى البيت سواء أهلى فى المنزل أو خرجوا .. لم تكن هناك مشكلة .. وبدأت تشرب معى .. بصراحة  كان لديها الاستعداد وبعد دخولها الجامعة  اكتشفت أنها تشرب سجاير اذا لا فارق بين سيجارة قاضية وسيجارة ملفوفة  وأول مرة قلت لها :
 - خدى يارندا نفسين . - لأ .. أخاف يا صلاح .
 - ما تخافيش . كأنها سيجارة عادية .
 - طيب نفسين بس .
 وبعد نفسين وثلاثة خلصت المسألة وأصبحت راندا تشاركنى فى كل شئ .. خمور  حشيش علاقة جنسية كله  ما عدا الفراولة وطبعا البودرة التى كنت أضربها مرة كل شهرين أو ثلاثة  صدفة بلا ترتيب سابق .
 وهكذا سيطرت سيطرة كاملة على راندا وأصحابها هم أصحابى وأصبحت مهما جدا بالنسبة لهم جميعا فأنا وحدى أستطيع شراء المطلوب ولف السجائر وكل هذه الفلام .. هؤلاء الأصحاب بصراحة غاية فى الظرف وخفة الدم .. أحبونى وأحببتهم جدا  وفعلا أصبحنا أصدقاء .
 كنت أغطس فترة من الوقت وأختفى عن أصحابى الأعزاء ميدو , بونو , زونى وفجأة أظهر لأطمئن على أحوالهم .. ولكنى كنت  على اتصال شبه يومى  مع رامى .. ربما  هو أحبهم الى قلبى وكنت أعرف أين أجده  فهو دائما فى النادى .. وأخطر شئ تغير بالنسبة لصديق عمرى أنه بدأ يضرب البودرة باستمرار .. لكن الأمور لا زالت تحت السيطرة .. وبالنسبة لأحمد وحسين وعلاء لم يتغير الموقف .. والحشيش مستمر وكذلك البيرة ومن حين الى أخر يحاول بهاء اقناعهم بمشاركته فى ضرب البوردة .. وكان من الواضح أنها لا تشغلهم كثيرا  ولكنها مجرد ترويش كما يقولون .
 فى هذا العام وبالتحديد قبيل الامتحانات بشهرين قررت أن أذاكر بهمة لأنجح .. والحق يقال بذلت جهدا كبيرا .. لكن للأسف رسبت فى أربع مواد على درجة واحدة فى كل مادة .. وبعد الامتحانات قررت السفر مرة أخرى الى أمريكا وقررت ألا أذهب هذه المرة الى أتلانتيك سيتى اذ لم تعد مشاعرى  تجاه مارلا بالقوة نفسها بل شعرت بالملل وأردت التغير فذهبت مباشرة الى واشنطن  ومنها الى ميامى والتى يقال عنها : من لم يذهب الى ميامى فهو فى الواقع لم يذهب الى أمريكا .
 وصلت هناك فى مطلع الصيف  ونزلت ضيفا فى منزل أصحابى فى ميامى .. وهذه الرحلة بالذات لم تكن صاخبة مثل الرحلة الأولى ولكنها هادئة

 او كانت نوعا أخر من الرحلات .. بدأت بجولات  فى مدينة والت ديزنى والبحر والتعرف على البنات وطبعا الكثير من المخدرات  والخمور  ولكن بشكل عام رحلة أحداثها قليلة وخفيفة .
 عدت الى بلادى وكالمعتاد .. احتجت  بعض الوقت لاستعادة التوازن والكيف مع الوضع  .. وبدأت أنواع المخدرات فى ذالك الوقت  تتغير ظهر الماكس وظهر أبو صليبة وانتشر جدا وأصبحت الموضة طحن أبو صليبة  وقرص نوفاسى .. ولم تعجبنى هذه الخلطة التى تحولنى لانسان عنيف  وعصبى ولكنى كنت اتبع الموضة  واضربهم وليغمرنى  أيضا الاحساس بأننى ضارب أى شئ والسلام  ,, والحياة فى تصورى لابد أن يكون بها مخدر ..
 وفى يوم من الأيام ذهبت الى ميدو وحسين ودارت بيننا أحاديث طويلة  عريضة وعندما سألتهم عن بونو فاجأنى حسين بقوله :
 - بونو .. رجليه جت خلاص .
  ولأول مرة  أسمع هذا التعبير وبدأت لاتركيز الشديد فيما يقوله كل من ميدو وحسين . 
 وفى رأى ميدو :
 - البودرة دى ادمان يا صلاح ولأكيد بهاء أدمن .. تصور ده بياخد بودرة كل يوم !!
 فأكمل حسين :
 - وكمان شخصيته اتغيرت .. على طول عاوز فلوس وبدأ يجيب  لنا حاجات  عاوز يبيعها .
  ولم أستطع فهم واستيعاب هذا الكلام .. وذات يوم مررت على ريكو وبمجرد وصولى قال لى :
 - تعال معايا ياصلاح .. علشان نشترى بودرة (الكيت كات) .. بودرة سم .
 خرجت مع رامى  ولم تكن المفاجأ بالنسبة لى هى البودرة وانما كانت السرنجات .. رامى وقف عند الصيدلية  ولم أفهم سر وقوفه  وعاد بع دقيقتين فسألته :
 - انت أشتريت ايه يا رامى !؟ 
 - سوسته .. انسى موضوع الشكمانات ده .
 - سوستة ايه ؟ وشكمانات ايه ؟ 
 - سوسته يعنى سرنجات .. شكمانات يعنى شم .. انسى موضوع الشكمانات ده خالص  .. أصبر يا صلاح لما نروح البيت هتفهم كل حاجة .
 وصلنا الى البت وصلنا غرفته وبدأ رامى يتحرك بسرعة مذهلة .. دخل وخرج من المطبخ أحضر فنجان قهوة وليمونة .. وفتح ورقة البودرة  ووضعها فى الفنجان .. وقف أراقب كل حركة ولم أنطق بكلمة واحدة  .. لكنى فاتح فمى كالعبيط وفى حالة ذهول ,, نفذ صبرى . وسألته :
 - ايه ده يا رامى ؟ لا ياريكو .. حقن لا ..لا..لا .
 - يابنى .. بهاء بقاله سنة بيضرب حقن واحنا منعرفش  وهو اللى ضرب لى أول سرنجة .  انسى .. فيلم تانى خالص .
 - بس أنا يا رامى با خاف من الحقن .
 - متخافش .. ولا هتحس بأى حاجة .. بس أنا مش هديك كتير . 
 - طيب مين هيديك الحقنة ؟!
 - أنا خا أضرب لنفسى .. وبعدين أضربلك على طول .
 - ماشى .
 وضرب رلمى .. وفى تلك اللحظة طلب منى أولع له سيجارة .. ونفذت له طلبه وبعد أن أخرج السرنجه من يده قال :
 - هات لى ايدك .. ماتخافش .. مش بتوجع .. دى شبكة دبووس .
 الحق يقال ان خوفى مما يحدث كان أكبر من أى  وجع أو من أى شكة  دبوس .. وسألنى رامى :
 - هيه .. وجعتك ؟! 
 - لأ .. ماوجعتنيش .
 - شفت دا أنا الدكتور ريكو .
 وبعدها ولع لى سيجارة وبدأ يسألنى باهتمام شديد :
 - هيه .. حاسس بحاجة ؟!
 - لأ .
  وفى خلال ثوانى معدودة  شعرت باحساس غريب وكأن بنى أدم أخر ركبنى .. انتبهت وقلت له :- ايه ده ياريكو ؟! دى اشتغلت ؟!!!
 - أصبر .. هو انت لسه شفت حاجة !!
 ولم نتحرك من البيت وكنا حريقة سجاير قبل أن نطفئ سيجارة نشعل الثانية وبدأ بيننا الحديث عن بهاء .. بدأه رامى قائلا :
 - انت عارف يا صلاح .. أنا زعلان  على مين ؟! 
 - على مين ؟
 - على بهاء .
 - صحيح .. ميدو وزونى حكوا لى شوية حاجات غريبة عنه .
 - الكام شهر اللى فاتوا بهاء اتغير أوى .. خاسس جدا ومبهدل على الأخر  وعربيته كخبطة من كل حتة .
 - ايه ده ؟!!
 - انت عارف انه اقنعهم أنهم يجربو الحقن ؟! هما قالوا لكاللا لأ ؟
 - لا .. ما قالوش .. أصل علاء كان معانا  وأكيد مش عاوزين يجيبوا سيرة قصاده  .
 - تصدق ا عاطف كمان بيضرب سوست ؟
 - عاطف !! لا ياراجل مش معقول !!
 - يا بنى كله بيضرب سوست .
 - المهم بونو حكايته ايه ؟
 - بونو بيضرب كل يوم وساعات كمان مرتين فى اليوم الوالحد .
 -دا اتجنن واللا ايه ؟! 
 - لا .. دا أدمن .
 - ادمن ازاى يعنى !! 
 - يعنى بالحال ده ممكن مايعرفش يبطل .
 - وبعدين ياريكو ؟! احنا لازم نتكلم معاه .
 - تفتكرو ممكن نعمل ايه ياصلاح ؟
 - باقولك ايه ...تعالى نعدى عليه  .
 مررنا على بهاء وتسببا فى ازعاج العالم بالكلاكسات العالية ونزل لنا بهاء  وبعد القبلات  والأحضان دخلت فى الموضوع مباشرة وسألته :
 - ايه ده يا بهاء ؟ انت خسيت كده ليه ظ
 - البودرة ديه بنت (...........) بتخسس الواحد .. على العموم أنا قررت أبطل البودرة  شوية ونويت أسافر مع أخويا ومراته وأبعد شوية عن الضرب .. أصلى تعبت أوى .
 - أيوم كده يا بونو .. واول ما ترجع   نتجمع كلنا عند ميدو ,, ماشئ يابهاء ؟! ياللا بينا يارامى علشان أنا تعبان ومرحتش لبيت من الصبح ؟
 - سلام ياريكو .. سلام يا صاصو .
 انطلقنا بسيارة رامى ولم ينطق أحدنا بكلمة واحدة .. بصراحة كنت فى حالو زهول تام .زهل هذا هو بهاء ؟! لا انه شخص اخر تماما  ولا أدرى فيم يفكر رامى ؟! كان سرحان .. الى اين وصل ياتراى ؟

اعتقد سرحان فى الموضوع نفسه .. وبعد دقيقتين من الصمت الرهيب انطلقنا معا بالكلام فى اللحظة نفسها :
 - ايه دا يا ريكو ؟! بونو جراله ايه ؟
 - بونو خربها .. مكنتش ناوى أحكى لك .. بعد ماسافرت أمريكا سرق من أبوه  خمسين ألف جنيه  وهرب من البيت أبوه طبعا عرف .. وكانت مصيبة كبيرة  ومرجعش غير لما  خلصت الفلوس لأخر مليم .
 - ياريكو وصلنى عند عربيتى .. عايز أروح .. أنا فعلا تعبان .
 طوال الطريق وصورة بهاء لا تغيب عن عينى .. أفقت عليه وشعرت أنه فى خطر حقيقى  وفيما يبدو أنه يمر بمشكلة صعبة .. لكن لماذا ياترى لا يستطيع بهاء الخروج منها ؟!! هل هو بالفعل لا يستطيع التوقف عن تعاطى البودرة ؟ 
 ومر بخاطرى  شريط تجربتى الشخصية  مع البودرة وتأثيرها فى الجسم والعقل وكيف يسيطر على شعور عجيب وكأنى أعيش فى عالم أخر .. عالم خيالى !! وبعد الضرب كنا نمر بشبه حالة اغماء .. كنا .. نغمص أعيينا أو بدقة أكثر كنا نغمض أعيينا دون ارادتنا .. مع هذا نولع السيجارة وأحيانا تلسعنى ونارها  تحرق أصابعى فانتبه من الألم وأطفى السيجارة  .. وهكذا أمتلات كل القمصان  والتيشرتات والبنطلونات بالثقوب بسبب وقوع السيجارة من أيدينا وعادة تكون ردود الفعل بطيئة  وننتبه بعد حدوث الخسائر  واحتراق القميص أو ..... أو ..... وعندما نفيق من هذه الغيبوبة نأخذ نفسين حشيش ونعود للغيبوبة من أول وجديد .
         الأفيال والجمال 
 بعد سقوط رامى حول الى معهد سياحة وفنادق بالاسماعيلية وطبعا لم يذهب الى المعهد سوى مرة واحدة ذهب فيها مع والده وهناك قدم أوراقه وتعرف الى شاب فى الاسماعيلية اسمه سمير (..........) رأى هذا الشاب الاسماعيلاوى مرة واحدة فى حياته منذ ثلاثة شهور والعجيب أنه ما زال يذكر اسمه .. المهم رامى كلمنى فى البيت .. قائلا :
 - أنا عايز أسافر الاسماعيلية علشان أشوف واحد اسمه سمير (.....) علشان أخد منه أى ورق .. امتحان التيرم بعد أسبوع .. للأسف المعهد  نظام تيرمات .وجاءنى رامى فى البيت فوجدنى فى البلكونة  مع صديقى شريف مللك الغرز نشرب حشيش فقرنا الذهاب نحن الثلاثة .. وسألتته :

 - احنا هنرجع النهاردة.. واللا ايه النظام ؟
 - دا مشوار صد رد على طول .. وعلى فكرة أنا معايا حتى حشيش ماركة خط بارليف .. دمار يا معلم .
 وكان هذا هو اللقاء الأول  بين رامى وصديقى شريف .. وتحركنا حوالى الساعة التاسعة فى سيارة شقش رامى .. وكانت سيارة ريتمو 85 .. سيارة جميلة كانت لها شهرتها ومكسرة الدنيا  فى ذلك الوقت وقلت لرامى :
 - عاوزين نشترى بيرة قبل ما نطلع  على الطريق .
 - ماشى الكلام .. ولع خط بارليف يا معلم شريف .. بس حاسب يفرقع فى ايدك .. وفيه كوباية جنبك أعمل لنا خابور  والدبوس فى علبة الكلينكس .
 انطلقنا بسرعة .. منتهى السرعة والتهور ووصلنا الاسماعيلية الساعة العاشرة خمس وأربعين دقيقة ونن فى قمة السطل ..
 وعند مدخل الاسماعيلية سألته :
 - فين يا رامى ؟! 
 - على فكر يا صلاح .. العنوان مش معايا .. بس أنا وصلته بيته يوم ما قدمت الأوراق للمعهد .
 - ايه يا عم رامى ؟! دا انت بتوه فى المهندسين معقول هتفتكر بيت واحد فى الاسماعيلية وصلته بيته من تلات شهور ؟
 - ندخل شارع الاسماعيلية الرئيسى فيه جامع كبير احنا دخلنا جنبه وبعد كده يمين فى شمال .. سبعات فى تمانيات .
 - يخرب عقلك ياريكو 
 وبعد فاصل من الضحك الهستيرى شريف قال :
 - اسمع يا رامى الأول نسأل على الجامع وهنال نسأل على سمير (......).
 فسألت أحد المارة :
 - مساء الفل يا ريس .. هو هنا فى جامع كبير ؟
 - فيه جامعين كبار  .. واحد على اليمين والتانى قدام شوية على الشمال وسألت رامى 
 - اسمه ايه الجامع يا رامى ؟
 - مش فاكر أدى الجامع متهيألى  هو ده .. لأ مش هو.. المشكلةانى يوم ما وصلته كنا الصبح واحنا دلوقتى باليليل  .. مش عارف أفتكر .ضحك شريف واقترح قائلا :
 - طيب ايه رأيكم ننام فى الاسماعيلية النهاردة علشان نتعرف على الجواهالصبح ؟
 رد رامى :
 - والله فكرة .
قلت  :
 - ياللا يا رامى نرجع مصر .
 - ياعم استنى شوية .. هتفرج دلوقت .
 ذهبنا من  جامع الى جامع  ووصلنا عند الجامع الأول مرة أخرى .. 
 فقال رامى :
  - بص هناك .. فيه شوية شباب واقفين على الناصية نقف عندهم ونسألهم .
 - مساء الفل يا شباب .. والنبى احنا بندور على بيت واحد اسمه سمير (...) فى معهد سياحة وفنادق .
 أجابنى شاب :
 - أه سمير (.....) أخو مدحت (....) ؟ 
 قال رامى :
 - الحقيقة  احنا ما نعرفش العائلة بس أكيد هو .
 فقال شاب أخر مؤكدا :
 - ساكن فى منطقة (.........) أنا عارف بيته .
 - طيب أيه رأيك تيجى معانا توصلنا لبيته أصلنا من مصر ومن ساعتين بنلف وتايهين .
 جاء معنا الشاب  .. ولأخيرا .. وبعد يمين فى شمال ..  فى يمين .. وصلنا .
 الشاب : هو فى العمارة دى .
 شريف : اضربوا كلاكسات ؟!الشاب : ياعم كلاكسات ايه !! تنادى عليه .. ياسمير .. يا مدحت .
 أطل شاب من الشرفة ..
 الشاب : الرجالة من مصر بيسألو على أخوك سمير .
 مدحت : هو مش موجود .. بس أتفضلوا يا رجاله .. زمانه جاى .
 رامى : شكرا ياريس .. تعبناك معانا .
 الشاب : أبدا .. أبدا .. تأمروا .
 وطلعنا عند مدحت فى الدور الثانى ووجدنا صديقه عنده .. وبعد التحية والسلام بدأ الحديث ك
 رامى : أنا وزميله فى المعهد .. وجاى من مصر عايز منه شوية أوراق لأن امتحان التيرم قرب .
 مدحت : هو بيذاكر بره بس مش عارف فين .. اتفضلوا .
 صلاح : أزعجناكم .
 مدحت : لا .. خالص .. مفيش حد الوالد والوالدة فى بورسعيد احنا وحدنا فى البيت .. تشربوا ايه ؟! شاى ؟ قهوة ؟
 رامى : نشرب شاى .
 وبعد خمس دقائق .. قال رامى :
 - بعد اذنك طبق أو جورنال .. ممكن ؟!
 كنت أموت من الضحك بعد أن سمعت هذه العبارة المذهلة وببساطة تكلم شريف قائلا :
 - لسه فيه سيجارتين ملفوفين .
 رامى : لا مؤخذة يا شباب .. نفسين كده بس علشان السفر .. ولع يا كابتن .
 مدحت : لأ .. مش باشرب .
 صديقة ولا أنا .
  رامى : ولع يا صاصو .
 ولعنا الجوينت الأول ثم الثانى .. وبعدها قال رامى :
 - طيب يا رجاله عايز طبق أو جورنال .. احنا معانا خط بارليف .ولم يستطع الصديقان كتمان ضحكاتهما وكانا فى حالة ذهول وظل كل منهما يتأمل تصرفتنا وعلى وجهيهما ابتسامة ساذجة ومن حين الى أخر يتبادلان النظرات ولا أحد منهما يصدق مايراه ولم يسكت رامى بل أضاف قائلا :

 - هو احنا مش هنشرب أى حاجة ؟! فين الشاى ؟
 قال شريف :
 - ممكن نشرب مية أحسن ريقى نشف من عبور خط بارليف .
 ثم  توجهت بحديثى الى شريف :
 - خليك جدع ياشريو وانزل العربية وهات لنا الكيس 
 - بعد اذنكم يا شباب .. أنزل أجيب حاجات من العربية .
 وبعد عودة  شريف .. قال رامى :
 - أكيد يا شباب بتشربوا بيرة .. دى  بقى ما فيهاش حاجة .شريف : دى كويسة علشان الكلى .
 الشباب : لا .. شكرا .. والله من بنشرب .
 ويحاول رامى فتح الزجاجة مستخدما أسنانه .. فقلت له :
 - ايه يارامى  .. استنى نجيب فتاحة أو نفتح فى الباب .
 رامى : لا ياصلاح .. مش عاوزين نتعبهم معانا .. كفاية احنا عطلناهم وعملنا لهم ازعاج ودوشة .مدحت : لأ .. خالص .
 صديقة : دا انتم مشرفين .
 شريف : لا .. دا احنا مساطيل .
 وبدأنا فاصلا من الضحك المستمر .. وبعد ساعة من الهرتلة قام ريكو فجأة وخلع الحذاء ونام على السرير والتفت الينا قائلا :
 - يا أخى برضه السفر متعب .
  فقلت له :
 - بقولك ايه يا ريكو .. خدنى جمبك .. أنا تعبان جدا .
 قضحك شريف قائلا :
 - وأنا كمان خدونى جنبكم والنبى .. أمدد كده وأفرد جسمى .
 وظل الشابان فى ذهول تام .. لا أحد منهما ينطق بكلمة واحدة .. ويتظر كل منهما الى الأخر وشهدت بعينى  كيف تتكلم النظرات وتعبر عن الدهشة بألف معنى .. ثم تتحول نظراتهما الينا ولا تقل  دهشة وتعبيرا عن نظراتهما الى بعضها .. وبكل الثقة قال رامى :
 - يا شباب البيت بيتكم .. ومفيش داعى للكسوف .. أى حاجة تعوزوها .. احنا والله مش عارفين نعمل الواجب .
 شريف : تحبوا تتعشو ايه ؟ و اللا فى الاسماعيلة بيناموا خفيف ؟
 صلاح : هى الساعة كام ؟ تصوروا الساعة واحدة الا ربع !رامى : ايه دا ؟ احنا لازم  نمشى حالا .
  وبعد التحية والسلام .. وألف توصيه للسلام على سمير .. قال رامى : 
 - احنا هنجيله مرة تانية .
 فقال شريف :
 - أكيد انتم مش عاوزين تشفونا تانى ؟!قأجاب مدحت :
 - ليه بس انتم نورتونا ونورتوا الاسماعيلية .
 خرجنا من هذا البيت الى الشارع ونحن فى حالة ضحك هستيرى .. ضحكنا على موقفنا وعلى حالنا وعلى أنفسنا .- ناس غريبة .. مين الناس دى ؟!!
 ولم نعرف لسم صديق مدحت .. وكان تعليق شريف :
 - لعلمك كان شكله كوميدى .. فاتح بقه طوال الوقت وكأ،ه شايف مجانين جايين من كوكب تانى .
 طبعا عملنا ازعاجا رهيبا تحت منزل مدحت وسمير ووقف الصديقان فىالشرفة يتابعان الفرجة علينا أثنا وقوفنا فى حالة الضحك الهستيرى قبل ركوب السيارة فأحس رامى بالحرج ولالانقاذ الموقف قال :
 - سلام يا رجاله سلم لى يا مدحت على سمير .
 - يا رامى اركب بسرعة وارجع ورا ولف .
 - تصدق يا صلاح أنا عايز أرجع القاهرة مارشيرير .. نفنكروا يوصل فى أد ايه ؟
 - يا للا يا رامى لف وارجع وبلاش وهزار لما نشوف هنخرج من الاسماعيلية ازاى ؟
 ولم يغل عن بالنا طوال الطريق دهشة مدحت أخو سمير وصديقة ولم تتغير كلماتنا :
 - لف يا معلم .. ولع يا معلم .. شغل الكوباية .
 وفى الكيلو 74 كنا فى قمة السطل  وفجأة سمعنا صوتا غريبا فى الموتور وبصوت واحد سألنا :
 - ايه ده .. هو فيه ايه ؟
 قلت صارخا :
 -  العربية بتولع .
 وبدأ الدخان يتصاعد من الموتور وفورا رامى خفف السرعة .. حد أقصى عشرة كك وفتح الباب وأوشك أن ينط من السيارة وعندما رأيت هذا المنظر أخذت وضع  الاستعداد  للقفز من السيارة وعندئذ نظر رامى للخلف حيث يجلس شريف وقال له :- نط يا .. نط يا .. نط يا ... زوبسرعة سألنى :
 - هو اسمه ايه ؟
 قفز رامى من السيارة وأنا وراءه ولم يستطع شريف فتح الباب لأن  السيارة الريتمو يفتح  بابها بطريقة مختلفة عن العربيات العادية .. وأخيرا  أخيرا  عرف طريقة فتح الباب  لأنه اكتشف أن اللوك مقفول .. واستغرق خروجه حوالى عشر ثوانى  .وظللنا نجرى وراء السيارة وأنا أقول له نط ورامى يسألنى :
 - هو اسمه ايه ؟!
 عدنا  وجلسنا فى السيارة نلعب كولو بامية لنحدد  من منا يشير الى احدى سيارات النقل لتقطرنا حتى نصل الى القاهرة .. انها ليلة غاب عنها القمر  والظلام دامس .. كحل وأصوات عواء الذئاب مخيفة .. وأخيرا .. استطاع شريف أن  يشير الى شاحنة  كبيرة وقطرتنا حتى وصلنا الى القاهرة حوالى  الساعة الخامسة صباحا .
 كانت رحلة من أغرب الرحلات .
  مرت الأيام بأحداث مختلفة وكان يبدو واضحا أن بونو خربها أكثر وريكو فقد كثيرا من وزنه وبدا هزيلا أما ميدو فقد زاد عنده معدل الضرب وبدلا من مة واحدة كل شهرين أصبحت  مرة فى الأسبوع .. أما زونى فكان فى حالة اختفاء  ويقضى معظم وقته مع نفين .. وفى كل الأحوال كنا نلتقى ونجلس معا ونخرج من حين الى أخر وفى كل يوم نعيش قصة جديدة مختلفة وفى يوم كنا عند ميدو وكان نائما فاجأنا بهاء بأفكاره الشيطانية :
 - عمرك جربت ( البركينول ) يا حسين ؟
 - لأ .. بس أنا سمعت أنه دماغ صراصير .
 فقلت :
 - مش ناقصة حشرات كمان .
 أضاف بهاء موضحا :
 - جمال جنو اللى ساكن جنبى أخد عشر حبوب وطلع رحلة بنت (...) .. كنا سهرانين فى الجاكيز وحضرته تقمص دور عصفورة وكان عاوز يطير  واستمر على الحال ده يومين  وبعدها رجع له  وفاء .. تيجو نجرب بس كل واحد ياخد ستة .. ماشى يا صاصو ؟
 - لأ .. تمانية يا بلاش .. خلاص يازونى ؟
 - (....) .. تمانية أول مرة !!
 فأجبت مصمما :
 - يانجربه صح .. يا منجربوش .
 فقال بهاء :
 - أنا ملكك يا اكسلانس .
 فرد حسين :
 - موافق يا برنس بس على شرط ناخد أربعة .. اتنين فى اتنين ونشوف الدنيا تمشى ازاى .
 وأعلنت موافقتى على ذلك .. توجهنا الى الصيدلية واشترينا علبة بركينول .. وفى دهشة بالغة قال حسين :- ايه ده ؟ دا بربع جنيه ؟! دا ببلاش يا بونو !! 
 - علشان كده دماغ صراصير .
 أخذنا أربع حبوب فى الساعة التاسعة .. ولم يكن لها أى مفعول لمدة نصف ساعة .. فقال لى بهاء :
 - دا فشنك دا واللا ايه يا معلم ؟
 - خلاص ناخد الأربعة التانين مرة واحدة .. موافق يا بهاء ؟
 - ماشى يا اكسلانس .. ماشى يا زونى ؟
 - ماشى .. وصباح الفل قسم وادى للكل .
 وأخذنا الأربع حبوب الأخرى قبل الساعة العاشرة  واقترح علينا حسين 
 - بقول لكم ايه .. النهاردة عيد ميلاد عبير صاحبة نفين وطبعا بتتمنى أروح واتحايلت علي كتير ما تيجى نروح نشوف النظام .. ايه رأيك يا بهاء ؟
 - قشطة .. جايز أطلع لى بمزة .
  طلعنا على الطريق مولعين جونتين فى الطريق ووصلنا فى حالة سطل تام ودخلنا الحفلة نضحك ونهزر وبهاء اصطاد فتاة جميلة وأخذها جانبا وبدأ الأسطوانة :
 - المعلم بهاء .. تمانية فدان مانجه أربعتاشر فدان برتقال تلاتة وتمانين نخلة  بلح ومش ناقصينى غير الفراولة .. يا فراولة .كان هذا هو أسلوب بهاء فة الهزار والمعاكسة أسلوب غير راق ولكن بعض البنات يعجبها كلامه  ويراه البعض ظريفا ومضحكا .. وكان مضحكا فعلا وفى الحقيقة كان يناسبه تماما .
 وطلبنا لكل منا زجاجة بيرة وقضينا وقتا ممتعا وقررنا الاكتفاء بهذا القدر .. ومرت السهرة دون مشكلات وفى طريق العودة كانت سرعة السيارة بقيادة حسين طبيعية وأنا جالس الى جانبه وبهاء فى الخلف ثم بدأ حسين يقلل السرعة 80 ,60 ,50 ,20 , وأخذ الجانب الأيمن وبدأت السرعة تقل الى 10 وهنا سألت :
 - هو فيه ايه يا بهاء ؟
 - البركينول اشتغل يا معلم .. انت حاسس بايه يا حسين ؟
 - أنا حاسس انى سايق فيل .
 فهتفت :
 - قشطة .. اطلع على جنينة الحيوانات .
 وظهر تأثير البركينول علينا .. وفجأة بدأ مفعوله يتضح وبدأنا نضحك بلا سبب .. نضحك ببلاهة على أى شئ وعلى كل شئ وبصوت ضعيف تكلم حسين :
 - حد ييجى يسوق الفيل بسرعة .. تعال سوق يا بهاء .
 - هو ينفع أسوق و أنا قاعد ورا ؟
 -  طيب بصوا .. احنا نركن العربية فى أى مكان  وناخد تاكسى وبكرة نجيب الفيل .
 - تصدق يا صاصو انك عبقرى .
 ثم قال حسين :
 - هو الشارع كله فيلة واللا ايه ؟ 
 قلت ساخرا :
 - بس فيلة نشيطة أوى .
 وقال بهاء : 
 - أنا جعان جدا يا صلاح .. عايز شاورمة  !! 
 - ايه يا بهاء ؟! ده وقت أكل .. حسين خلاص اتجنن وانت تقول لى شاورمة .
 أوقفنا السيارة .. ثم أخذنا  سيارة أجرة لتقوم بتوصيلنا الى شارع شهاب  ثم قلت :
 - اركب يا بونو قدام وسيبنى أتفاهم مع حسين  لما نشوف حكاية الفيلة دى ايه .
 وفاجأنى حسين بقوله :
 - لعلمك يا صلاح .. أنا ناوى أغير الفيل بتاعى .. هاجيب فيل جديد .
 جلس بهاء بجانب سائق التاكسى  والرجل فى حالة ذهول مما يسمعه .. خصوصا عندما قال بهاء :
 - يا سلام .. نفسى فى سندوتش شاورما .. لأ .. 37 ساندوتش .
 - بتقول ايه ؟ كام ساندوتش ؟! 
 وفجأة وقف التاكسى فقد مرت قافلة جمال .. مفاجأة ليست فى وقتها أو مكانها انما شكلها مذهل وجميل بأعلى صوتى قلت:
 - ايه دا ؟ بصوا الجمال .. يا ترى هى جمال بجد ولا زى أفيال حسين ؟! أنا مش فاهم حاجة .
  قال بهاء ساخرا :
 - يا زونى .. أنا سمعت ان مهر نيفين مائة ناقة حمرا .
 - باقولك ايه يا بونو .. هما جوز جمال عمى وفوقهم بوسة .. تيجى ننزل ناخدهم ؟! اركن يا ريس .
  وباصرار يطلب حسين من السائق أن يقف لينزل من التاكسى وأنا أحاول أقنعه ان نزولنا خطر وكان السائق فى حالة ذهول الى أن بدأ يشاركنا فى الضحك وضحك معنا .. من القلب وبلهجة حاسمة قلت :

 - قلنا  شارع شهاب .. ومحدش يتحرك من التاكسى .. نطلع على ميدو ونشوف حل فى المصيبة دى . استمر بهاء فى الحديث عن الشاورمة مع السائق :
 - بتحب الشاورمة ؟
 - أه بحبها ؟
 - بتحبها أد ايه ؟
 لم يستطع  السائق الاجابة من الضحك .. ودفعا  له الأجرة  بصعوبة بعد ربع ساعة ضحك وهزار معه رغم أنه لا يفهم كلامنا  ووصلنا الى بيت ميدو فى حالة مزاجية عجيبة وكان المسكين بتعذب بسبب سخرية علاء لأن الأهلى  تعادل مع المحلة بينما كنا نحن الثلاثة فى حالة ضحك مسمتر .. وبالتأكيد كان كل منا  يضحك بسبب يختلف عن سبب ضحك الأخر .
  وبكل جدية سألنا بهاء :
 - انت بتضحك على ايه يا صاصو ؟
 - باضحك على ترلبيزة السفرة .. أصل كراسيها عمالة ترقص .
 - وانت يا حسين ؟
 - على الأفيال اللى فى الشارع .. والجمال كمان  .. لو فيه فيل عمل حادثة يودوه لسمكرى واللا لدكتور بيطرى ؟ 
 انتبه ميدو وركز معنا لأن التخريف والهذيان فى الكلام واضح قسألنا :
 - هو فيه ايه ؟ انتم واخدين ايه ؟ قول يا بهاء .. ماتتكسفش .
 - بريكنول .. صراصير .
 وأضاف حسين :
 - دول مش صراصير .. دول فيلة .
 قلت له :
 لأ .. دول جمال .
 وبحسم قال أحمد :
 - قومو اغسلوا وشكم جايز تفوءوا .
 فاعترض بهاء قائلا :
 - ومين قال انى عايز أفوء .. دا كده لوكس جدا .
 واقترحت على أحمد :
 - تعال نوصلهم بيوتهم وأنا  ها أنام هنا .
 فسأل أحمد :
 - فين عربياتكم ؟
  رد حسين ضاحكا :
 - عربيات ؟! هاهاها .. احنا معانا فيلة  بس الفيل بتاعى فى الهرم .
 - بيعمل ايه فى الهرم ؟
 - أصل ماكناش قادرين نسوق .. ركبنا الفيل وأخدنا فيل أبيض فى أسود .. صح يا بونو ؟
 - سيبك انت .. الجمال كان شكلها حلو أوى .
 - بأقول لكم ايه .. أنا رفعت مهر نفين لخمس جمال .. مش خسارة فيها .
 وقال أحمد فى ذهول :
  -خمس جمال ؟!فضحك بهاء قائلا :
 - انت هتتجوز عبلة واللا ايه ؟
 - هو فيه ايه ؟ أنا مش فاهم حاجة .
 - دى قصة طويلة يا ميدو  .. ياللا يا عم ننزل نروحهم .
 - زونى .. أدخل الأوضة اقلع ونام على طول .
 - لسه ها اقلع .. مش هيحصل .
 لم يكن هناك مفر من توصيل بهاء وحسين الى البيت .. وطوال الطريق كنا فى شدة القلق لأن طريقة كلام حسين كانت غير طبيعية  وغير موزونة ..
 وأكدنا عليه أن يدخل بهدوء وينام فورا .. وبعد عودتنا أذهلنى أن علاء لم يتوقف عن اغاظة ميدو من خلال السخرية على الأهلى  وجلست منهما وضحكت من قلبى رغم أننى أهلاوى كبير .. ولكننى لم أكن  أضحك على سخرية  علاء بل كنت أضحك على الأشياء التى أراها تتحرك وترقص أمامى ف الصالون .. وتوقف الضحك وانتابنى شعور غامر  بالضيق من هذه التخيلات وأصبحت أمنية حياتى أن أفيق من هذا الكابوس .. انه بلاء عظيم كيف ومتى ينتهى هذااليوم  على خير ؟
 دخلت أنام .. تمنيت فعلا أن انام لأرتاح من هذه  التهيؤات والخيالات المتعبة ودارت شرائط الموسيقى ووضعت رأسى على الوسادة .. واستحال نومى واذا بى أفاجئ بالملابس تخرج من الدولاب وتتراقص فى الغرفة ..
 أضأت النور وقفزت من على السرير وأسرعت الى الحمام وغمرت رأسى بالماء لأكثر من نصف ساعة ورجعت الى الغرفة وارتميت على السرير وأسكت جهاز التسجيل اتتوقف الموسيقى وتكف الملابس عن الرقص .
 اننى حقا معذب ولا أستطيع النوم .. وبعد ساعات مريرة نمت وأشرق الصباح ولم أفهم مادث لى بالأمس كنت مل الوتر المشدود وكأننى صحوت من كابوس وفتحت عيناى على كارثة .. جاءنى صوت أحمد :
 - شفت يا صلاح المصيبة اللى حصلت .. اصح واسمعنى كويس .
 حقيقة .. ام أكن أستطيع استيعاب أى شئ أو فهم ما يقوله وانتبهت لقوله :
 - مامة حسين كلمتنى وسألتنى : حسين ماله يا أحمد ؟ هو فيه ايه ؟
 - خير يا طنط .
 - صحانى الساعة خمسة الفجر علشان أعمل شاى لأصحابه .
 - أصحابه ؟! مين أصحابه يا طنط ؟
 - ماكنش فيه حد .. قال ايه أصحابه قاعدين فى الدرج .. فسألته درج ايه يا حسين ؟ يقول لى درج المكتب يا ماما .. انت مش شايفاهم واللا ايه ؟ 
 فقلت لأحمد  بعد أن سمعت الحوار بينه وبين والدة حسين :
 - يادى المصيبة .. وبعدين .
 فقال أحمد :
 - قعد يخرف شوية لغاية لما نام .. وقعدت تحقق معايا .. حسين كان فين بالليل ؟ وكان مع مين ؟ وأخد ايه ؟ وأنا طبعا ساكت  ومش عارف أقول لها ايه .. وأخيرا قلت لها تلاقيه يا طنط تعبان من المذاكرة  ومانمش كويس كان بيحلم ولا حاجة .
 - وبعدين ؟! 
 - قالت لى نشوف القصة دى لما يصحى من النوم .. تصور نام بجزمته .
 انتبهت الى كلامه أكثر وأكثر وبدأت أفيق انما رأسى كأنها ليست فى مكانها وحوالى الساعة الثانية وصل بهاء كعادته دخل فى الحديث بسرعة :
 - شفتم اللى حصل ؟ أنا خربتها امبارح .
 فسأله أحمد :
 - وانت كمان ؟! عملت ايه ؟
 - ساعة كاملة .. أحاول فتح باب الشقة بمفتاح العربية لغاية     ماوصل أخويا وفتح لى الباب وطبعا سألنىأ،ت واخد ايه فقلت له : زفت .. بركينول 
 فقال لى : زفت فعلا وبيلحس الدماغ اياك تاخده تانى .
 فقلت لبهاء :
 - يخرب بيت البريكنول .. ده ابن .... فوبيا ( يكثر من التهيؤات  .بدأ بهاء يحكى :
 - دخلت على المطبخ .. وعينك ماتشوف الا النور .. وجبت كرسى وقعدن  فى وش النلاجة أكلت نص الأكل اللى فى التلاجة .. وأخويا دخل المطبخ وشافنى وأنا بشرب الملوخية من الحلة وأكلت بطاطس وجبنه بيضة وبسطرمة وعنب وطبعا رجعت كل اللى  أكلته وصحيت الصبح على صوت أمى منهارة مين اللى قلب المطبخ كده ؟ فين الملوخية . وفين البطاطس ؟ ومين اللى حط طفاية السجائر فى الفريزر . قلت  ألبس وأنزل قبل ما بابا يرجع وتولع الدنيا .. وانت يا صلاح .. عملت ايه ؟
 - شفت خيالات وتهيؤات بشعة وحطيت راسى  تحت الميه .. وفى الأخر نمت .. الحمد لله .
 ثم سأل بهاء :
 - ياترى فيه أخبار عن حسين ؟! عاوزين نكلمه .
 حكينا له تفاصيل محادثة والدت مع أحمد وكان تعليقة :
  - كد كلنا هنروح فى داهية .
 نادى علاء :
 - تليفون علشان يا ميدو .
  ذهب أحمد ورد على التليفون .. وبعد قليل عاد وقال :
 - زونى كان على التليفون .. واضح انه لسه صاحى واتخانق مع مامته .. أنا مش فاهم منه ولا كلمة قال لى أنا ها البس وأجى لك حالا .
 وبعد قليل .. ارتفع نداء علاء مرة أخرى :
 - ميدو .. تليفون .. مامة حسين .
 والتففنا حول ميدو .. وسمعنا الحوار بينهما :
  - أهلا يا طنط .
 - تصور يا أحمد قال ايه .. حسين زعلان صاحى يتخانق معايا ازاى ما اعملش شاى لأصحابه امبارح !! وأنا أحرجته جدا معاهم .. كان بياكلم بجد بس المرة دى قال لى أصحابه كانو قاعدين كلهم ف الصالون والحصان فى المطبخ والفيل فى الهرم  والجمل على الكوبرى .. ودلوقت باكلمه وما بيردش عليا يا أحمد .
 - ده لسه مكلمنى يا طنط وقال لى انه جاى عندى .. أنا ها أشوف ايه الحكاية .. وحضرتك ما تقلقيش خالص .
  - مامتك موجودة يا أحمد ؟
 - لا .. مش موجودة ..  وبعدين يا طنط احنا مش عاوزين نكبر الموضوع .
 - الموضوع كبير يا أحمد .. أنا كلمت نفين وقالت لى انه كان مع بهاء وصلاح لغاية الساعة امبارح بليل وسهورا فى عيد ميلاد صاحبتها وقالت اى انه كان طبيعى . ومافيش أى .. نفين هتججن

ادينى فرصة أفهم منه و أكلم حضرتك .
 - نسيت أقولك كمان  امبارح الفجر .. عايز ينزل يشترى سبع جمال حمر علشان نيفين  فقلت له سبع جمال ايه !! فقال لى خلاص خليهم خمس جمال .. أنا عارف انك هتفاصلى ومرة واحدة قال لى : با قولك ايه .. الصباح رباح وتصبحى على خير يا حاجة  .. عمره ما قال للى يا حاجة فى حياته .
 - والله يا طنط فال خير .. ربنا يكتبها لك  وتحجى السنة الجاية ان شاء الله  بس الغريب يا طنط ان صلاح جنبى دلوقت وبيقول انه وصله مع بهاء لغاية البيت وكان كويس . 
 - كويس ايه .. دا طلب منى خمسة ألاف جنيه وطبعا قلت له لأ .. ولما سألته عاوزهم ليه ماردش على .. وبعدين قال لى : أنا عايز أبيع الفيل بتاعى و أشترى فيل جديد .. قصدى عربية جديدة .. وعربيته مش تحت ليه ؟ ايه ده .. الباب أتقفل .. الظاهرر حسين نزل .
 - يبقى جاى على عندى .
 - من فضلك يا أحمد شوف حسين ماله .. وكلمنى طمنى .
 - حاضر يا طنط .. ماتقلقيش .. حضرتك اطمنى .. وطبعا هكلمك أول ما أفهم الموضوع .
 وارتفع رنين التليفون بعد هذه المحادثة بثوان قليلة  .. كانت نفين ورد أحمد :
 هاى نفين .. أخبارك ايه ؟ حسين .. لأ .. مش عندى .. فعلا طنط كلمتنى وأنا مش فاهم حاجة .. هو حسين جاى .. وأول ما يوصل أقول له يكلمك .
 وكان تعليقى  على هذا الحوار  الطويل العريض :
  - با أقولكم ايه .. نيفين مش سهلة وهتفضل ورا الموضوع لغاية ما توصل لا عتراف من حسين .. لازم نفكر فى فيلم يحفظه قبل ما يكلمها .
 مرت ساعة  ولم يصل حسين رغم أن المسافة لا تستغرق أكثر من عشر دقائق ومرت ساعة أخرى ولم يصل حسين .. وتساءل أحمد :
 - ايه الحكاية يا جماعة ؟ زونى ى راح فين ؟  دا نول من بيته من ساعتين !!! تفتكر راح فين يا صلاح ؟
 - ممكن يكون راح يجيب عربيته ؟! 
 - مش ممكن يروح لوحده .. أكيد كان جه هنا الأول علشان حد فينا يوصله !!
 الساعة الخامسة ولم يصل  حسين الساعة الخامسة والنصف ولم يصل ودرجة  القل تعلو فقلت :
 - تعالو ننزل ندور عليه .
 فقال أحمد :
 - لأحسن حل .. اسمعى يا كريمة لو حسين ظهر قولى له يستنى هنا وما يتحركش .. سامعة ؟! 
 و كان تعليق بهاء :
 - الظاهر يا صاصو صاحبك ميدو  عاجباه كريمة ؟1
 قلت 
 - لا ..لا .. هو كان معجب بهيان الشغالة اللى قبلها ؟! 
 رد بونو ضاحكا :
 - الشغالات دول مدرسة .
 قال أحمد مستنكرا :
 - خلينا فى حسين .. هنلاقيه فين دلوقت ؟!
 بحثنا عنه فى كل مكان .. لفينا شارع شهاب وسوريا عشرات المرات .. سألنا عليه الشباب .. حيررة كبيرة فقلت لهم :
 - ايه الغلب والعذاب ده ؟! نرجع البيت .. يمكن وصل .
 وصلنا البيت وكانت أكبر مفاجأة أن نجده فى البلكونة وجنبه طنط ماجدة .. أخذ يهلل بيديه وكأننا  لم نتقابل من ذ سنة أو أكثر .. والدة أحمد تقف بجانبه فى حالة ذهول وأشارت لنا اشارة نفهم منها أن نصعد فورا .. فقلت على الفور :
 - اطلع يا أحمد .. هاته بسرعة .. ده أكيد فضحنا .
 وفى لهفة حقيقية فتحت الأم الباب لابنها وسألته :
 - هو حسين ماله يا ميدو ؟
 - مش عارف يا ماما .. الظاهر تعبان شوية لأنه ما نمش من يومين .. هو قال لك ايه ؟
 - دخل من غير ولا كلمة وبدأ  يلف  فى كل البيت ودخل كل الأوض ويقول لى انت مخبياهم منى فين ؟ وأخد الكرسى وقعد فى البلكونة رحت له البلكونة وسألته مالك  يا حسين ؟ ماردش وبعدين طلب منى شاى وسكت ما كلمنيش .. فيه ايه ياميدو ؟
 - أنا ها أخده للدكتور حالا .
 المهم .. أخدنا حسين وذهبنا الى الصيدلية  وحكينا للدكتور الصيدلى الموقف  فنصح باعطائه دواء وفى اليوم التالى يرجع الى حالته الطبيعية  .. لكن الحقيقة  أن حسين استمر لمدة أيام فى حالة عدم اتزان .. والشئ الوحيد الذى تمنينا معرفته والسؤال الذى ظل بلا اجابة ... أين قضى حسين هذه الساعات الثلاث ؟!!
 أما نفين .. فقد شعرت أن هناك  شيئا ما خطأ وهى غاية فى النصاحة وتحاصر حسين وتراقب كل تحركاته تقضى معه معظم الوقت تتكه ساعة أو ساعتين على الأكثر ولا يفوتها أبدا أن تعرف ماذا فعل فى كل دقيقةخلال فترة غيابه  
 مرت الأيام والأسابيع .. رامى أختفى وميدو تائه بيننا .. بعض الوقت  يقضيه مع حسين وأحيانا معى ةأحيانا فى البيت مع علاء و أحيانا أخرى مع بهاء .. ولكنه بدأ يشعر بالخوف من  بهاء بالذات لأنه تصرفاته أصبحت مريبة وغريبة حتى معناه  يطلب منا مبالغ كبيرة بالاستمرا ويحضر لنا  لأشياء كثيرة ليست  ملكه يريد بيعها شى مريب فعلا وغير ماطمئن شئ مريب فعلا وغير مطمئن ولم يعد بهاء الذى نعرفه منذ زمن بعيد ماذا يحدث يا بهاء ؟؟
     الشهود
 وبدأت السنة الدراسية  وكالمعتاد لم أذهب للجامعة  ومن حين الى أخر كنت ألتقى بجيرانى سكان العمارات المجاورة وعند رؤيتى يصرون أن أشاركهم جلسة حشيش فهم يعرفون أننى كثير السفر الى أمريكا  أو أقضى معظم أيامى مع أصحابى  ما بين الدقى والمهندسين .. أحد هؤلاء الجيران ضابط شرطة اسمه حسام ولم أكن أراه كثيرا ولكن هذا لا يمنع أنه كلما رأيته تجمعنا جلسة حشيش  وذات يوم قابلت جارى شريف ملك الغرز .. والذى بدأ تعاطى البودرة بقوة وفاجأنى قائلا :
 - شفت اللى حصل لحسام ؟!- حصل ايه ؟
 - اترفد من الشرطة .
 - لا ياراجل .. ليه ؟
 - كان فى مأمورية فى السويس وكان بيشترى بودرة .
 - ايه ده !! هو حسام بياخد بودرة ؟!
 - طبعا .. ومن زمان كمان .. والتاجر هناك قصهم واداهم بودرة فشنك . 
 - وبعدين ؟!
 - طلع حسام الطبنجة وضرب نار والدنيا اتقلبت فى السويس ومدير الأمن عرف وطبعا حسام اترفد .
 - و أبوه عمل ايه ؟
 - ولا حاجة.. هيعمل ايه يعنى ؟
 من خلال هذا الحوار عرفت أن حسام يتعاطى البودرة .. ومرت الأيام الى أ، وجد حسام  جالسا فى سيارته ومعه صديقته دعاء ودار بيننا حدديث طويل .. وصارحته بقولى :
 - مش تقول لى انك بتضرب بودرة ؟!
 - مين قالك ؟
 - عرفت وخلاص ثم هى دى حاجة تستخبى ..با أقولك عاوزين نضرب مع بعض .
 - معاك فلوس ؟
 - معايا .. عايز كام ؟!
 - ولا أقولك خليها على المرة دى .. أركب .ركبت السيارة وتعرفت على دعاء وبدأنا الحديث :
 - هاى .. ازيك .
 - هاى .. أنا أول مرة أشوفك .فقال حسام :
 -دا صلاح اما فى أمريكا  أو مع أصحابه فى المهندسين والدقى .. أنا قلت انك أكيد ضريب باين عليك بس علشان دايما مختفى ما كنتش عارف أركز معاك وبعدين هتروح أمريكا وماتبقاش ضريب .. ازاى يعنى ؟
 - لعلمك أمريكا  مفيش فيها بودرة  كلها كوك وماريجوانا .
  - وايه أخبار الكوك ؟
 - حلو بس مش زى البودرة .. البودرة قاسية وبنت (.....)  هو احنا رايحين فين ؟
 - قربنا نوصل .. دولاب قريب بودرة سم .. دى سكة يا دعاء .. احكى له يا دعاء .
 - اسمها أم سيد فى الجيارة وهناك فى باب أسود لو الباب مقفول يعنى فيه شغل ولو مفتوح مفيش شغل .
 - يا سلام !! دا ايه السيستم الجميل ده !!
 وسألنى حسام :
 - انت بتجيب من فين يا صلاح ؟
 - بصراحة أنا مش بأجيب .. أصحابة\ى بيشتروا من بولاق أو الكيت كات . بس قولى .. شكمانات واللا سوست ؟!
 - لا .. لا.. لا !! ده انت قديم بقى .. سوست يا معلم .
 - ايه كل العربيات اللى راكنة دى ؟! واضح ان أم سيد دى معروفة .
 وكانت أول مرة اضرب مع حسام وصديقته دعاء .. ركن حسام العربية فى شارع هادئ وفى أقل من خمس دقائق جهز المطلوب كله .ز الليمون والسرنجات والفنجان فى التابلوه وزجاجة المياة المعدنية جنبى على الكنبة ..  وكانت هذه أول مرة أضرب بودرة مع فتاة ومن الواضح أن هناك قصة حب قوية بينها وبين حسام  وغمرهما الشعر بالحب والحنان بعد أن ضربنا وبدأ حسام الحديث : فلان بيضرب .. وفلان كمان .. وفلان .. عشرات .ز وشريف لسه خارج من سويسرا . ( اسم حركى للمستشفى ) .
 و أدهشنى أن أعرف هذه الحقائق فقلت له :
 -  احنا بنتكلم عن عشرة أو أكتر من نفس المربع .. مصيبة !!
 - مش بس كده .. عارف فلان بيقطع  وبيبع كمان .. بس الكمية قلة شوية .. بس بودرة حلوة بيجيبها من عرب السويس .
 وهكذا أصبحت أعرف مكان بودرة جديد .
 عدت من جديد  الى شلة الجامعة  ومن حين الى أخر أقابل ريكو وحسين وميدو وظهر بهاء مرة أخرى بعد أن أمضى حوالى شهرين فى سويسرا أقصد المستشفى .. وطبعا تحسنت صحته كثيرا وصارحنا برأيه الجديد :
 - أنا فهمت النظام  مش كل يوم ضرب .. كفاية مرة فى الأسبوع أو مرة كل عشر ايام .. ويمشى الموضوع .. غير كده هنتنفخ .
 وفى  تلك الفترة سافرت الغردقة مع شلة جامعة راندا  وبصفتى وزير الكيف جهزت كل المطلوب وكاعادة بكميات غير طبيعية قياسا لعدد الأيام .. مثلا : كيس فراولة به مائة حبة كيس صليبة به مائة حبة  ووقية حشيش وثلاث لترات وسكى لثلاث ليالى ..    كم من المكيفات 
  يكفى أضعاف أضعاف  عدد الشلة وهذه الشلة بالذات  لديها وفرة من الأموال وبالتالى ليست هناك أى مشكلة   بالنسبة لتمويل وشراء كل المطلوب وكنت أجمع الأموال وأشترى من الشباك أو الباطنية .. كل شئ دفعة واحدة .
 سافرنا وكل منا معه صديقته ومعى صديقتى راندا  ولم تكن راندا تشعر بأية مشكلة بعد جوينتين تصبح فتاة مطيعة جدا .. أقول لها يمين يمين .. شمال شمال .. جهزت علب عصير ووضعت مكامها ويسكى كولا وبدأنا الشرب خلال رحلة الاتوبيس وعندما وصلنا  كانت الشلة كلها فى حالة شكر تام .
  وتلك الأيام الأربعة أمضيناها ما بين السكر والبرشام والحشيش وطوال الوقت طرقات مستمرة على باب غرفتى البنات والشباب يطلبون جوينتات أو كأسين وفى أخر اليوم بدأت  طحن برشام فى الويسكى  وانقلبت القرية .. البنات فى غرف الشباب  مابين الضحك والصريخ والبكاء والخلافات على أشدها مع ادارة القرية والعاملين فيها .. وأخر يوم فى الرحلة  تم ارسال خطاب رسمى الى الجامعة  يفيد بأنها وضعت فى القائمة السوداء  وأصبح ممنوع دخول طلابها هذه القرية مدى الحياة .
 اشتهرت شهرة رهيبة فى الجامعة بعد هذه الرحلة .. لم يعد أحد لا يعرفنى لكن الآراء انقسمت الى فريقين : الفريق الأول هم شلتى ومن يريد الانضمام الى هذه الشلة  التى أصبحت بعد الرحلة أشهر الشلل فى الجامعة  والتى ضربت سمعتها فى مقتل فى رحلة الغردقة .. الفريق الثانى يرى عدم الاقتراب منا  ورأيهم عم التعامل معنا بتاتا .. وأننا شلة خطر جدا وفى رأى أننى استمتعت فى تلك الأيام  وألهو كما يحلو لى  معتقدا أنه ليست هنا أى مشكلة .. فصديقتى تحبنى وهكذا أصحابى جميعا وكل يوم .. مخدرات وشرب ومعى سيارة أحدث مويل وما يكفينى ويزيد من المال .. اذا ليست هناك مشكلات .
 وغى ليلة من الليالى كان يوم خميس وكنا فى بداية شهور الشتاء وكنت فى الحادية والعشرين من عمرى وبعد أن شربت جوينتين وزجاجتى بيرة خرجت من البيت وعلى باب  المصعد وجدت ميدو ومعه زونى .. وأسرعت بقولى :
 - ازيك يا ميدو  كنت لسه هاعدى عليكم .
 - سبأناك أخبارك ايه ؟
 - النهاردة الخميس .. عيد ميلاد  ابليس جوينتين واتنين بيرة وعايز أكمل .. ها .. هنعمل ايه ؟ الجاكيز واللا البارون واللا ايه النظام ؟
 - ولا ده.. ولاده .. احنا خارجين فى سبيل الله .
 - يعنى ايه يا ميدو ؟ هتروحوا تشحتوا واللا ايه ؟!
 - نشحت ايه بس ؟ احنا  قررنا نعتكف فى الجامع كام يوم .
 - ايه يا حسين الكلام ده ؟
- والله بجد مش تهريج .. ياريت لو تيجى معانا .
 - أجى معاكم فين يازونى . أنا مش فاهم حاجة .
 - تعال معانا وأنت هتتسط .. صدقنى الخروج فى سبيل الله جميل .
 - طول عمرنا بنروح مع بعض فى أى وكل حتة .. أجى النهاردة و أقول لكم لأ .. مش معقول .. بس أنا سكران ياجماعة . اعمل ايه ياميدو ؟
 - اطلع خد دش وأنت تفوء وهات معاك جلابيتين .. تلاتة  وبطانية ومخدة واحنا نستنالك .
 - يا نهار أبيض يازونى .. أنا مش مصدق !! نازل سكران علشان أروح الجاكيز ألاقى نفسى خارج فى سبيل الله .
 - اطلع بس وتعال معانا وجرب ولو ما عجبكش امشى .. مفيش مشكلة خالص .
 - ماشى .. نص اعة .. أخد دش وأجهز حالى .
 - واحنا فى العربية .
 وبسرعة أخذت الدش وبعد أن ارتديت ملابسى دخلت الى غرفة الوالد والوالدة .. وقلت لأمى :
 - ياماما .. أ،ا عايز بطانية وخدة علشان ،أنا خارج فى سبيل الله .
 - خارج فى سبيل الله مع مين ؟
 - مع زونى وميدو يا ماما .
 - والله أ،ا مش فاهمة حاجة .. انما خير .
 - عايز حاجة يابابا ؟ كام يوم كده وارجع !!
 - يعنى هاعوز ايه منك .. ابعد عنى .. انت اتجننت خلاص .
 - أكيد انت مش مصدقنى ؟! والله خارج فى سبيل الله .
 - ربنا يهديك يا ابنى .. 0 انك لا تهدى من أحببت .. ولكن الله يهدى من يشاء ) .
 تركتهما وهما فى حالة ذهول وعدم استيعاب لكا ما يحدث منى ولكنهما قد تعودا مثل هذه المفاجأت الكثيرة زالغريبة من حين الى أخر .. وهناك جديد باستمرار ..  
 وعندما ركبت  سيارة ميدو سألته :
 - هو فيه ايه يا ميدو ؟ ايه الموضوع ؟ فهمنى .. أنا مش فاهم حاجة .
 - من أسبوعين وبعد صلاة الجمعة  تعرفت على شيخ طيب .. راجل بركة اسمه عمر المهدى .. زارنى فى البيت النهاردة وقال لة انه خارج فى سبيل الله وعايز ياخدنى معاه .. الرجل شخصية محترمة ووشه منور وحسيت انى عايز أسمع كلامه  .. وبصراحة  الواجد محتاج يقرب من ربنا شوبة .. احنا زودناها وخربناها أوى .. وبينى وبينك نجربة .. ومفيش مشكلة ولا خسارة .
 وقررنا أن نمر على رامى ونأخذه معنا .. لكنه رفض بكل حسم ومرينا على بونو ولم نجد وفيما أظن أنه دخل المستشفى مرة تانية للعلاج .. وقضينا فى الجامع ثلاث ليالى : ليلة الخميس والجمعة والسبت .. وخلال الاعتكاف فى تلك الفترة كانت العلاقة بينى وبين راندا قوية ومررنا بأقوى  وأعلى درجات الحب .. ومع هذا لم أقل لها أخبارى ولم تعرف أين أنا ومتى أعود .. لا معلومات عنى بتاتا .. وقضينا أجمل ثلاث ليالى .. هدوء تام وصلاة احاديث دينية أكل وشرب ونوم فى الجامع .. حياة كاملة داخل المسجد .
 عندما عدنا من رحلة الاعتكاق أذكر جيدا أنه كان يوم الأحد بعد صلاة الظهر  وافترقنا على أمل اللقاء والخروج مرة ثانية فى سبيل الله .. ولازلت أذكر أننى أخذت الدش فى بيتى وقررت أن أنزل بسرعة لأرى راندا فى الجامعة .
 ن\انما الساعة الثالثة بعد الظهر وقد افتقدتها كثيرا  لأول مرة لا أراها كل هذه المدة الطويلة وكنت أخشى ألا أجدها فهذا موعد عودتها للمنزل .. وبحثت عنها فى المكان الذى تعودنا الجلوس فيه .. ولم أجدها فذهبت الى الكافتريا وهناك وجدتها أمامى وعندما رأتنى انفجرت باكية وجلسنا معا وعاتبتنى .. وبين الدموع المنهمرة قالت :
 - كده ياصلاح .. كده تسيبنى وما اعرفش عنك حاجة أربع أيام !!
 - معلش ياراندا .. والله غصب  عنى .
 - كلمتك عشر مرات  وطلبت من كل أصحابنا يكلموك .. على طول مش موجود  .. مش موجود !!  ممكن أعرف كنت فين الأربع ايام دول ؟!
 - خرجت فى سبيل الله .
 - ايه هو اللى خرجت فى سبيل الله .. يعنى ايه ؟
 - كنت معتكف فى الجامع .
 - لا .. مش مصدقاك .. انت بتكذب على .. احنا كنا مع بعض يوم الخميس ولا كان فيه فكرة جامع ولا فيه صلاة أصلا  تقول لى خرجت فى سبيل الله ؟!
 - والله يارندا مش بضحك عليكى .. كنت أنا وزونى وميدو .. حتى اسأليهم .- طيب ليه ما قلتش .. يعنى هو أنا كنت ها امنعك ؟ حرام عليك  اللى انت عملته فى .. أ،ا قلت انك خلاص مش بتحبنى ومش عايز تشوفنى تانى .. أنا مخى باظ .. تلات ايام ألف وأدور حوالين نفسى .
 - معلش .. أنا أسف .. ماكنش قصدى .. دى جت كده بالصدقة .. يوم الخميس قابلت زونى وميدو .. بسرعة أقنعونى فرحت معاهم على طول .
 - طيب كلمنى .. ماكلمتنيش ليه .. كنت حتى تطمنى ؟!
 - أنا اسف وعمرى ماهعمل كده تانى .. بس ايه ده .. أنا ماكنتش أعرف انك بتحبينى أوى كده !! ده ايه الحب ده كله ؟!
 - يا سلام .. وطبعا ولا على بالك .
 - لا والله .. دا انت وحشتنى جدا .. بس فيه مشكلة كبيرة يا راندا .. اللى احنا فيه دا حرام .. حرام جدا كمان .. لازم نشوف طريقة نحل بيها الموضوع ده .. انت عارفة زونى ونيفين اتجوزا عرفى .. وقالوا لما يتجوزوا عادى  مش هتفرق هو ماحدش هيعرف أصلا .. شلتنا بس .
 - نتجوز ؟! أخاف !!
 تخافى من ايه ؟ هو احنا هنعمل حاجة غلط ؟ بالعكس احنا هنعمل اللى يرضى ربنا .. أنا مش هقدر أمسك ايديك لو ما تجوزناش .
 - طيب هنتجوز ازاى ؟
 - زونى شرح لى الموضوع .. هنكتب ورقة زواج عرفى واتنين شهود .. زونى وميدو موثوق  فيهم مية فى المية .. ايه رأيك ؟- أوكيه .. أنا أهم حاجة عندى انك ماتبعدش غتى تانى أبدا .
 - بكرة أعدى عليك فى الجامعة ونروح عند ميدو ونلاقى زونى عنده ونتجوز على طول .
  - ياه !! وأبقى مراتك ؟!
 واقتربت راندا لتقبلنى .. فقلت لها :
 - أصبرى لغاية بكره وبعد  كده اعملى  اللى انت عاوزاه كله .
 وفى اليوم التالى مررت على الجامعة ووجدت راندا فى انتظارى على الباب . جاءت معى وذهبنا الى زونى وميدو وأخذتهما  معنا .. وفى شارع متفرع من  شارع شهاب أخرج ميدو الورقة والقلم  وكتب ورقة الزواج العرفى  ووقعت راندا وأنا أيضا  والشهود زونى  وميدو .. قبلت راندا وقلت لها :
 - ألف مبروك يا راندا .. عقبال ما نتجوز قدام العالم كله  و نعمل أجمل فرح فى الدنيا دى كلها .
 وبعد التهنئة من زونى وميدو دعوت راندا على العشاء والاحتفال بهذا اليوم .
 وتمر الأيام ونعود الى الحشيش .. وتوقفنا عن شرب الخمور وعن البودرة .. فقد تصورنا خطأ أنه ليست هناك مشكلة بالنسبة للحشيش .. ليس بحرام مثله مثل السجائر .
واستمرت العلاقة مع مريم .. كانت فى حالة  بحث مستمر علنى .. وكنت ألتقى بها مرة كل شهر أو شهرين اذ لا شئ يجمع بيننا ..  لا سهر ولا شرب ولا مخدرات .. لكنها تحبنى بصورة لا يمكن تخيلها أو فهمها .
  وتبدأ السنة الثالثة ويأتى شهر مارس ولم أذهب الى الجامعة ولم أحضر محاضرة واحدة .. وذات يوم استيقظت حوالى الساعة الثانية عشرة ظهرا ونادانى الوالد .. وسألنى :
 - انت خلاص نويت تاخد كل سنة فى تلات سنين .. واللا ايه بالظبط ؟!
 - لا .. بس أنا السنة دى قررت التأجيل .
 - تأجيل ؟! يعنى ايه تأجيل ؟
  - مش عايز أدخل امتحانات السنة دى .. أصل أنا تعبت من مجهود السنة اللى فاتت وقلت أريح شوية  .
 - تريح .. يعنى ايه تريح ؟ ايه التهريج اللى انت فيه ده ؟ طبعا انت عارف انك هتسقط وانك ولا حضرت ولا محاضرة واحدة .. وأخذت فلوس الكتب اربع مرات وما اشترتش ولا كتاب واحد .. صح ؟
 - حضرنك بتزعق ليه بس ؟! دى مش طريقة تفاهم .
 - أعمل اللى انت عاوزه .. بس أنا خلاص رميت طوبتك .. مفيش فيك أل .. وهتاخد السنة  برضه فى تلاتة .. برضه زى سنة تانية .
 - لعلمك يا حاج دادى .. أ،ا لو عايز انجح .. ها انجح .. ولو عايز أجيب تقدير ها اجيب تقدير بس بصراحة أنا مكسل .
 - تقد ير .. هاهاها ..  ضحكتنى .. بس أنجح الأول .
 - تراهنى ؟! تراهنى على ايه انى ها انجح وأجيب تقدير كمان ؟!
 - اللى تقول عليه .
 - طب بص يا سيدى .. لو نجحت وجبت جيد : نمرة واحد أغير عربيتى وأجيب الموديل جديد .
 نمرة اتنين : رحلة لأمريكا وتذكرة سفر لخمس ولايات داخل أمريكا .
 نمرة تلاتة : تلات ألاف دولار للرحلة .. بدل ألف دولار .
 - وأنا موافق .
 - لا يا ابشا .. نكتب ونمضى علشان ما نختلفش .
 لم يكن عند الوالد أمل  فى النجاح بنسبة 1 % وبالطبع لا أمل فى التقدير على الاطلاق .. وأحضرت الورقة وكتبت الشروط الثلاثة ووقع الوالد وأيضا الوالدة والشهود أخى كريم وأختى رولا وأضاف كريم قائلا :
 - و أنا منى 500 دولار كمان .. ايه رأيك ؟
 - وأنتم تخسرو ا يابهوات 
 لم يكن النجاح أو التقدير هدفى .. انما كانت أهدافى .
 أولا : رحلة الى امريكا  أتجول خلالها فى أكثر من ولاية وأشوف كاليفورنيا .
  ثانيا : أحصل على بعض الأموال من الوالد وأعمل شوبنج وأسعد راندا بالهدايا الجميلة .. بالنسبة لى من المهم شراء هدايا لأصحابى وحقا كنت أشعر بسعادة  طاغية عندما أراهم سعداء بما اختاره لهم من هدايا وراندا دائما أنيقة ومع أخر صيحة .
  ثالثا : وأهم شئ .. موضوع تغير السيارة فكل أصحابى فى كلية راندا سيارتهم أخر موديل ولست أقل منهم .. اذا موضوع  السيارة بالنسبة لى أساسى وحيوى .. طبعا شئ رائع المباهاة بسيارة أخر موديل أما الأصحاب والجيران وأمام راندا والدنيا كلها .. وكنا نعلم جيد أن  السيارة برستيج  .. وفى تلك الأيام مصانع السيارات تنافست فى انتاج أشكال وألوان من الموديلات الجديدة وغمرت بها الأسواق والسوق المصرى
 وفكرت أن أشترى سيارة شيفورليه سبور أخر موديل .. ولم لا ؟
  وتنفيذا لاتفاقية النجاح  والتقدير المطلوب تذكرت زميلى فتحى .. تعرفت عليه فى السنة الثانية  وذاكرنا معا أخر شهر فى تلك السنة .. انه طالب مجتهد ودؤوب من أسوان ويعيش فى المدينة  الجامعية يحضر جميع المحاضرات وحريص على جمع كل الملازم وشراء الكتب وتصوير المحاضرات وهذه الموضوعات العجيبة بالنسبة لى .
 لم أضيع الوقت توجهت الى المدينة الجامعية بحثا عن فتحى .. وأخيرا وجدته .. وجلسنا جلسة عمل طويلة سألته عن المنهج الكتب و المحاضرات ثم اقترحت اقتراحا وجيها :
 - با أقولك ايه يا فتحى .. أنا عاوزك تقعد عندى فى بيتى .. اقامة كاملة  .. هات كتبك ولبسك وتنسى المدينة الجامعية خالص ..
 بصراحة .. العرض لا يمكن رفقه .
  أعجبه  العرض فعلا  وانتقل للحياة معى فى بيتى .. عمارة أنيقة فى الزمالك غرفة نظيفة خدمةة على أعلى مستوى  رايح وراجع من الكلية بالسيارة .. وفى رأى أ، عائلتى نموذجية  وليست فيها مشكلة .. المشكلة الوحيدة هى أنا شخصيا .. أما هو لايضيغ وقته فى غير المذاكرة وأحيانا يكتب الشعر ويهوى المسرح وتقمص شخصية شكسبير .
  باختصار .. دماغه تختلف عن دماغى تماما .. هو وأنا عكس بعض مائة فى المائة .. 
 عقدنا الاتفاق يوم 16 مارس  وقررنا التنفيذ يوم 23 مارس بحجة ترتيب بعض الأشياء الضرورية فى البيت وبما أن الامتحانات تبدأ يوم 6/6 اذا أمامنا أكثر من شهرين .. نرتب الأمور ونظبط الدنيا ونذاكر بجد وقلت لنفسى فى هذا الأسبوع أتمتع بحريتى بقدر المستطاع يوم سكر مع علاء ويوم ضرب مع رامى و أحمد ويوم ضرب مع حسام ويوم سهرة مع راندا .. انه أسبوع الحرية والوداع .. وكل يوم كنت أستيقظ من نونى الساعة الواحدة وأتلقى تليفونات وأملآ البيت ضجيجا وبعدها أخرج وأعود بعد منتصف اليل وأكثر ..
 وكل يوم يقول لى الواد ساخرا :
 - طبعا تقدير جيد .. ده شئ أكيد .. بالمنظر ده  ممكن جيد جدا كمان .
 - لا .. احنا اتفقنا على جيد بس .. جيد جدا مالهاش لازمة .. ريح نفسك أنا ها أبدأ بعد تلات أيام .. دى خطة يا حاج دادى .
 وجاء يوم 23 مارس وكما وعدت فتحى مررت عليه فى المدينة الجامعية كان فى انتظارى وعلى أتم استعداد وأخذنا حقيبته وتوجهنا الى المنزل حوالى الساعة التاسعة  لم يكن فتحى يدخن السجائر بانتظام  وهو على أكثر تقدير  لم يتجاوز علبة كاملة فى حياته كلها .. وفى الطريق اللى البيت ولعت سيجارة ملفوفة وأحس بالذعر وسألنى :
 - ايه ده ؟
 - اكسير الحياة 
 - ونذاكر ازاى ؟
 - هو د بتاع التركيز كله ده ماركة امتياز يا أبو فتحى .
 وصلنا البيت وأعددت لزميلى فتحى المكان الذى يضع فيه ملابسه وأشياءه الخاصة وجلست على مكتبى  وشرعت فى كتابة أسماء المواد .. وشألته :- عندنا كام مادة السنة دى ؟
 - تسعة .
 - أنا عندى تمانية بس !! ليه ؟! فيه مادة اختفت !!
 وقرأ فتحى أسماء المواد ووجدت المادة المختفية وكتبتها على ورقة كبيرة وثبتها على الحائط ثم أخرجت قطعة حشيش من درج المكتب وطلبت من فتحى أن يقفل باب الغرفة بالمفتاح .
 - ليه ؟
 - علشان ألف سيجارتين .
 - ايه ده ؟ هو احنا مش هنذاكر ؟
 - احنا ذاكرنا خلاص .. مش كفاية كتبنا أسماء المواد ؟! انت بتستعبط واللا ايه ؟!
 وبعد أن لفيت سيجارتين سألته :
  - انت  حششت قبل كده يا فتحى ؟ 
 - لا .. لكن شربت بيرة .
 - يا سكرى يا جامد انت .
 - شربتها مرتين فى حياتى . 
 - طيب النهاردة أنا ها اعرفك على الشيكولاته .. بص  يا فتحى .. عادى  .. زى السجاير بالظبط .. انت مش بتشرب سجاير برضه ؟
 - أيوة باشرب .. بس يعنى سيجارة .. سيجارتين كل فين وفين .
 - أمسك .. خد نفس وأكتم .
 - ازاى يعنى ؟!
 - أ،أ أعلمك أزاى ؟
 وبداء فتحى يتابع كل ما أفعله بتركيز شديد .
 - ياللا خد نفس والتانى والتالت والرابع ورا بعض  يخلوك فى المقص على طول .. ودلوقت حان دور الكوباية .
 - كوباية ايه ؟! لا .. لا.. لا.. أ،ا مش عاوز خلاص .. كفاية كده .
 وفى ثانية واحدة شغلت الكوباية وتحركنا ما بين الغرفة والبلكونة  بالطلع من غير المعقول أن نحشش فى الغرفة وبعد نفسين أو ثلاثة من الكوباية  بدأ فتحى يصيح بصوت عال :
 - أنا شربت حشيش .. أ،ا ربنا مش هيغفرلى .. أ،ا لازم أصلى ثم قفز على السرير وبدأ يصلى .
 وقف فتحى على السرير بحذائه .. ورفع يديه الى السماء قائلا : الله أكبر..
 - يخرب عقلك يافتحى .. هتودينا فى داهية .
 أسرعت الى المطبخ لأعد له كوب ماء بالسكر ليفيق من هذه الحالة وقلت له :
  - اسمع يا فتحى ربنا يخليك ولا كلمة .. دقيقة واحدة وارجع لك .. نام على السرير يا فتحى .. ما تتكلمش وما تتحركش لغاية ما أرجع لك .
 - حاضر بس أنا عايز أفوء .. أ،ا مش فاهم نفسى .. هى دماغى اللى بتلف ولا الأوضة هى اللى بتلف ؟
 - طبعا الأوضة هلى اللى بتلف .
 بعد دقيقة رجعت له بالكوب مملوءا بالماء والسكر على أمل أن يفيق وتنتهى المشكلة وفوجئت بالشخير العالى .. نام فتحى بملابسه .. ووقعت فى حيرة .. ماذا أفعل ؟! لا شئ سوى أن أقول له :
 -  تصبح على خير يافتحى ..
 قررت الخروج ومررت على الأصدقاء وحكيت لهم ماذا جرى لزميلى قتحى بعد نفسين حشيش ..
 وعدت الى البيت الساعة الثالة ووجدته نائما ولم يشعر بوجودى فى الغرفة .. وعندما استيقظت الساعة الحادية عشر صباحا كان فتحى قد سبقنى واستيقظ مبكرا وظل يقرأ فى هدوء حتى أصحو وكان أول سؤال منه قبل صباح الخير  :
 - هو ايه اللى حصل امبارح ؟
 - اللى حصل لا يتحكى ولا يتقال .
 - أ،ا مش فاكر ولا حاجة من ساعة الكوباية .. هى اللى دمرتنى .
 - دا انت اللى دمرتنى يا شيخ  .. اتسطلت وقعدت تقول لى باحبها  .. وحكيت لى قصة حب مرعبة .. يارجل دا انت كنت هتعيط .
 - لا .. لا .. مش معقولة . 
 المهم .. كلما أشعر بالملل تبدأ حلقة من حلقات مداعبة فتحى بأفكار جهنمية مرحة .. كان من الصعب أن تمر الأوقات بأسلوب تقليدى .. ورسمت معه برنامج الحياة والمذاكرة وقلت له :
 - أ،ا رأيى يا فتحى ننظم جدول  المذاكرة  وننظم الكتب والملازم والأوراق كلها ..  والمذاكرة كل يوم  مادا يوم الخميس من الساعة ستة والجمعة كله  أجازة .. وأخر شهر نلغى أجازة الخميس وناخد أجازة الجمعة بس وفى أخر أسبوعين  تلغى أجازة يوم الجمعة كمان .. ايه رأيك يا أبو فتحى ؟
  وكان القرار قرارى  فى كل التفاصيل  وكانت لى السيطرة كاملة على الموقف وبدأت المذاكرة والتركيز على أعلى مستوى ..  وأخذت السيارة الى الجراج ورفعت منها البطارية كى يصعب على التحرك  ويصعب على الأصحاب تحديد مكانى .. وبذلت أمى ومعها أختى رولا بالتبادل جدها كبيرا فى تلخيص بعض المحاضرات وشرح بعضها الأخر والسهر منا للمراجعة .
 وبكل صراحة بذلت أنا أيضا جهدا جبارا .. كنت أذاكر حوالى 14 ساعة فى اليوم بلا توقف وكان عزائى الوحيد أخر كل ليلة ألف جوينتين وأخرج أشربهم فى البلكونة  وأسمع اغنيتين أو ثلاثة وأ،ام .
 مر الشهران الأول والثانى وأفراد الأسرة جميعا فى دهشة وذهول تام من الجهد الذى أبذله يوميا .. مذاكرة بجد جدا .. والتركيز عالى لأقصى درجة مفيش هزار .. وبدأت الامتحانات وأعترف أننى ذاكرت فعلا لجأت أحيانا للبرشام ولا أنكر أننى لجأت أيضا للغش ممن حولى .. بأمانة بذلت جهدا فى البنود الثلاثة ويقينى أننى سأحصل على النجاح بل و التقدير وبطرقى الخاصة استطعت أن أعرف نتيجة الامتحان مادة مادة من الكنترول .. مادة جيد وأخرى جيد جدا والثالة مقبول ورابعة جيد .. وتوقف الأمر على المادة الأخيرة  لو حصلت على جيد اذا المجموع الكلى جيد .. وقد كان .
 ظهرت النتيجة والتقدير العام جيد .. والفصل الأول لأختى رولا والفضل  الكبير لأمى وأيضا فتحى .. و كلهم بعد ربنا طبعا ويحق لى أن أطالب بتنفيذ الاتفاق أو دا فيها ضرب نار ..
 - هاهاها .. نفذ يا حاج دادى .. العربية الجديدة .. تذكرة السفر لأمريكا .. ثلاث ألاف دولار .. و 500 دولار يا كيرو .
 فى الفترة ما بين انتهاء الامتحانات والسفر ارتفع عدد مرات ضرب البودرة وأصبحت أكثر خبرة ومعرفة بأماكن الشراء وأى دولاب يعمل .. وبدأت أحب البودرة وأعرف كيف أستمتع بالحياة بعد الضرب والموسيقى كان ليها تأثيرها القوى فى هذاالموضوع .. وبدأت أسمع نوعا جديدامن الموسيقى أسمع بوب مارلى سانتانا دورز بروس اسبرنج ستين دابر استريتس  واصبح اهتمامى الأول فرق ىموسيقى الروك وملأت جدران غرفتى بصور بوب مارلى  بالجوينت وفوق سريرى صور جيم مورسن  وأعلام للقراصنة  وأعلام سوداء لفريق  اسكوربيونز  وكان كل من يدخل غرفتى يذهل مما يراه  من صور وأفكار جديدة وطريفة فلا يشعر من يجلس فيها بالملل ووضعت لوحة كتبت عليها انظر .. ولا تلمس .. وعلى الباب ممنوع الدخول  وأخرى اللى خايف يثروح .
 بعد  النجاح المشرف سافرت الى أمريكا كع ريكو وميدو فقد سهرنا أياما وليالى نحلم بهذه الرحلة وقد كان .. الرحلة كلها مدهشة بدأناها فى نيويورك وطرنا الى كاليفورنيا وقد استطعنا أن نتجول فى كل  أرجائها بسيارة نؤجرها فى كل بلد .. و كانت الرحلة حافلة بالموقف الكوميدية .. أبدأها بما حدث لا فى نيويورك .
 كنا نستخدم مترو الأنفاق فى كل تحركاتنا وذات جلس بجانبى رجل عملاق من السود شكله غير عاطفى بالمرة أقصد لأن شكله مخيف وفى البداية لم يكن الأمر يعنيننى الى أن وضع زجاجة شمبانيا على رجلى وقال لى بصوت خشن وبنبرة حادةة وجادة :
 - دى بتاعتك .
 - دى مش بتاعتى .فقال مؤكدا :
 - دى بتاعتك 
 .قلت مرة ثانية :
 - دى مش بتاعتى .
  وفى الثانية ذاتها وجدت مطواة فى جنبى وفورا مددت يدى وأخذت الزجاجة .. قلت له :
 - دى بتاعتى .
  - 38 دولار .
  - بس ؟! والله يا بلاش زز
 وأخرجت 20 دولار من جيبى .. وقلت مستجدا :
  - واحد منكم يطلع 20 دولار بسرعة .. فيه مطوة فى جنبى .
  - مطوة !! امسك يا عم .
 أخذ الرجل 40 دولار .. وبكل نزلهة أخرج من جيبه 2 دولار وقال لى :
 - الحق حق .
  وتبادلنا النظرات فى صمت وأسرع الرجل بالنزول فى المحطة واختفى فى لمح البصر بينما نحن الثلاثة لا نصدق ما حدث وسرنا الى الفندق ونحن فى حالة ذهول وأحضرنا ثلاثة أكواب لنحتفل بزجاجة الشمبانيا
التى اشتريناها دون رغبتنا .. ووجدنا فى الزجاجة ماء ومجرد مياه .. وهنا فى تلك اللحظة  سرحت فى بعض الذكريات والتساؤلات ..
 لأولا : تذكرت ما كنت أفعله فى الزجاجات التى يشتريها الوالد لأصدقائه الضيوف .
 أولا :  تذكرت ما كنت أفعله فى الزجاجات التى يشتريها الوالد لأصداقه الضيوف .
 ثانيا : لماذا لم يسرقنا ويأخذ ما يريد من أموال دون حاجة الى قصة الزجاجة ؟
 ثالثا : لماذا أعاد لى دولارين من ال 40 دولار ؟
 والاجابة .. هذه هى نيويورك .
 وجدنا كاليفورنيا مبهرة .. ومن حسن الحظ أن أصحابنا من أيام المدرسة يعيشون هناك .. بعضهم التحق بالجامعات وبعضهم يعيش مع أسراهم .. مما جعلنا نشعر بالاطمئنان .. ففى  هذه الولاية عشرات من الاصدقاء يمكن الاعتماد  عليهم .. ونزلنا عند أصحابنا فى لوس أنجلوس  ووفروا لنا الماريجوانا , الويسكى, والكوك .. وحقيقة الأمر لم يعجبنى  ولم يكن يستهوينى لأنه دائما كان يقارن بالبودرة  التى أحببناها وهذا لا يمنع أننا كنا برضة نضرب كوك .. وبعد يومين  قررنا أن نسافر الى سان دييجو وطلعنا المطار  ووقفنا فى الطابور . انه طابور طويل وبجانبنا طابو أخر صغير   واقترحت عليهما أن ننتقل الى الطابور الأصغر فهو أسرع .. ومرت الاجراءات سريعا  وكان المفورض أن نتجه يمينا .. لكننا اتجهنا الى اليسار وكل منا وضع ووك مان على أذنيه نسمع اف ام  وهى روعة فى كاليفورنيا .. فهم دائما يذيعون  أفضل وأحدث الأغانى وفى يد كل منا كوب نسكافيه  وفى الواقع أنها أكواب ويسكى  ونحن الثلاثة فى حالة سكر غير طبيعية .
 وكنت أولهم فى دخول الطيارة  واستقبلتنا  المضيفة بالابتسامة المعتادة قائلة :
 - الطيارة فاضية .. أقعدوا فى أى مكان يعجبكم .
 ومن ورائى سار أحمد ورامى ..  وكالمعتاد جلسنا فى أخر كراسى الطيارة لقد تعةدنا منذ أيام الدراسة الجلوس فى أخر صف .. وطوال  الوقت لم يرفع أحد منا ال ووك مان من على أذنيه .. وتمر دقائق ولم يقل أحدنا جملة أو كلمة للأخر .. المهم .. كالمعتاد أي ا بدأنا مداعبة المضيفة كما يحدث معنا فى مواقف كثيرة مختلفة .. وبعد جولة من المداعبة والضحك سألتنا المضيفة :
  - تشربوا ايه ؟
 قلنا فى صوت واحد :
 - ويسكى . لم تتردد وأحضرت لكل منا زجاجتى ويسكى صغيرتين ( بلاك لبيل ) وسعدنا بهذا الكرم والأناقة فى التعامل  ولكن أدهشنى أن الرحلة لا تزيد عن نصف ساعة ونحن فى الطائرة منذ ساعة .. احترت فقررت أسأل المضيفة متى نصل سان ديبجو .. ودار بيننا أغرب حديث : - هو مش المفروض الرحلة نص ساعة ؟
  - لا .. الرحلة أكتر شوية .. هوا انتم رايحين تعملوا ايه فى سان فرانسيسكو ؟
 - احنا مش رايحين سان فرلنسيسكو .. احنا رايحين سان دييجو .
 ذهلت المضيفة وطلبت بطاقة ركوب الطائرة وأخذتها منى  وطارت على أول الطائرة .
 اذا  لقد ركبنا هذه الطائرة خطأ !! انها مشكلة أصحابنا فى انتظارنا فى سان دييجو وشنطنا ليست معنا .. انها على الطائرة المتجهة الى سان دييجو !! ثم ماذا نفعل فى سان فرانسيسكو .. نعم  هى كانت فى الخطة لكن ليس بهذه الطريقة !! لا .. لا.. لقد وقعنا فى مشكلة لابد أن نطالب بالتعويض بسبب هذه الغلطة .. ثم لا توجد طائرة اليوم متهة الى سان دييجو !! 
 انها فرصتنا .. فرصة ذهبية جاءت لنا من السماء ونحن فوق السحاب .
 وفى موضوع الطيران والطيارات والتعويضات كنت أستاذ الأساتذة .. وأذكر أول رحلة سافرت فيها على خطوطجوية أجنبية وجاءت  الطائرة من أثينا كاملة العدد ولي عليها مقعد واحد خال فاضطروا الى تحويل التذاكر الى اليوم التالى  على خطوط أخرى   وأعطوا كل تذكرة تعووويضا قيمته قدره 1250 جولار على كل حقيبة .. وحزنت على حقائبى وما فيها من ملابس  وهدايا بعد هذا الموقف كنت فى كل رحلة   أخرج بحقيبتى من المطار  ثم أعود وأبلغ عن فقدان الحقيبة  وأحصل على التعويض .. ولا أنكر  وبصراحة بعض شركات الطيران كانت محترمة جدا .. أعطتنى تعويضات كبيرة وفى تصورى أن هذا يشفى غليلى ويعوضنى عن ضياع حقائبى فى رحلتى الأولى .
 انقلبت الدنيا رأسا على عقب .. على الطائرة ثلاثة ركاب استقلوا خطأ الطائرة  المتجهة الى سان فرانسسيكو ونزلنا مطارها ونحن سكارى ولا نكاد نتمالك أنفسنا من الضحك ونتظاهر بالجدية والغضب  وأردت الاستفادة من هذا الموقف أكبر فائدة ممكنة .. وكان على رامى يريد  العودة مرة أخرى الى نيويورك ليتجول فى شارع 42 الذى نراه فى أفلام السينما وتصور بأنه ملئ بكل أنواع المخدرات وفتيات الليل ومغامرات السود .. وعلى الفور تشاورت مع أصحابى قائلا "
  - أنا ها اتصرف .. سيبوهم على .
 وكم كان مدير مكتب شركة الطيران فى مطار سا فرانسيسكو رقيقا ومهذبا وسألنى بعد تقديم  الاعتذارات لنا عن التعويض المطلوب .
 - بالنسبة للتعويض  نريد الأتى :
  أولا : اقامة كاملة فى فندق 5 نجوم فى سان فرانسيسكو لمدة ليلة .. وذهاب وعودة الى المطار .
 ثانيا : احنا هنضطر الى تغير خط السير  والمطلوب تذاكر طيران الى نيويورك وعودة الى سان فرانسيسكو  وعودة الى سان دييجو .
 ثالثا : يتم تسليم الشنط فى مكتبكم فى نيويورك .
 رابعا : 200 دولار لكل واحد لنشترى ملابس نلبسها النهاردة وبكرة .. مش عوزين أكتر من كده  ولو مش موافقين هنرووح لمحامى فى سان فرانسيسكو 
 ونرفع قضية .. والقضية اكيد فى صالحنا .
 أغرب شئ تمت الموافقة على النقاط الأربع بعد عشر دقائق شيك بمبلغ 200 دولار لكل منا وسيارة ليموزين تأخذنا الى الفندق وتذاكر الطيارة الى نيويورك فى عصر اليوم التالى .
 وصلنا الى نيويورك وأمضينا بها أربعة أيام تجولنا خلالها فى شارع شارع 42 وجربنا جميع أنواع المخدرات  ودخول البارات ولعب القمار .. وبصراحة لم تعجبنى الحياة فى نيويورك ولم تستهونى ... ايقاع الحياة سريع والاحساس بالخطر عال جدا .
 وهناك مررت بموقف غريب .. كنت فى جولة لعمل شوبينج وكان هناك اتفاق  مع راندا على اغلان خطوبتنا بعد العودة من أمريكا مباشرة .. وفى محل أنيق أخترت بدلة مدهشة جربتها وبدلة أ×رى أنيقة وثالثة وأخيرا استقر رأيى على أكثرها أ،اقة وأغلاها ثمنا .. كانت رائعة بالقميص والبابيون .. تمام فعلا .. وقلت أنا اشتريت  ثم ألقيت نظرة أخيرة أما المرأة وفجأة  غمرنى احساس غريب .. بأن  هناك شيئا ما خطأ .. ماهو ؟ وما تفسير  هذا الاحساس الغريب ؟ لست أدرى ..
 التفت فوجد رامى بجانبى .. وقال لى :
 - حلوة جدا .. مبروك عليك يا صاصو .
 - لا يا ريكو .. أنا مش هاتجوز راندا .
 ولم يفهم .. ولم يسألنى تفسيرا .. وأعدت البدلة مكانها .. ولم أشتر بدلة الخطوبة وقلت :- يالا بينا يا جماعة .
 انتهت هذه الرحلة الجميلة .. وفى طريق العودة الى القاهرة توقفنا ترانزيت فى أمستردام  عاصمة هولندا  صاحبة قانون تعاطى المخدراتالعجيب .. كانت فرصة قصيرة لشرب وتعاطى المخدرات علنا .. فالقانون يحمينا !! والسؤل الذى يطرح نفسه : ليه مصر ما تسمحش للضريبة  بالضرب زى هولندا ؟ هو ده التقدم واللا بلاش .
 أشترينا أفضل و أ؛دث أجهزة التعاطى : بايب لتدخين الحشيش ورق بفرة بأشكال مختلفة على هيئة مائة دولار وعلم أمريكا وأخيرا ماكينة للف السجائر .. بعد العودة الى مصر ساعدتنا هذه الماكينة المعجزة على الجلوس فى صالات الديكسو ونحن ندخن الحشيش وكان مستحيلا أن يفرق أحد بين سيجارة هذه الماكينة العبقرية والسجائر التى تنتجها الشركات العالمية .. نجلس فى المكان  وندخن الحشيش وفجأة تفوح الرائحة .. فالمكان مزدحم  والكل فيه يدخن بشراهة .. ونستمر فى الضحك على ما نفعله .. ويتحدث كل الحاضرين عن هذه الرائحة ولا يعرف أحد من وراءها . انها رحلة لن تتكرر .. سافرنا من الشرق الى الغرب .. شمالا وجنوبا  ومررنا بمواقف ليس لها أول من أخر .. وكانت الخطة أ، نعود الى مصر فى أول أكتوبرا وكالمعتاد عدنا أخر ديسمبر .. رجعنا بعد ما صرفنا كل ما معنا  وليس فى محفظة أحدنا أكثر من خمسة دولارات وقد لا نستطيع دفع أية مبالغ فى الجمرك وأملى أن أسستطيع الدخول بسهولة ومعى استريو جديد وصغير .. وظللت طوال الوقت أتمتم : ربنا يسهل ويعدى .. واستجاب الله لدعائى .
 يوم عصيب 
 عدنا نحمل معنا ذكرياتنا .. واقعة الطيارة وقصص وروايات هوليوود .. وأهم شئ فىالدنيا :كك
 الكونسيرتس وحفلات فيلكولنز دابر ستريتس جنز أند روزيس كينكس اسكوريبونز بروس سبرنجستين .. وكان برنامج  الرحلة يقوم أساس على الحفلات وأماكنها ومواعيدها .
  وفى تلك الرحلة كان أسلوبنا فى الضرب غريبا يبدأ لحظة استيقاظنا من النوم بمعنى أن نضع فى فمنا جوينت ماريجوانا وكل منا يأخذ نفسين وبعدها نفطر وأحيانا لا نقطر .. وأيضا أحببنا كثيرا زجاجات الويسكى  الصغيرة  وكنا على قناعة تامة مائة فى المائة بأنه اذا شربنا الويسكى فى الصباح لن يحدث لنا صداع بسبب الشرب فى الليلة التى نسبقها .. وعندما سألنا عن البودرة كانت الاجابة من الأمريكتين بأنهم لا يعرفون لها مكانا محددا وفى رأيهم أنها نوع خطير من الادمان لذا يخافون ويخشون كثيرا من التعامل مع البودرة  وكنا نرد بانها ليست ادمانا وأننا نضرب منذ سنوات  ..لذا كنا نضرب منذ سنوات .. لذا كنا نضرب كوك وجربنا شيئا جديدا وخطيرا يشبه الماكس فى مصر يسمى اسبيد  فيظل الانسان مستيقظا لمدة يومين 48 ساعة فى حالة نشاط على أعلى درجة ولم يعجبنا لكننا مررنا بالتجربة .
 وصلنا  الى مصر أخر ديسمبر .. نها السنة الدراسية الرابعة بالجامعة وفى تلك السنة  وقعت أحداث الأمن المركزى  ولم نتوقف عند أحداثها كثيرا فقد كان شوقنا كبيرا للأصحاب وللجلسات الجميلة معا وأيضا لأنواع المخدرات التى تعودناها وصديقاتنا من البنات لنحكى عن رحلتنا والمغامرات التى عشناها .
 كان أول مشوار ذهبت فيه مع رامى الى أم سيد الساعة الثانية  و اشترى كل منا ورقة  وهى تكقى اثنين أو ثلاثة  واشترينا السرنجات والليمون وزجاجة المياه المعدنية  وفى جاردن سيتى وفى شارع هادئ وقفنا بالسيارة وضربنا .. ولم نتحرج الا لشراء سجائر وتوقفنا بالسيارة مرة أخرى ثم تحركنا .. وهكذا حتى الساعة التاسعة ثم توجهنا الى المهندسين  ووجدنا كل الشباب عند ميدو .. كان واضحا علينا عدم الاتزان  ولا تعليق من أحد وجاءنى بهاء الذى توقف عن الضرب لمدة شهرين كاملين وسألنى :
 - معاكك نص سنتى يا صلاح ؟ 
  - طلبك عندى يا اكسلانس .. دا انت طول عمرك أبو الواجب .. باقول لك يا رامى  .. اعمل واجب انت كمان مع بونو .
 - أنا أصلا جهزت له سوسته فى العربية  وقلت مش ها اديها له الا اذا هو طلب 
 دخل ميدو فى الحديث قائلا :
  - أنا عايز خطين .. شكلها بودرة سم .. هات بسرعة ياصلاح قبل ما علاء يرجع . 
 - ماشى .. أحسن حاجة تضرب وننزل بسرعة .. مش عاوزين خناقات ومشاكل مع علاء ..
 كانت نظرة واحدة الى المرأة كفيلة بشرح الشعوذة التى نعيشها  وأنه  يمكن  تصديرها للأخرين .. وبعد أن ضرب ميدو الخطين  فى الحمام انطلقنا لاى شارع شهاب .. كان لنا هناك مكان محدد على الناصية  .. نقف عنده نشاغب ونعاكس الرايح والجاى  ولو مرت بنا واحدة وصاحبتها  معناها الضحك للصباح بلا توقف .. يكفى أن نسمع  تعليقين من بونو ..  فلا نضحك وحدنا بل يضحك المارة أيضا ضحكات من القلب .. 
 ومن أقواله فى هذه المواقف :
 - اسمعى ياقطة .. أنا مش باعاكس .. أنا عايز عنوان البيت أصل أختى عايزة تتجوز وأنت أكيد عندك أخ .
 - أنا بهاء الشهير ببونو  صاحب أعيان 8 فدادين برتقال  و 3 فدادين كمترى وشجرتين مانجو .. واحدة علشانى والتانية علشانك  ونقعد ناكل ونلعب لحد الديك ما يقول كوكوكولا .. أصل الديك بتاعى فاتج كششك ..
 واذا مرت بنا فتاة بملابس رياضية يقول :
 - والكابتن بياعب مع مين .. أكيد كوم السمن .. أو أبو الغيط ؟ نفسى أجيب جون فى المقص ز
 وكان معنا زونى فى كل هذه الأفلام ..  ولكنه يكتفى بالسيجارتين الملفوفتين وزجاجة البيرة .. فقط لا غير .. فقد وعى الدرس جيدا .. حشيش وبيرة وبس .. درس البريكنول كان قاسيا عليه .
 وفى اليوم التالى  وحوالىالساعة الحادية عشرة صباحا  جاءتى رامى  وطلب الاستعداد للخروج سريعا قائلا :
  - ياللا بينا على أم سيد .. وبسرعة .. عندنا ميعاد مع البنات اللى كانوا معانا على نفس الطيارة .. أنا أديتهم رقم تليفونى  وكلمونى وصحونى .. وقالوا لى عاوزين نشوفك انت وصاحبك الرفيع ده .. قالت لى انك عجبت  صاحبتها  مايسة . بس أنا مش فاكر مايسة مين فيهم ؟
 - مش فارقة .. الاتنين مزز .
  -  وااتفقت معاهم على ميعاد عندى فى البيت الساعة واحدة .
 - وافقوا على طول كده ؟!
 - حصل .. وقالت لى مفيش مشكلة .. فقلت لها  علينا الغدا ,, قالت الغدا بس .. قلت لها والعشاء كمان ؟! ايه النظام ياصلاح ؟
 - قل لى الأول فين باباك ومامتك ؟
 - طلعوا الغردقة امبارح بالليل .
 - يا جماله .. دا يوم رياضى ؟
 - ياللا بينا .. نروح نشترى كام تذكرة من ام سيد .. ونرجع على بيتى .
 - فل يا ريكو .
 وبعدما ضربنا فى بيت رامى قلت له :
 - بص ياريكو..انضربش كتير .. علشان نشوف النظام ماشى ازاى .
 - ماشى يا معلم ..  بعدين نعلى زى ما احنا عاوزين .
 دارت الموسيقى  ووصلت نادين وصديقتها مايسة الساعة الواحدة ورحبنا بهما .
  - هاى .. هاى .
 فقالت مايسة :
 - بيتك حلو يا رامى .
 - اتفضلى ..
 - أصل مامته ذوقها حلو .
 وقالت صديقتها نادين :
 - هتشربونا ايه ؟
 - بيرة .. ويسكى .. حشيش .
 نادين : 
  - الصبح كده ؟
 رامى :
  - دى تبقى أحلى استمورنج .
 نادين : 
 أنا أخد بيرة .
  وقالت مايسة : 
 -  وأنا كمان .. وانتم ويسكى طبعا .
 فقال رامى بلا تردد :
 - لا .. احنا بودرة . 
 لم يكن رامى يخفى هذه الحقيقة المرة  وبكل جرأة يعلن أنه بيضرب بودرة  كأنها مثل البيرة .. وكلامه أدهشهما وبدأت التعليقات من البنات :
 - بودرة ؟ أنا عمرى ما شفتها بس سمعت عنها .. انت جربت البودرة يا نادين ؟
 - لأ .. تيجى نجرب وناخد ؟ 
 - لا ياشيخة .. أخاف .
 وتدخل رامى فى الحوار :
 -  كا تخافيش .. ما احنا قدامك أهه .. جهز خطين حلوين  يا صلاح بس ماتتوصاش  .. دول أول مرة يا معلم .
  - ادونى دقيقتين .. بس قولوا لى انتم من فين ؟ وفى جامعة ايه ؟ وكنتم بتعملوا ايه  فى أمريكا ؟ صحيح احنا مانعرفش عنكم أى حاجة خالص .
 فقالت مايسة :
 - يعنى احنا نعرف عنكم أى حاجة 1 انت فى كلية ايه ؟
 رديت :
 - أنا فى تجارة خارجية .. ورامى فى سياحة  وفنادق . بس  احنا مع بعض فى الفصل من حضانة لثانوية عامة ..
 - يا .. حلوة دى .. وكنتم بتعملوا ايه فى كاليفوورنيا ؟
  - كنا عند أصحابنا بنلف .. وقعدنا هناك 5 شهور .
  وقالت نادين :
 - واحنا الاتنين من مصر الجديدة وعايشين فى لوس أنجلوس .. فى الجامعة هناك .
 - يو . سى . ال . ايه !!
  فتساءلت مايسة فى دهشة :
  -عرفت ازاى يا صلاح ؟
  -طبيعى .. ما هى أشهر جامعة فى لوس أنجلوس .
 وهمس رامى فى أذنى قائلا :
  -  خف البودرة شوية يا صاصو  بعدين يقعوا مننا  ومش ها نعرف نعمل شغل . 
 - خلاص .. نقسم الورقة أربعة .. وناخد أنا و أنت كل واحد فينا نص .. قشطة ؟
 - ماشى بس أنا  ما بقتيش لأعرف أشم . 
 - ليه مناخيرك اتسدت واللا ايه ؟!
  - لا .. السوست حاجة تانية .
  أخذتالبنات الخطين فى هدوء .. وبدأت الليلة . 
 بدأها رامى بالعزف على الجيتار .. ونال تشجع الجميع .. ثم جمعتنا جلسة مرحة ضاحكة  واستمعنا الى  الموسيقى وأغنية هادئة ورقصت مع نادين ورقص رامى مع مايسة رغم أننى فهمت منذ البداية  أن مايسة معجبة بى شخصيا وصديقتها معجبة بصديقى رامى وبصراحة لا فارق .. وبكل اهتمام سأل رامى مايسة :
 - مالك ؟ حسيتى بحاجة ؟ 
 - أه .. يعنى نيمانة .. وانت يانادين  حسة بحاجة ؟
  - حاسة انى مبسوطة .
 فقلت :
 - باقول لكم ايه .. احنا نلععب الازازة .. خلينا نضحك شوية .. تعرفوها ؟  
 فقالت مايسة ونادين معا : 
  -طبعا .. نعرفها .
 وبدأت اللعبة بأسئلة خفيفة وضاحكة وبسرعة  رفعت درجةحرارة الأسئلة :
 - يا مايسة .. صاحبت كام واحد فى حياتك ؟
 ردت بهدوء :
 - تلاتة .
 وبدأت الأسئلة الصريحة حول العلاقات العاطفية وبدأت الأحكام  وتبادلنا القبلات  وتطورنا الى مناطق أكثر سخونة وارتعدت رعبا  عندما حكمت نادين على مايسة  أن تأخذ خط أخر من البودرة  .. وبصراحة لم أكن أريد أن تكررا التجربة .. كلتاهما لذيذة وظريفة  والأظرف البقاء فى حالة من الحيوية بدلا من البهدلة اذ لم أنش أول  وأول تجربة فى حياتى .. أخذت خطين  وكنت فى حالة غريبة من الترجيع والغيبوبة .
 فتح رامى ورقة جديدة وعمل أربعة خطوط  وطلبت منه همسا أن يعد لنا  سرنجتين  بعيدا عن غرفة الاستقبال حتى لا يرومننا  والتفت اليهما فوجدتهما تضحكان  .. فكل منهما أخذت خطين من الأربعة .. بمعنى انتهت التذكرة الكاملة وقالت مايسة :
  - علشان تعرفوا ان  احنا ما يهمناش حاجة . 
 فقلت :
  - شفت يا رامى ؟! دول خدوا التذكرة بحالها . - مش مهم انا لسه معايا بودرة تانى .
 رديت بغضب :
  - بودرة تانى ايه يا مجنون ؟!! دول كده هيأفوروا .. هو أنت فاكرهم زينا ؟ 
 - يأفوروا ايه بس ؟! ماتخافش يا أخى .
  ظلت الموسيقى تدوى فى أرجاء البيت  ولكن بصراحة غمرنى القلق وتكهرب الجو فى البيت .. وبعد عشر دقائق بدأت مايسة تتقيأ فى الصالون ..  ومدخل البيت  واستندت الى كتف نادين فى اتجاه الحمام  وهى الأخرى تأرجح فى خطواتها  ولا تحتمل ثقل زميلتها على كتفها فأسرعت الى مساعدة نادين وقلت لها :
- حاسبى .. أنا أساعدها . وقبيل دخول الحمام أغمى على مايسة بين يدى قصرخت : 
  - دى أفورت !! مش قلت لك يا رامى !!  
 وفى الثانية نفسها أغمى على نادين ووقعت على الكنبة وأصبح معنا جثتان  واحدة فى حالة اغماء كاملة .. وفاصلة تماما .. والثانية ملقاه على الكنبة بتخرف  ولم نفهم كلمة واحدة مما تقوله .. وبدأـ  ألف وأدور حول نقسى وسألت رامى قائلا :
 - نعمل ايه يا رامى فىالمصيبة دى ؟ يارب عديها لنا على خير :
 - نشربهم مية بسكر ؟
  -مية بسكر ايه بس ! هما مساطيل ؟!
 وبدأت أرش الماء المثلج على وجه مايسة .. وجاء رد الفعل ضعيفا فقلت :
 - الحمد لله .. عايشة .. بس أنا خايف أحسن يموتوا .
  وشعرت أن الخوق يتصبب من أطراف أصابعى .. دمى نشف .. دمى نشف  وحاولت مرة أخرى بالماء المثلج ورش الكولونيا  واسترجعت معلوماتى فى الاسعافات الأولية مثل : اجراء تدليك القلب ومحاولات التنفس وقبلة الحياة والضرب على الوجنتين  ورش المزيد من الماء المثلج والكولونيا .. 
 ناديت رامى بأعلى صوتى وجاءنى فورا وقلت له :
 - تعال يا رامى .. انت فين يا أخى ؟ خليك مع نلدين .. حاول تفؤها .. كفاية واحدة تأفور .. وتموت منا .
 - أنا ضربت يامعلم . ودى سرنجتك .


- ده وقت ضرب ؟! مش عايز أضرب ..  شوف نادين أحسن تكون أفورت هى كمان .
 وسيطر على الرعب الى أقصى درجة .. رشيت على مايسة المياه والكولونيا .. وأخيرا بدأت تفتح عينيها .. وسمعت  صوت نادين الضعيف يسألنا :
  - احنا فين ؟1 مايسة فين ؟! هو ايه اللى حصل ؟!
 وتمر دقائق .. تفتح احداهما عينيها وتعود فى غيبوبة من جديد وهكذا مع الأخرى  ونحاول نحن افاقتهما بكل الوسائل .. وظل الحال على هذا المنوال حتى الساعة الحادية عشرة  وأخيرا وقفت نادين على رجليها  وبعد ساعة وكأنها الدهر كله  وقفت مايسة .. نعم معهما سيارة  انما مستحيل قيادة السيارة بهذه الحالة .. وكان سترا من الله أن أهل رامى سافروا الى الغردقة  والا كنا سنواجه فضيحة كبرى  .. واحل المثالى الوحيد تركهما تنامان حتى الصباح .. وليحدث ما يحدث  ..  ولم تكن تمر سوى دقائق معدودة  الا وأدخل لأراهما واطمئن أنهما يتنفسان .. وأتنفس أنا الصعداء وقلت لصاحبى :
  - يارامى هات السرنجة البنتين دول فواؤنى .
  وبعد أن ضرب لى  لأننى لم أكن أعرف  كيف أضرب لنفسى حتى ذلك الوقت  جلسنا معا فى البلكونة نسمع الموسيقى بين النوم والصحيان .. وحوالى الساعة الثانية قررت ايقاظهما من النوم :
  - ياللا اصحول .. حرام عليكم ايه اللى عملتوه فينا ده ؟
  سألت نادين :
 - هى الساعة كام ؟
 - الساعة اتنين .
 وتساءلت مايسة :
 - احنا ماروحناش بيتنا ؟
  - لا .. روحتوا ورجعتوا تانى .. طبعا ماروحتوش  تروحوا ازاى وانتم فى الحالة دى ؟!
 - احنا لازم نقوم .. بس يا مايسة أنا مش قادرة .
  - ولا أنا .. لكن دول هيقلقوا علينا أوى .
 - مش مهم .. ننام وبكرة نفكر فى أى فيلم .
  ونامت كلتاهما فى أقل من ثانية  .. وقلت لرامى :
 - باقولك ايه ياريكو .. أنا كمان هنام هنا .. وبكره نخلص من البنتين دول .. يروحوا .. دول كانوا هيلبسونا أسود ..
 - لا .. مخطط وانت الصادق .
 - الحمد لله يارب .. ربنا سترها فعلا .. يوم عصيب ومر .
  امأساة الأولى 
 استيقظت   واستيقظ صديقى رامى أيضا حوالى الساعة الواحدة ظهرا ولم نجدهما ..  ولا ندرى  متى وكيف خرجت الفتاتان .. ولم نراهما مرة أخرى .. ولم نكن نريد رؤيتهما  فقد مررنا بتجربة خطيرة وقاسية  ونحمد الله ا\أنها مرت على خير .
  ومنذ عودتى من رحلة أمريكا الأخيرة  كنت أشعر أن هناك تصرفات غير عادية من راندا .. ولم تكن هى راندا التى أعرفها .. الابتسامة مختلفة .. بها انكسار غير مفهوم   وكأنها تخفى خطأ ما .. وسألتها عشر مرات و أكثر :
 - فيه حاجة يارندا ؟ انت متغيرة .
 - لا مفيش .. هيكون فيه ايه يعنى ؟
 - متأكدة ؟!
 - طبعا متأكدة .
 واتفقت  مع راندا أن أمر عليها فى الجامعة الساعة الواحدة وأخذها معى الى بيت رامى  فأهله فى الغردقة  واردت أن أعطيها  شنطة كاملة مليئة بالهدايا وملابس أبيقة  من أرقى بيوت الأزياء  وكلها اخر صيحة وصلت قبل موعدى بساعة  .. وكانت الساعة وقتها الثانية عشرة .. كان عند راندا محاضرة حتى الساعة الواحدة  فالتقيت بأصحابى .. واسقبلتنى الشلة كلها بحرارة .. اقترب منى مصطفى وطلب منى أن ننفرد معا فى جلسة خاصة ولم أستطع  اخفاء قلقى وسألته :
  - خير يا مصطفى ؟! فيه ايه ؟
 - أنا عايزك فى موضوع ..  بص يا صلاح انت عارف أنا بحبك أد ايه .
  - طبعا يا ابنى .. احنا اخوات .
 - علشان كده أنا مضطر أقول لك ومن غير لف ودوران  راندا من عشرة ايام كانت مع أسامة فى كوفى شوب فى الزمالك .. وفى اليوم ده كنت خارج مع سماح  وقلت لها تعالى يارندا  نتغدى سوا  واعتذرت لأنها عايزة تروح بدرى .. المهم أنا وسماح  رحنا نفس الكوفى شوب وقوجئنا بأنها هناك مع أسامة والقاعدة مريحتنيش .
 - أسامة مين ؟
  - الولد التخين اللى دمه خفيف .. لما تشوفه هتعرفه .
 - وبعدين ؟
 - طبعا هى اتخضت واترعبت لما شافتنا وماعرفتش تعمل ايه .. وطبعا أننا احنا اللى داخلين المكان فرحنا نسلم .. وهو قال لنا : اتفضلوا .. اقعدوا معانا  اقعد يادرش .. قلت له :  لأ نسيبكم تقعدوا لوحدكم .. دا أنا لسه كنت مقابل راندا فى الجامعة  وقلت لها تيجى معانا فقالت لى لأ علشان لازم نروح بدرى .
 - أ،ا فعلا كنت ها اروح بدرى  بس أسامة قال انه عااوزنى فى موضوع مهم فجينا مع بعض نتكلم شوية .
 - وبعدين يامصطفى ؟
 - رديت وقلت : طيب نسيبكم تتكلموا فى الموضوع المهم .. وسمااح ما قلتش ولا كلمة  وقعدنا فى تربيزة بعيدة شوية وبعد عشر دقائق  راندا جات لنا وقالت : أنا عاوزاك يا سماح دقيقة واحدة ولما رجعت سماح حكيت لى الحوار وأنها حلفت وأقسمت أن مفيش أى حاجة بينها وبين أسامة . 
 - وسماح قالت لها ايه ؟
 - قالت لها ده  موضوع يخصك ومايخصش حد فينا .. وبعدين راندا قالت لها :
 طبعا مصطفى هيقول لصلاح ؟! فقالت لها سماح : اتكلمى مع مصطفى واتفاهمى معاه .
 - وراندا كلمتك ؟
 - أيوة .. جت كلمتنى من يومين  وكلامها يخش العقل بس برضه هى غلطانة .. دى مفيهاش فصال .. أنا مكنتش ناوى أقولك .. وقلت لها انى مش ها أقول لك  بس بشرط هى تحكى لك .. بس الواضح انك ما عرفتش  وبينى وبينك الجامعة كلها عرفت القصة  .. انت عارف .. سماح ما تتوصاش .
 - تصدق يامصطفى  .. أنا كان قلبى حاسس ان فى حاجة غلط .. أحكى لك حاجة مش هتصدقها .. وأ،ا فى أمريكا  شفت كام بدلة خطوبة وكانوا عشرة على عشرة وبصيت فى المرايا  واحساسى قا لى ان فيه حاجة غلط  وساعتها  قلت لرامى أنا مش ها أتجوز راندا .. وما اشترتش الدبلة . 
 - يا ترى أنا غلطان انى قلت لك ؟
 - لأ طبعا يا مصطفى .. وعلى العموم كأنك ما قلتش حاجة .. وأ،ا هتصرف .. كدا راندا تاخد السكة .. انتهى الموضوع .
  رجعنا نقعد مع الشلة وكنت فى حالة ذهول  وشعرت أنهم جميعا ينظرون لى نظرة معناها :
  - يا حرام .. ضحكت عليه .
 وجاءت راندا الساعة الواحدة  و من بعيد رفعت يدها بتحية السلام على الجميع وأخذتها الى السيارة ودارت الموسيقى ولم أنطق بكلمة واحدة 
 قسألتنى : 
 - أخبارك ايه ؟
 - زهقان شوية .. بصراحة نفسى أعيش فى أمريكا .
  _ (فى صفحة مش موجودة )  
 - ياريت .
 - سلام يارامى .. سلام يا صلاح .
 فتحت شنطة السيارة وأخرجت منها حقيبة راندا  وقلت لها أن تنادى على البواب ليساعدها  ويطلع معها بيتها .. ونادت البواب وقالت لى :
 - مرسيه يا صلاح .. مش عارفة أقول لك ايه ؟ أنا بجد بحبك أوى .
 - و أنا كمان .
  أخرجت الورقة الصغيرة من جيبى  وأعطيتها لها قائلا :
 - أفتحيها لما تطلعى البيت .
 - فيها  ايه الورقة دى ؟
 - دى فاتورة حساب اللبس اللى جبتهولك .. انت فاكرة انه بلاش واللا ايه ؟
  يى اطلعى .
 لم تفهم كلامى جد أم مداعبة أم هزار .. وقالت :
 - كلمنى يا صلاح ما تطنشنيش .
 - طبعا ها اكلمك .. ( وكأنى أقول لها : طبعا مش ها اكلمك ).
 - ياللا بينا ياريكو على أم سيد .
 حاضر !! مالك !! انت مش طبيعى النهاردة !! هو فيه ايه ؟!وفى الطريق حكين له القصة .. ووصلنا عند أم سيد .. 
 - الباب مفتوح يعنى مفيش شعل .
 - يعنى ايه مفيش شعل ؟! ايه العكننة ده ؟ طيب اسأل الشغل جاى امتى ؟1
 أو الأحسن .. أنزل أنا و أشوف ايه النظام .
 عرفت وفهمت ان الحكومة تراقب المكان باحكام .
 - طيب يا صلاح ولايهمك نروح نجيب من بولاق . 
 - بولاق ايه . مفيش زى بودرة أم سيد .
 - أنا سمعت من بونو ان فى بولاق دولاب جديد فيه شغل سم . 
 - صحيح .. طمنى .. هو بونو عامل ايه دلوقت ؟
 - خربها وبيضرب كتيرجدا .
 - أووف  أنا خايف عليه .
  ولن أنسى كيف مرت بنا أحداذ الأمن المركزى .. حقا لم أتوقف كثيرا عند أسبابها  ولم أهتم بتحليل دوافعها أو نتائجها .. فقط كنت أراقب المظاهرات وأحداث الشغب من بعيد فصدرت  قرارات حظر التجول بطول البلاد وعرضها .
  وفى تلك الأيام كنا أسعد ناس .. وكأننا نملك القاهرة .. نتجول فى شوارعها بسيارة صديق والد رامى وهو من الشخصيات الموموقة وكان قد سافر فى مهمة ولديه تصريح خاص يمكنه التحرك  بالسيارة فى كل الظروف بالاضافة الى أن والد رامى كان لواء وكان رامى معه كارنيه يساعد فى حل مواقف كثيرة وذات مساء واحتهتنا لجنة وسألنا أحد ضباطها :
 - على فين يا رجاله ؟
 أجبت :
  - معايا تصريح ا افندم ؟ تحب تشوفه ؟ ومعانا روشته علشان دواء من صيدلية الاسعاف .
 - اتفضلوا .. وعلى مهلكم ..
 أيام الحظر كانت مختلفة   وجميلة بالنسبة لنا .. نخرج كما يحلو لنا فى كل الأوقات ونتجول فى كل مكان .. الهدوء الشامل  يسود الشوارع الخالية من المارة ومن السيارات .. نقضى ليالينا فى أحد الفنادق الكبرى على البار نستمع الى مغنية تعزف على البيانو  وكل واحد يشرب 7 أو 8 كاسات دوبل ..  ويحيينا البار با اثنين من عنده .
  وذات ليلة قررنا أن نذهب الى غرزة فى مصر القديمة  ولم نجد أحدا هناك .. نحن فقط !!! يا سلام . ضرب بمزاج عال  جدا وكل واحد منا فى خدمته واحد من الصبيان  والمعلم من حيت الى أخر يوجه تحية الينا بدرج ثم بثنة أفيون .. وفى يوم نضرب بودرة ونقضى اليوم فى ناد من الأندية .. ولا أحد غيرنا فى الشوارع .
 يا سلام ..لو أن حالة حظر التجوال تستمر طويلا  !!  أكيد سوف نشعر بأننا من أسعد الناس فى الدنيا .. احساسنا بأننا بمفردنا فى الفنادق أو فى النادى أو فى الشارع .. احساس جميل لم نمر به من قبل .. احساس جعلنا نتصور أننا من أقوى  ا, أهم الناس فى البلد ز
 نرجع الى موضوع راندا التى قررت ألا أكلمها  مرة أخرى .ز لقد انهارت تماما .. ظلت تبحث عنى  فى كل مكان أتردد عليه  ولم تكن محظوظة لأيام و أيام لأننى وبالصدفة العجيبة  لم أتواجد أبدا فى الأماكن التى تعرفها وسألت عنى فيها .. واستطاعت أخيرا أن تدبر كمينا وظلت تنتظرنى ساعات طويلة بالقرب من بيتى  وعندما رأتنى أتجه للسيارة انطلقت من مكانها كالقذيفة  ووقفت فى طريقى قائلة :
 - ممكن أركب ؟
  - طبعا ممكن .
 دخلت السيارة بسرعة مذهلة وقبل أن تستقر فى مكانها قالت :
 - بجد .. أنا كنت ها احكى لك بس أنت مادتنيش أى  فرصة .
 - باقول لك اي يا راندا بلاش شغل الأفلام ده وهاتى من الأخر .. انت عايزة ايه ؟
 - عايزة يا صلاح أشرح لك اللى حصل .. حاول تسمعنى .. حاول تفهمنى .
- أنا مش عايز أفهم الموصوع خالص  وعلى رأى بهاء .. صفر الحكم .. انت كمان بتعيطى ؟!
 - صدقنى والله أ،ا كنت ها أقول لك .. بس انت كنت لسه  جاى من السفر ومش عاوزة أزعلك .
 - خليتينى قرطاس فى الجامعة .. سألتك 100 مرة فيه حاجة يا راندا ؟ اسمعى .. أنا مش عاوزك .. ولا عاوز أفهم .. وانزلى من العربية قبل ما اتجنن عليكى .
 - اتجنن عليا .. أنا مش هانزل من العربية .
 - خلاص .. ها انزل أنا .
 أوقفت السيارة .. نزلت وظلت هى فىمكانها فى السيارة .. ثم أشرت الى تاكسى قائلا :
  - المهندسين .
 ولم أجد ريكو فى بيته ولم أجد ميدو أيضا .. وقفت حائرا أما باب بيته  أكلم نفسى قائلا :
 - دا ايه الغلب ده ؟ أرجع بيتى .
 عدت .. وكنت فى قمة الغضب والضيق وفى الناحية الأخرى من الشارع لمحت حسام يقف حائرا .. متوترا .. ويدور حول نفسه  ويبدو أنه على موعد مهم وينتظر شخصا ما فى لهفة  وعندما رأنى أسرع الى قائلا :
 - حمدلله على السلامة .. ياعم جيت من أمريكا ولا ظهرت ولا سألت !!
 - يا عم انت اللى مختفى على طول وعربيتك مش فى الجراج ليه ؟! انت شكلك مستنى حد .
  - مستنى دعاء .. راحت تجيب بودرة من بولاق .. ساعتين ولسه مارجعتش .. مش عارف بتعمل ايه دا كله .. رأينا  دعاء قادمة وهى تبتسم .. 
  - أهى وصلت شفت وشى حلو عليك أزاى ؟
 - يبقى أكيد جابت الشغل .
  وأٍسرع اليها قائلا :
 - انت فين يا حيوانة ؟ 
 - ماكنش فيه شغل وقعدت مع أم نادية لغاية لما الشغل جه وقطعته  دى كانت مش عاوزة تطلع الشغل النهاردة .. قال ايه بكره .
 - يا سلام .. اركب يا صلاح .. طبعا انت عايز تضرب .
 - كلك نظر يا معلم .
 - جبتى أد ايه يا دعاء ؟
 - ربع جرام أصلى .
 - معلمة تربيتى بصحيح .
 - أنا قعدت معاها ساعة أتصاحبنا وبقينا حبايب فعملت معايا واجب 
 - انت محظوظ يا صلاح ياللا بينا على أقرب صيدلية .
  اشتريت 6 سرنجات  وعمل حسام سرنجات محترمة وثلاثة للتعلية .. ضربنا .. وبعد جلسة دردشة قلت لحسام :
 - وصلنى عند عربيتى .
 - ماتقعد معانا شوية .. هو انت دايما كده تضرب وتخلع  ؟!
 - المرة دى قصة طويلة عربيتى عند جنينة الأسماك .. أصل أنا اتخانقت مع راندا ونزلت وسبتها فى العربية وأخدت تاكسى .
 وعندما وصلنى حسام الى عربيتى كانت المفاجأة أن أجد راندا لا تزال تجلس فى السيارة .. أذهلنى الموقف فقلت :
 - يانهار أبيض !! ثلاث ساعات قاعدة فى العربية !!وبأسلوب البنات ودون أن تفهم الموضوع قالت لى دعاء :
 - خلى عندك دم وصالحها .
  وتأثر حسام من موقفها بالاضافة الى أن البودرة تجعلنا نشعر بالتعاطف والحنان .. وبصراحة .. كنت قد افتقد راندا كثيرا وأسرع بالخروج من السيارة  وأخذت السرنجة معى فى جيب الجاكت ودخلت سيارتى وقلت لها :
 - بأقولك ايه يارندا .. مش عايز أتكلم فى موضوع أسامة نهائى أو أ،زل وأسيب العربية مرة تانية .
 - بلاش .. بس علشان خاطرى ماتسبنيش .. أنا بحبك ياصلاح .. انت كل حياتى .
 أخذتها الى بيت رامى .. الذى استقبلنا بابتسامة هادئة وقلت له همسا :
  - خد السرنجة دى وانزل .
 - منين دى ؟
 - من أم نادية .
  - مين أم نادية دى ؟
 - الأم المثالية !!
 - مين بجد ؟
 - دولاب فى روض الفرج .
 - أنت وصلت لروض الفرج ؟
 - ياريت ياريكو .. ده حسام واحد من جيرانى الضريبة .
 دخل رامى الحمام ضرب السرنجة ونزل .. وكانت الجلسة مع راندا عاطفية على مدار أربع ساعات من الحب والحنان والدلع .. المهم أخذتها الى بيتها  وفى أعماقى كنت أعرف جيدا أن قصتى معها قد انتهت .
  وكانت مريم البريئة لاتزال فى حياتى .. وكل ما تفعله فى حياتها هو البحث عنى  وكل ما يشغلها أن تسعدنى .. غمرتنى بالهدايا وكروت جميلة ومفاجأت لا أول لها ولا أخر : بعثت لى فى عيد ميلادى ورودا بلا عدد وميدالية مفاتيح من اذهب بمناسبة شراء السيارة الجديدة بالاضافة الى نظارات بموديلات مختلفة وساعة وأكثر من ولاعة .
بصراحة .. أدهشتنى كثيرا بهداياها غالية الثمن  من أين تأتى بكل هذه الأ/وال ؟1   انها تنفق كل مليم تدخره على الهدايا التى تغمرنى بها .. لقد كنت محور حياتها ومحور تفكيرها .. وأهم انسان بالنسبة لها فى الدنيا كلها .. والحق ,  ام أر فى حياتى أحدا من الناس يتفانى فى حب انسان بهذه الدرجة ..  وكان يكفيها أن نخرج معا ساعة واحدة كل أسبوع  والاتصال بها تليفونيا من حين الى أخر فهى دائما لا تجدنى  .. وفى المقابل , كنت دائما مع رادنا أو أصدقائى .. حقيقة الأمر  كانت مريم تشعر بأن هناك شيئا ما خطأ وخطرا فى حياتى  لوم تفتحى معى أبدا حوارا حول الحشيش أو البودرة .. تخشى أن أغضب أو لا أكلمها ..
  فكانت تسمع أحاديث من الأصدقاء وتتفرج وتسكت  وكأنها تقول لنفسها : يعمل اللى هو عايزه بس ما يبعدش عنى .
 مرت الأيام وتجاوزت البلاد أحداث الأمن المركزى واستمر الحال على ماهو عليه ..يوم ضرب ما يركو  يوم مع زونى وميدو يوم مع شلة راندا ويوم مع بهاء ومثله مع حسام أو شريف الذى يظهر فجأة !! وكما يظهر فجأة  يختفى فجأة ..  وظل فتحى يبحث عنى ويلاحقنى ويسألنى :
 - امتى يا صلاح نبتدى المذاكرة ؟!
 - أول الشهر الجاى .
 ويستمر فى الملاحقة  والالحاح فقلت له فى نهاية الأمر : - فى شهر مارس يا فتحى .
 ويدير الوالد الأسطوانة ويوميا أنال قسطا من التأنيب :
 - مش بتحضر فى الكلية وتصحى كل يوم الساعة اتنين .. وطبعا ما أشترتش الكتب  رغم إنك  أخدت تمنها تلات مرات .
  وكنت أقول لنفسى : حاجة غريبة جدا !! يعنى بعد ست سنوات فى الكلية والأن فى السنة الرابعة  ويطالبنى أن أحضر المحاضرات بانتظام ؟! طيب إزاى ؟! كيف بالله عليك يا والدى العزيز ؟  ولماذا فى هذا العام بذات أشترى الكتب ؟ لم يحدث أبدا أن اشتريت كتابا واحدا منذ دخلت الجامعة وحتى أتخلص من هذا التأنيب والالحاح أحضرت فتحى الى البيت وقلت له :
 - با أقولك ايه يافتحى .. سيبنى أخرج وما تخنقنيش .. وأ،ت نظم الأوراق والمحاضرات كلها وتذاكر وتصور ورق وتشترى ملازم زعامل لى فيها أبو العريف وفى الأخر تجيب لى مقبول  وأنا ذاكرت شهرين بس وجبت جيد .. انت يافحى لازم تشد شوية .
 فتحى سمع الكلمتين وسكت تماما .. انه حقا شئ غريب  وكلامى يبدو كأنه منطقى .
 وفى يوم خرجت مع حسام نضرب وقلت له :
 - علمنى أضرب لنفسى .. ساعات أحب أضرب ومعرفش أعمل ايه .. يعنى أروح أقول لبابا يضرب لى واللا ايه ؟!!
  حقيقة الأمر أن يد حسام خقيقة تتلف فى حرير  .. يعطينى الحقنة ولا أحس بأى شئ .. وقد علمنى كيف أخد الحقنة .
  كان الوريد يبدو واضحا ومكشوفا للعيان .. أنه يستخدم كثيرا فى ضرب الحقن .. كنت دائما فى حالة خوف ورعب .. كان الخوف يتصبب من أطراف أصابعى من اكتشاف أمى  فأضطررت  أن أختار الملابس التى تغطى مكان الضرب , والموضة فى ذلك الحين كانت الملابس الواسعة الفضفاضة .. إذا المشكلة لها حل .. وبسبب الحاح فتحى فى أن أظل فى البيت للمذاكرة اتفقت مع حسام على إحضار البودرة ووضعها تحت الدواسة أما الباب وفى الموعد المحدد أفتح الباب وأخذ الورقة وفى دولابى أياس السرنجات والليمون فى الثلاجة .
 و آه لو لم أجد ليمونة أثور وأعمل مشكلة :
  مفيش لمون ليه ؟ أنا قلت اللمون أهم حاجة فى البيت .
  ولم يكن أحد فى البيت يفهم لهذا سببا او تفسيرا  وهذه المشكلة يسهل حلها بالتيفون  .. أكلم حسام وأطلب منه أن يشترى لى الليمون .. ولا يتردد ..  وفى رأيه طالما توفرت النقود إذا كل مشكلة ولها حل .. وفى آخر مارس أخذ القرار : سأتوقف عن الضرب .. العجيب والمدهش أننى أمتلك الإرادة القوية ومازال فى أعماقى قدر ما من الإحساس بالمسئولية .. وقد كان .. توقفت فعلا عن الضرب حتى أبدأ المذاكرة بجدية وأتدبر الأمر جيدا . وعدت مرة أخرى أشرب جوينتين ليلا بعد الانتهاء من المذاكرة  واستعدت شهيتى لتناول الطعام بعد أن كنت قد فقدتها تماما وكان زونى لايزيد عن وزن فتى فى الخامسة عشرة من عمره .. وشكلى ضعيف .. والسبب هو الضرب .. كنت أكل كميات قليلة وفوق هذا لم يكن الضعق والهزال واضحا كحقيقة . ذاركت بكل همة وذمة ساعات طويلة وأديت الامتحانات وشعرت أننى بذلت كا ما أشتطيع من جهد .. وسافر فتحى الى قريته .. وعدت الى أصدقائى مرة أخرى .
 نبدأ بحسام الذى ظهرت عليه  مظاهر الضرب ملابسه رثة .. فقد وزنه وصحته .. يمشى شاردا .. سيارته فى حالة دمار شامل .. وأصبح حديث الناس والجيران والأصدقاء .
 وأكثر الأحداث إيلاما كانت وفاة والد بونو وقد ورث مبلغا كبيرا , ما جعله يضرب كل يوم , وأحيانا مرتين أو ثلاثا فى اليوم الواحد .
 ولم يعد ريكو يلعب حديد .. وركن الجيتار جانبا .. ولم يعد أيضا أنيقا أو وسيما كما كان وسيارته ال ‘‘ لى إم دبليو ‘‘ لم تعد جديدة  فالموقف تغير تماما .. مسألة واضحة وصريحة .
  واستمر ميدو ملازما فى البيت ومعه حسين ومن حيت الى أخر يخرج معى , ويعود سريعا , وتسبب بونو بالتوتر الشديد , فقد بدأ علاء يشعر بالقلق بسبب صداقته  مع ميدو  ويثور بحدة إذا خرج معه قائلا له :
 - بهاء مدمن وأخرته سودا .. عايز تبقى زيه ؟ صاحبك أه . يشوفك فى البيت على عينى وراسى , انما تخرجوا سوار وتروحوا تضربوا أو تتمسكوا ويتقبض عليكم وأنتم بتشتروا لا..ولا ..ولا .
 وويدافع ميدو عن صديقه بهاء قائلا :
 بهاء مشمدمن , هو بس بيحب الضرب زيادة شوية .
 يرد بهاء بسخرية لاذعة :
 - ودخل المستشفى مرتين يتفسح فيها .. صح ؟! واستطاع زونى أن يتحكم فى الموضوع بعد كارثة البريكنول وعلى الأكثر نفسين وزجاجتى بيرة .. ويكتفى بهذا قائلا : 
 - حلوين على كده .
 ساعدته صديقته نفين على الاستمرار فى ضبط النفس  والحق يقال إن تركيزها معاه كان عاليا جدا ولا تكف عن الأسئلة : على فين ؟ وراجع إمتى ؟ ومع مين ؟ ومن تعليمتها الواضحة :
 - ماتخرجش مع بهاء أو رامى أو صلاح .. كفاية بتشوفهم عند ميدو .
 إن موضوع البريكنول لم يمر بسهولة وأعتقد أن بهاء وحده هو الذى تحمل مسؤلته كاملة ..تدهور حالة بهاء وسوء تصرفاته جعلته صاحب سمعة سيئة فى المهندسين وبالأخص فى شارع شهاب .. وبسبب الميراث والأموال الطائلة, توافرت البودرة مع بهاء بصفة مستمرة .. ولكن العثور عليه لم يكن سهلا .. فكنا نعرف مصادفة أنه يشترى بودرة وسافر الى الإسكندرية  ثم سافر الى شرم الشيخ أو الغردقة .. والحق يقال .. كلما قابلته وطلبت بودرة , لم يكن يبخل ولم يطلب منى ثمنها أبدا .. ولك أكن أحتاج إلا قليلا إذ يكفينى نصف سنتيمتر أو أكثر قليلا اتحقيق أحسن نيجة وأقوى دماغ .
 وحاولت شخصيا المحافظة على لياقتى كاملة .. سيارتى فى حالة ممتازة وسلسلة مفاتيحها من الذهب ملابس أنيقة والساعة أيضا والنظارة أخر صيحة وعندى أكثر من صديقة  فالمظهر العام لا بأس به ومقبول من الجميع .
 ظهرت النتجية  والنجاح بتقدير جيد الذى أذهل الجميع .. وأصبحت فى انتظار التجنيد وبالتالى لم تبدأ أنغام أسطوانة البحث عن عمل .. لقد نجحت , وتخرجت فى الجامعة , ليس مطلوبا منى أكثر من هذا . وفى تلك الفترة عرفت أكثر من دولاب : أم سيد , الحنش , أنسى , أم نادية , وحسونة .. وغيرهم .. بخلاف الشباب الذين يسافرون الى السويس .. يشترون من هناك ويبيعون لنا  .. وهكذا يحصلون على حقهم فى الضرب , ففى تلك الأيام , انتشرت البودرة بصورة مخيفة .. ازداد عدد الذين يضربون , وبعضهم لم يكن يكثر من الضرب , وتغير حاله , وأصبح يضرب كثيرا وكل يوم .. ولم يعد الموضوع خافيا على أحد فى البلاد , الصحف اليومية , و المجلات , والتليفزيون .. كل وسائل الإعلام تناقش : من هو المدمن ؟! اختفى حسام تماما وسيارته ليس لها أثر .. ربما باعها وكلما سألت عنه لا أجده  .. خرج .. لم يعد .. الأمر غريب ومريب الى أن قابلته مصادفة , لقد فقد أكثر من نصف وزنه , وشكله ضريب , واضح وصريح , وسألته :
 - إنت فين يا حسام ؟ مختفى فين ؟
 - أصل أنا مشيت من البيت , وأخدت شقة ممع دعاء فى مصر الجديدة .
 - فين فى مصر الجديدة ؟
 - فى ميدان الحجاز .. خد نمرة التليفون وكلمنى .
 - وأخبار الضرب إيه ؟
 - وأخبار الفلوس إيه ؟
 - لغة جديدة 
 ى يا حسام !!
 - ما أنا قلت لك يا صلاح .. مشيت من البيت وقعدت مع دعاء وطبعا مصاريف كتيرة .. الإيجار .. دا غير اللضرب .
 - الورقة بكام ؟
 بخمسين جنيه .
 - معاك ؟!
 - لا .. معايا فى مصر الجديدة , اطلع ورايا بعربيتك وبالمرة تعرف البيت .ها هى المفاجأة : حسام فتح دولاب مع دعاء , وكان  اعتماده على أصحابه فى مصر الجديدة , وكل صاحب يعرفه بصديق أخر ..  ولأصبح للمكان زبائن بلا عدد .. وعندما دخلنا البيت وجدت دعاء ترتدى قميص النوم .. إذا هى فى بيتها وعلى سجيتها .. ورحبت بى , فهى تحبى , وأنا أيضا , وكنت أصفها بالبنت الشهمة , لأنها لم ترفض لى طلبا أبدا .. وكانت تتعامل معى بسخاء حقيقى . ولم  انتظر طويلا وقال لها حسام :
 - يا دعاء .. هاتى ورقة لصلاح .
 وأحلى ورقة كمان .. أنا عندى ورقة  ‘‘معكمة ‘‘ ( مملوءة ).. مش خسارة فيك يا صلاح .
 - عندك سرنجة ولمون ؟
 - مفيش أكتر منهم .. يا ولد على عروقك !! يا ابن الإيه .. نفسى فى عرق من عروقك .. شا يفه يا دعاء ؟!
 - شايفة .. يابخته .
 - عينكم .. يا ساتر على الأر .. إحسدونى .. ياللا اضرب لى يا دكتور .
 - أنا أضرب لك .
 - ماشى يا دعاء .
 - تسلم إيديك .. دكتورة يا بنت الإيه .
 - با أقولك إيه يا صلاح .. فيه واحدة صاحبتى اسمها نانسى جاية دلوقت , أمورة وضريبة كمان .. إيه رأيك ؟
 - مش هتعجبه يا دعاء .. صلاح بناته صواريخ وأولاد ناس كمان .
 - لأ .. هتعجبه .. وبعدين دى أوكشة وملعب , وتعرف تدلعه .
 - طيب هى جاية إمتى ؟وفى اللحظة نفسها , سمعنا الطرقات على الباب .
 - هى .. افتح لها يا صلاح , واعمل لها فيلم .. لاعبها .
 فتحت الباب , وجدت فتاة من نوع أ×ر .. حلوة بس بلدى ! شعرها أصفر , عيناها لونما أخضر , والبشرة بيضاء ,, وسألتنى:
 - دعاء موجودة ؟!
 - إنت نانسى ؟
 - اه .. أنا نانسى .
 - دعاء نزلت .. راحت مشوار وراجعة بسرعة .. وقالت لى تستنيها .. وبعدين طلبك عندى .
 - عندك ؟! طب دخلنى يامعلم .
  وعندما دخلت , قابلتها دعاء وفوجئت بها , فقالت لها :
  - أه يا صايعة .. يا بنت الصايعة .. بتأفلمى على ؟!
 ورنت الضحكات فى أركان البيت طوال الوقت , وانتهت الليلة حسام ودعاء فى غرفة , ونانسى وأنا فى غربة أخرى .. هى شقراء ملونة , كما يقولون بيضاء وغضة الجسم , مستوى بنات البلد , إنما تثير إعجاب أى رجل , واستمعت إلى قصتها , فهى تتزوج من الأثرياء العرب , شهرا واحدا , وتجدد ,, غيره ,, وقد تزوجت أكثر من مرة .. هى وصديقتها دعاء من الفصيلة نفسها , وأصحاب كار واحد .
 قضيت معهم أكثر من يوم خلالها أعود إلى بيتى لدقائق معدودة ثم أرجع لهم وأصبحنا رباعيا نتحرك معا .. وقد تعلق نانسى بى إلى حد كبير .. ولم لا ؟واحد ابن ناس , لطيف جدا فى كل التفاصيل , وأيضا صاحب نفس الكيف والمزاج .. ولكنى كلامعتاد سريع الملل , فكنت أسجل فرار , وأذهب إلى  أصدقائى فى المهندسين لأطمئن .. ولأعرف أحوالهم .. إنه طبع من طباعى , لا أستقر فى مكان واحد مدة طويلة .
 تمر الايام .. اليوم مثل غد.. مثل الأمس .. إلى أن جاء يوم  نزلت فيه المهندسين , وفؤجئت بزحام رهيب أما البوابة الكبرى لأحد الأندية .. جمهرة من الناس تتدافع , ركنت السيارة بعيدا ومشيت واتجاه الجمهور , حتى وجدت بهاء أمامى فقلت له :
 - هو فيه إيه ؟
 - عاطف مات .
 - إيه ؟! إزاى يا بهاء ؟
 - ‘‘أفور دوز ‘‘ ( جرعة زائدة ) .. لقوه فى حمام النادى والسرنجة جنبه على الأرض . فى ذهول تام قلت له : - أنا مش مصدق !! عاطف كان معايا الأسبوع اللى فات .. ضربنا سوا , وكان زى الفل !!
 - البودرة غدارة يا صلاح .
 كلنا كنا نحب عاطق , وهو من أعز أصدقاء رامى .. طالب فى أرقى الجامعات , ابن ناس , ومن عائلة كبيرة ومعروفة .. أنيق ودمه خفيف .. ورأيت رامى والدموع تملأ عينيه , وكل العيون الواقفة معنا كانت تبكى بغير دموع , وأخذنى رامى بالأحضان ..
 لم ننطق بكلمة واحدة , ثم اقترب من أذنى وهمس :
 - والله قلت له ما تضربش الورقة كلها فى سرنجة واحدة , وما سمعش كلامى يا صلاح .. أنا السبب !!
 - لا يا رامى .. مش إنت السبب يا رامى .. عمره ,, و الله يرحمه .- خدنى  بعيد يا صلاح .. نمشى من هنا .. مش قادر أقف وسط الناس .. حاسس غن كل الناس بتبص على وتقول إن أنا اللى موته .- ياللا يارامى .. يلا بينا يا بهاء نمشى من هنا .
 ذهبنا إلى ميدو وزونى .. ولم نطلع البيت , ولم نضرب ‘‘كلاكس واحد‘‘ جلسنا فى السيارة تحت منزل ميدو لمدة ساعة نستعيد شريط الذكريات , ورامى يتذكر حواراته مع عاطف , ويقول لنا :
 - أنا مش مصدق !! إزاى ده حصل ؟! يعنى مش هشوفه تانى ؟  لا .. لا .. مش ممكن !!
 وبعد أن هدأ قليلا , واستجمع قواه سألته :
 - إيه اللى حصل يا رامى ؟ امتى أخر مرة شفته ؟!- كان عندى النهاردة الصبح .. زمر ومرضاش يطلع , وطلب منى ألبس وأنزل بسرعة .. نزلت .. وركبت عربيته , وقال لى عايز أضرب .. وكنت حاسس إنه مستعجل مش زى عوايده , و فى الطريق إلى أم نادية . قال لى : لازم نبطل بودرة .. كفاية كده  , إحنا بقالنا كتير بنضرب .. وسألنى كتير عن الشلة سألنى عليك يا صلاح وعليك يا بهاء وعلى أحمد وحسين  , وسألنى عملنا إيه فى أمريكا .. وحكيت له , ولما رجعنا قلت له تعالى نضرب عندى فى البيت , رفض وصمم يضرب فى النادى , فقلت له أنا هاجيب عربيتى وأجى وراك .. بعد ما نزلت من عربيته قلت له : ما تضربش الورقة كلها فى سرنجة واحدة ,, أصل أنا عارفه , كان دايما ‘‘ يطافس ‘‘ وقلبه ميت .. وقال لى حاضر بس متتأخرش .. سلام .. 
 - ليه بس كده يا عاطف ؟
 - ياه !! ياه !! يله !!مش ممكن أتخيل إن دى كانت أخر مرة أشوف فيها عاطف !!
 قلت :
 - الله يرحمك يا عاطف .. كنت جدع .
  وقال بهاء :
  - يا للا يا جماعة نمشى .. أنا عايز أضرب يا صلاح .
  - وأنا كمان .. أ،ا ما ضربتش النهاردة .
 الغريب أننا لم نتردد بعد ما حدث لعاطف , لم نرتدع أو نخف .. عاطف أخطأ .. لكن نحن لا نخطئ ..
 توجهنا إلى الصيدلية لشراء السرنجات .. بهاء ان معاه بودرة كثيرة , وضربنا نحن الثلاثة  .. إنماسيرة وصورة عاطف لم تفارق خيالنا , وظات موضوع حديثنا .. ومابين جملة وأخرى نقول :
 - هتوحشنا جدا ياعطف .
 - الله يرحمك يا عاطف .
 نذكرت يوم كبسة أهله فى منزله .. ويوم الغرزة والقسم ,, أصبحت ذكرى يا عاطف !!!امتدت الجلسة بيننا أكثر من ساعة .. نحن الثلاثة لم نستطع سماع الموسيقى , وكنا نتكلم بصعوبة , واختفت الضحكة , والضرب لم يكن له طعم , وبين حين و أخر تتدفق الدموع من عينى رامى , وكنت أشعر بكم الأسى الهائل فى أعماقه , وأنه كالبركان يكاد ينفجر غضبا , ولم يتوقف عن قوله :
  - أنا باحبه ياصلاح .. كان جميل .
 و حوالى الساعة الثامنة قررنا الذهلب إلى النادى لمعر فة أخر الأخبار , ولم يعد الزحام هناك باكثافة نفسها , وبين الناش وقف مجموعة من الأصحاب .. اقتربنا منهم , وجاءنا حمادة وفادى , وتحدثا مع رامى ..
 حمادة : البوليس بيدور عليك , أمش من هنا بسرعة .
 فادى : وباباك كمان بيدور عليك .. متهيألى البوليس راحو لك البيت .
 رامى : طيب وسألوا على حد غيرى ؟
 حمادة : سألةا لى الدنيا كلها .. على تامر .. وعادل .. وصلاح ..وبهاء وسامح .
 فادى : سامح وتامر فى القسم , وعادل اختفى , وإنت يا صلاح , خليك بعيد إنت وبهاء .
 بهاء : هنعمل إيه ؟
 فادى : اختفوا .
  رامى : ها نروح عند ميدو , وأول ما يظهر سامح أو تامر .. تعالوا لى هناك . ولو بابا سألك عنى إنت ما شفتنيش .. فهمتنى ؟1
 فادى : ماشى .. بس إنت ما تتحركش من عند ميدو .. مش عاوزين نلف عليك .
 فجأة سيطر علينا الخوف , وليس بسبب وفاة عاطف فقط .. ولكن الموضوع أصبح فيه بوليس , ونيابة , وسين .. وجيم , وقلق .. وفورا توجهنا إلى  بيت ميدو .. بطبيعة الحال , شغلتنا الأحداث الأخيرة بكل تفاصليها , وقضينا الوقت كله نتكلم فى شبح المشكلات القادمة .. وحديث فادى وحمادة عن البوليس والتحقيقات جعلنا نشعر أن فى الجو شحنة كهربائية هائلة , وساد الجلسة التوتر الشديد إذ لم نمر بمثل هذا الموقف من قبل , وتساءلنا عما يقوله رامى عند التحقيق معه , وكل منا يدلى برأى , وأكثر ما يخفينا قرار إجراء التحليل له .. حقا كارثة ..
 وكان رأى جسين مطمئنا :
 - ما ينفعش لازم إذن نيابة .
 وأخيرا تعلن ‘‘ الكلاكسات ‘‘ وصول سامح وفادى , وأسرعنا بالنزول إليهما وباهتمام سأله رامى :
  - عملت إيه يا سامح ؟
 - ولا حاجة .. شوية أسئلة .. سألونى أخر مرة شفت إمتى ؟ أصحاب من إمتى ؟
 بتاخدوا مخدرات مع بعض ؟ بعد شوية عادل جه وكان معاه باباه .. مستشار زى ما إنت عارف .. فالدور إتلم بسرعة , بس المشكلة إنهم سلونى عليك بالاسم , وأسئلتة كتيرة كمان .. الظاهر فيه حد من أمن النادى , قال فى التحقيق إم رامى أكثر واحد صاحبه .. لكن ما حدش قال إنك بتاخد مخدرات ..
 - إيه رأيك يا صلاح , أعمل ايه ؟
أحسن حاجة تروح , وتاخد باباك معاك القسم , علشان ما يبنش ظغنك هربان من حاجة ,, إنت شايف إيه يا ميدو ؟
 - عندك حق يا صلاح , وإنت يا رامى ما كنتش فى النادى أصلا , ووصلت  بعد ما عاطف أفور .
  وكان تعليق بهاء :
 - بالظبط كده .. إنت كنت فى البيت وروحت النادى , ومن على الباب عرفت اللى حصل .. ما تخفش يارامى .
  - ماشى .. بس بابا هيتأكد إنى بضرب , لأنه شاف عاطف معايا النهارده .
  - ما هو عارف إنك بتضرب .. وكل الناس عرفت خلاص .. أقعد لك يومين فى بيتكم والدنيا تتلم .
  وكان لى رأى :
 - باباك مش مشكلة دلوفت .. هينام فى ثانية , بس نخلص الأول من تحقيقات البوليس والغم ده .
 انطلق  رامى بسيارته إلى البيت , وحاول أن يقنع والده بأنه لا يعرف أى شئ عن هذا الموضوع , وطبعا لم يصدقه الوالد , وإن كان يريد أن يصدق , وفى رأيه أن المشكلة الأساسية هى وفاة رامى , وذهبا معا إلى القسم وأخذوا أقوال رامى , الذى أنكر تماما أنه رأه فى ذلك اليوم , وأنه لم يذهب إلى النادى .. بالاضافة إلى أنه لا يعرف أى شئ عن المخدرات , ولا يعرف أن عاطف يتعاطى المخدرات , وتطابقت أقواله مع أقواله مع أقوال عادل وسامح .. وبهذه الصورة وضعت النهاية  للموضوع , وفى اليوم التالى  سافر رامى إلى الغردقة مع والده ليبتعد عن هذه الأجواء , وعن الن االنادى والمنطقة كلها .
 واستمر الموضوع صداه القوى , فكل من لا يعرف .. أصبح من العارفين , وكا من لم يسمع عن البودرة , سمع عنها وأصبحت على كل لسان .. وكل الأهالى عرفت بما جرى , وبدأت حملة واسعة فى النادى لضبط أى مخالفة أو خروج على النظام .. الحملة كانت مشددة على كل الشباب بلا استثناء , فقد استيقظ مجلس إدارة النادى على المفاجأة المفزعة , وأن عدد الضريبة ارتفع بشكل غير طبيعى ومخيف , والموضوع لم يعد ضربنا وهزارا وخفة دم , بل .. أصبح وفاة وبوليسا , وسمعة .
  أذكر جيدا , وأن هذه كانت أخر مرة يتجمع فيها الأصدقاء الخمسة معا .. لم يجتمعا منذ ذلك اليوم .. و للأسف الشديد أبدا .. ورحمة الله عليك يا عاطف .
 التجنيد 
 جاء موعد قديم أوراقى للجيش .. استمارات ,, كشف طبى .. تجنيد .. سلاح .. كتيبة .. وحدة .. مركز تدريب .. موضوع مهم وصعب , ورفض الوالد أن يجرى اتصالا تليفونا واحدا , يساعدنى فى هذا الموضوع .. إنها فرصة ذهبية بالنسبة له للتربية والانضباط ,, إنه لم ينجح منذ سنوات فى إقناعى بدخول كلية الشرطة , وجاءت الفرصة التى يتمناها منكل قلبه , وكان حاسما , فقد أراد لى دخول الجيش لأعرف كيف يكون الالتزام , ولمواجهة الحياة برجولة .
 بدءا من يوم الكشف الطبى , وضح لى وضوح وضوح الشمس حجم صعوبة الفترة , والأيامم التى سوف أعيشها .. لم أسمع إلا الأوامر الصارمة : قف هنا .. إخلع ملابسك .. تعال . امش .. شتايم , أصوات عالية , ‘‘شخط ‘ع وأصلا والدى لم يكلمنى مستخدما الشخط أو العنف , لأنه يعرف جيدا لو أن هذا حدث كنت سأترك البيت .
 بعد انتهاء الكشف الطبى , دخلت سلاح المشاة , ومركز التدريب فى المعادى لمدة لمدة ثلاثة شهور , وبعدها يتم التحويل إلى وحدتى الأساسية فى السويس أو فى الإسماعيلية .. ‘‘يا سلام‘‘ .. حقا .. إنها مأساة .. وبعد الكشف الطبى مباشرة , بدأت أفكر بعمق فى الموضوع , ياترى من يستطيع مساعدتى  فى حل المشكلة ؟ مثلا والد ريكو لواء فى الجيش , ويحبنى فعلا , وفى رأيه أننى من أحسن أصدقاء رامى , وأننى من عائلة محترمة .. لكن فى هذا الوقت , لم يعد ريكو يشعر بمن حوله وبمتاعبهم  , أو بمعنى أصح اختلفت أولوياته بعد أن سيطر عليه موضوع الضرب , وقلت له إنت المسؤل عن إبلاغ والدك بتفاصيل موقف فى الجيش , ومكان توحيدى , وأى وحدة , والرقم السكرى .. أعطيته كل التفاصيل , على أمل أن يتصرف والده  ويخرجنى من هذا الموقف الصعب .
  وكانت الخطة البديلة تعتمد على حسام , وعلى صديقه , وهو ضابط شرطة شهم من شلة مصر الجديدة و اسمه ماجد بالإضافة إلى المقدم طلعت وهو ضابط جيش من سكان مصر الجديدة أيضا , وصديق حسام جدا , اذى عرف منى كل الموضوع , وفهم كل التفاصيل , وكنت أعتمد عليهما كليا فى هذه القصة , كل أمالى أن أطلع فى يوم وصولى , أو أخرج فى اليوم التالى على الأكثر .
  وصلت إلى منطقة التجنيد يوم السبت الساعة التاسعة , وأخذت كل تفاصيل الترحيل , واسم الكتيبة , واسم قائد الوحدة , واتصلت تليفونيا بصديقى رامى ,وصديقى حسام ,, كلاهما طمأننى بأنهلا داعى للقلق , ووعدانى بالتصرف .
 وفى سيارة ميكروباص .. وصلت إلى الكتيبة , ودخلت المعسكر السعة الخامسة بعد الظهر ولا شئ على الإطلاق يمكن أن أعمله , وبدأـ أسمع التعليقات والأوامر:
 - تعال يا عسكرى .. إجمع يا عسكرى .
 وأعجب من هذا كله و جاءنى شخص قصير وعجيب المنظر وقال لى بأعلى صوت :
 - لم الورق اللى فى الأرض .
 نحن فى الصحراء !1 أين الورق الذى يتحدث عنه ؟! بالاضافة إلى هذا .. فإن الذى يعطينى هذا الأمر , من رابع المستحيلات أن يقف يكلمنى فى الشارع .. أعتقد أنه لا يعرف القراءة وجاء إلى هنا من أخر ركن فى العالم .
 فى ذالك اليوم , كنت أرتدى جينز ‘‘ليفيز‘‘ وحذاء ماركة ‘‘ ايلاس ‘‘ ( ماركة فرنسية مشهورة ) , واقترب منى اثنان من الشباب , مظهرهما يتحدث عت أصلهما الطيب , وقال أحداهما :
 ايه ده ؟ إنت جاى الجيش بجزمة إيلاس ؟
 إنهما من بورسعيد , ويبدو واضحا أن لهما خبرة فى الملابس المستوردة والماركات العالمية , وأعجبنى أسلوبهما فى الحديث , وقد شعرا أننى فى حالة اكتئاب , فقالا :
- خليك معانا .
 وافقت طبعا , إذ ليس عندى أى اختيار أخر .. وجاء موعد العشاء , ورفضت دخول عنبر الأكل , ولم أكل و واشتريت شيكولاته بالبسكوت وزجاجة مياة غازية , واكتفيت بهذا تماما ..ووقفنا فى طابو طويل للتوزيع على عنابر النوم  .. وكان الجو بارد جدا .. طبعا برد , فنحن فى الصحراء .. واضطرتت إلى دخول عنبر النوم .. سريرى فى عنبر به كثر من ثلاثين سريرا , والمرتبة عبارة عن تراب وسلموا لكل منا بطانية .. والأوامر :
 - ولا كلمة يا عسكرى منك له .. والصحيان الساعة خمسة .
 طبعا لم أن .. من الخوف , والترب ,و والروائح الكريهة ,, استيقظنا الساعة الخامسة صباحا على أصوات عالية ومزعجة , وخبط رزع .. وطبعا لم أدخل الحمام , وأرع إلى الشابان وأخذانى إلى مكان به خرطوم ماء , وغسلت وجهى , ومرة أخرى أكلت شيكولاته وشربت الشاى , ولم أمد يدى للإفطار المكون من فول شكله غريب , وخبز شكه أغرب .. و استغفر الله العظيم يارب .. أين أنا ؟ وما هذا الى أمر به ؟! نصحنى الشابان بإخفاء علبة السجائر , وقال أحدهما : 
 - سجاير ‘‘ مارلبور ‘‘ فى الجيش ؟! الحمد لله إنك لابس ايلاس وليفيز ومفيش حد فاهم حاجة .


ان وجودهما بجانبى جعل الموقف أكثر سهولة .. وحوالى الساعة العاشرة بدأ تسليمنا المخلة , وبعض الملابس , وحذاء أكبر من مقاسى بكثير , وبعض الأشياء التى لم أفهم أولها من أخرها , وعلى الفور ذهبت للمقدم قائد الكتيب , وقلت له :
 - يا افندم .. أنا لازم أمشى من هنا .
 - تمشى تروح فين  ؟! إنت فاكر نفسك فين ؟! فى النادى ؟!
 - أنا عايز أجازة أربعة وعشرين ساعة بس .. أرجع البيت .. يعرفو أنا فين .. وأرجع تانى .. بصراحة يا افندم .. أنا مش ها اقعد هنا خالص .
 - ليه إن شاء الله ؟!
 - يا فندم أنا كنت فى مدرسة لغات , وخريج جامعة , وعضو فى أحسن نادى فى مصر  ولو قعدت هنا يوم كمان هاموت .. وبصراحة الواسطة بتاعتى ‘‘ فلان الفلانى ‘‘.
 قلت له اسم معروف جيدا , من الشخصيات المرموقة والقريبة من رئيس الوزراء فى تلك الأيام , وهو من أقارب والد ميدو , والتى كانت تعمل مديرة مكتبه , وقد وعدتنى بمساعدتى فى موضوع التجنيد , لكنى اعتمدت على رامى وحسام , وسألنى المقدم :
 - والدك بيشتغل إيه ؟
 - والدى المهندس ‘‘ .........‘‘ عضو فى مجلس الشعب .
 - والدك المهندس ‘‘........‘‘؟!
 - أيوه يا افندم .. يوم واحد يا افندم وارجع .. دا أنا حتى ما قدرتش أدخل الحمام . 
 - الأول شوف المخلة وظبطها , وبعدين نشوف موضوع التصريح .
 - وعد يا افندم ؟!
 - خلاص  يا صلاح , وراجع المخلة الأول .
 - شكرا يا افندم .. شكرا يا افندم .
 راجعت المخلة , ورجعت إلى مكتب المقدم للمرة الثانية .. فقال لى :
 - والله ما عرفتكش بلبس الميرى !! شكلك اتغير فى الكاكى !! 
 - ممكن التصريح يا افندم .
 - النهاردة مش هينفع .. أوعدك بكرة اديلك التصريح لمدة 24 ساعة بس .. يعنى لغايية الساعة ستة الصبح تانى يوم .. مش أكتر .
 - يعنى النهارده مش ممكن يا افندم ؟
 - لا .. مش هينفع .. مفيش ولا واحد من دفعتك أخد تصريح .. وأنت هتبقى أول واحد بكره .
  - خلاص يا افندم .. أستحمل لبكره .. شكرا يا افندم .
 واليوم فى الجيش كأنه سنة .. عقارب الساعة لا تتحرك .. والساعة الخامسة مساء كأنها الساعة الثانية عشرة ليلا .. ولم أكل .. اكتفيت بالشيكولاته بالبسكوت , وزجاجة مياه غازية .. وكانت الليلة الثانية مثل الليلة الأولى .. ام أنم ساعتين متواصلتين .. صوت صفير الهواء , و‘‘التشخير‘‘ , والروائح الكريهة , و الخوف من المجهول طرد النوم تماما , بل شعرت أننى فى كابوس لا نهائى .
 ولم أقترب من الحمام , ولم أفطر .. بسكوت وكوب الشاى , وشكرا .. وقفت فى الطابور , وسمعت الشتائم بأعلى صوت ,  وبدأ مسلسل وقوع المجندين فى حالات إغماء .. البعض يقول إنه مريض , والبعض يدعى إنها ضربة شمس .. ولم أعرف الحقيقة .. هل هذا تمثيل , أم أنهم يقولون الحقيقة .
 طوبعد طابور الصباح .. بدأ الطابور الجماعى لتحية العلم , وكلمة الترحيب من قائد الكتيبة .. بعد انتهاء هذه الإجراءات وهذا الفيلم الممل .. صدرت الأوامر بالجرى موتين حول الملعب .. خرجت من الطابور , ولا أحد يفهم ما الذى فعلته , ولم أرد على أحد , واتجهت الى مكتب المقدم .. وجاءنى الضابط المسءول عنا .. وسألنى :
 - ليه مشيت من الطابور يا عسكرى ؟
 - سيادة المقدم قال لى أجيله با فندم .
 - وليه ما استأذنتش منى ؟
 - أنا أسف يا افندم .
 - باين عليك ها تتعب فى الجيش .
 لم أرد .. وتمنيت أن أقول له : لن ترانىأبدا يا افندم.. ولكن بصراحة لم أستطع .. وسكتتماما .
 سبب هذا الحوار لى التوتر , وشد عصابى , وكان واضحا أن الضابط سوف يضعنى تحت الملاحظة , وبكل تركيز ..إذا ما العمل ؟  أنا فى حالة لا تسمح بأية متاعب أخرى , وانتظرت ساعة حتى وصل سيادة المقدم وسألنى :
 - إيه يا صلاح .. واقف كدا ليه ؟
 - فى  انتظار سيادتك يا افندم .. التصريح من فضلك .
 أخرج المقدم التصريح من جيبه وقال :
 - إتفضل يا سيدى .. تصريح أربعة وعشرين ساعة .
 - ربنا يخليك يا أفندم .. مش ها انسى لحضرتك الجميل دا أبدا .
 وأصبح التصريح فى يدى .. إنها الساعة الثانية و ومشيت أكلم نفسى .. إلى أين أتجه ؟!
 وأيضا لابد أن أبلغ الأصحاب البورسعيديين بأننىى أخذت التصريح .. شعرت بإشفاقهما فمنذ يومين لم أكل , ولم أدخل الحمام , وشعرا بعذابى .. وبقدر فرحتى بالتصريح , كنت حزينا وغاضبا لأن والد رامى لم يتصرف .. ولم يبعث لى بأى ‘‘ مرسال ‘‘ , وحسام أيضا لم يحضر كما وعد .. وبخطوة سريعة مشيت فى المعسكر , وحسام أيضا لم يحضر كما وعد .. وبخطوة سريعة مشيت فى المعسكر نعم كنت سعيدا بتصريح الخروج .. ولكنى أشعر أننى كاره للحياة يومين عذاب و‘‘بهدلة‘‘  .. فى هذه اللحظات سمعتت ‘‘ صول ‘‘ ينادى على اسمى .. توقعت أنه من طرف والد رامى .. فسألته :
 - نعم .. عايز إيه ؟!
 - هو إنت .. دا إنت غلبتنا علشان تلاقيك .
قلت (بانفعال):
 - غلبتكم إيه؟! سايبنى هنا باعمل إيه ؟
 - إحنا بندور عليك من إمبارح .
 - من أمبارح ؟! خرجنى من هنا بسرعة .. وامسك أدى تتصريح أخدته النهارده بالعافية علشان خلاص باموت .. مدخلتش الحمام من يومين , ولا أكلت أى حاجة .
 - فين المخلة ؟!
 - فى العنبر .
 - ياللا روح جيبها .
 أخذت المخلة من عنبر , وأثناء سيرى فى المعسكر , قابلت الضابط الذى عاملنى بعنف وشدة .. ملجتش ليه ؟
 - والله يا افندم .. لسه ماشى من مكتب سيادة المقدم دلوقت حالا.
 - وعلى فين بالمخلة يا عسكرى ؟
 - معايا سعادتك جواب إلحاق على كتيبة خدمات .
 - ياسلام !! من أولها كدا .. ورينى الجواب .
 - أتقضل سعادتك .
 - دا كله متوضب بقى !! عال .. عال .. بس ها تروح فين ؟! ها أشوفك تانى .. الإلحاق هيخلص وترجع .
 فقلت له :
 - أكيد يا افندم .. شكرا يا افندم .. عن إذنك يا افندم .
 وبعد خطوات جاءتى الصول الذى سوف أخرج معه من المعسكر , وسألنى :
 - هو حطك فى دماغه ليه ؟!
 - أصلى خرجت من الطابور.. طبعا إتجنن.
 - هات المخلة .
  أخذ الصول المخلة منى , وذهب إلى زميله وأعطاها له , وطلب منه أن يضعها فى المخزن ثم قال لى :
 - تصريح المبيت أنقذك من الظابط اللى حطك فى دماغه , ومن بكره عندك إلحاق خدمات لمدة شهر ويتجدد , وبعد كدا هنشوف سيادة اللواء هيأمر بإيه . 
 - يعنى إيه إلحاق ؟
 - يعنى تقعد فى بيتكم , لأن الإلحاق ده على كتيبة قائد صديق لسيادة اللواء .. فهمت ؟
 وتنفست الصعداء : أه ه ه ه .. الحمد لله .. الحرية .. الحرية .. الحرية .. الحرية .
 وعدت إلى بيتى  وكأنى كنت على سفر منذ سنتين .. طرقت الباب بقوة .. ولم أرفع يدى من على الجرس إلى أن فتحت أختى  رولا .. 
 - حمد لله على السلامة .. مالك ؟ بتخبط كدا ليه ؟
 - يا رولا يا حبيبتى .. كأنى غايب من سنين طويلة .. مش من يومين .
 وفجأة .. وجدت أبى أمامى , يقول لى :
 -خرجت إزاى من معسكر التجنيد ؟
 - طبعا مش فى دماغك , وما صدقت رمتنى هناك .. صح ؟! ماشى يا بابا .
 - خرجت إزاى يا صلاح ؟
 - كنت عاوزنى أقعد على طول هناك واللا إيه ؟!  ولعلمك أنا مش راجع المعسكر ده تانى .. خلاص .. خلصت .. اتعلمت الدرس كويس أوى , ومش راجع الجيش تانى .
 - إزاى يعنى ؟
 - هتشوف .. وعن إذنك أدخل  الحمام .. مادخلتوش من يومين .. وعايز أكل أعى حاجة ..  مأكلتش غير بسكوت فى اليومين دول .
 أخذت دشا , ودخلت إلى السرير لأنام ساعة واحدة .. واتصلت برامى وام أجده ,  وتركت له رساله مع والدته ليتصل بى بمجرد رجوعه البيت .. ولم أجد حسام أيضا .. ردت دعاء على تليفونى , وقالت لى أ،ه خرج مع ماجد وطلعت , وراحوا لك معسكر التجنيد , فقلت لها :
 - بعد إيه ؟ أنا رجعتخلاص , على العموم هنام ساعة لأنى مانمتش من يومين .. إتبهدلت وتعبت جدا .. أخبار الضرب إيه ؟
 - يم !!
 - لما أصحى هاعدى عليكم , ولما يرجع حسام قولى له يكلمنى .
 0 اتفقنا .
 - باقولك إيه .. كلمى نانسى وقولى لها تيجى .. وحشتنى .
 - دى ليلة بقى .
  قضيت الليلة فى بيت حسام فى مصر الجديدة , كنت فى منتهى الغضب لعدم اهتامه بالموضوع  ولأنه تركنى فى المعسكر لمدة 48 ساعة .. وقال حسام مفسرا الموقف :
 - والله كنا عندك , وقابلنا ظابط وحدتك , واتضح إنه يعرف طلعت , وخدم معاه فى الجيش , وحكى لنا قصة الإلحاق .. ماشى ياسيدى .. إلحاق على مفيش .. الظابط ده كان ناوى يظبتك لما ترجع , بس علشان خاطر طلعت حيعديها لك .
 - والد رامى اتصرف وعمل الواجب , بس لازم أنظم الموضوع , لأنى عشت كارثة .. فكرت أهرب .. كا أستحملتش اللى حصل لى .. ياللا ضربنى .. ومش دافع كما .
 - إنسى .. الدفع قبل الرفع .
 - لا.. لا.. لا.. دى لغة جديدة يامعلم !!
 - مفيش فلوس وعاوزين نجيب شغل .. بأقولك إيه يا صلاح , عربيتى بايظة  ,وماتسافرش , وعاوزين  نطلع السوييس بكرة نجيب بودرة ,  وهوجب معام واجب ما تحلمش بيه .
 - هو أنتم بتجيبوا من السويس ؟
 - من السويس أو بلبيس , ولعلمك السويس ساعة من هنا وأقل بسواقتك , والنزين على , وهناك ما تتكلمش كتير , أصلك خنفس وهتفضحنا .
 - أنت تأمر يا معلم .
 قضينا نحن الأربعة ليلة طويلة ,, ضرب , ضرب , ضرب ..  فعند وجود البودرة لا نتوقف عن الضرب  , لدرحة أ،نى لم أستطع حتى التحدث مع نانسى فى أخر الليلة .. وفى اليوم التالى سافرنا إلى السويس  , ودخلنا عند تاجر يعيش فى الضواحى , وأحسن استقابلنا , ودخل حسام فى الحديث مع التاجر قائلا :
 - أخبار الشغل إيه يا معلم ؟
 - زى الفل .. هتجرب بنفسك .
 - الكمية اللى فاتت كانت قلة شوية .
 - ياراجل حرام عليك .. على العموم فى شغل جديد .. بودرة ‘‘ملبكة‘‘ بودرة مش العجينة .
 - ياراجل .. ملبكة ؟ و الله زمان  .
 - خد الورقة دى يا حسام بيه ؟!
 سألت حسام :
 - يعنى إيه ملبكة ؟
 - أصبر .. هتشوف دلوقتى .. بس عيبها أنها بتجيب زغطة .
 - ياللا يا عم حسام .. خلص .. عايز أشوف قصة الملبكة إيه .. اضرب لى الأول .. بأقولك إيه .. غير العرق .. عروقى باظت .
 وبدأ حسام بتجهيز السوست .. قائلا :
 - إدى يا جدى .. دى بودرة عالية جدا .
 - ياللا يا حسام , ادفع وياللا بينا .
 - إيه النظام يا معلم ؟
 قل لى إيه رأيك بس الأول ؟
 - حلوة .. الجرام بكام  ؟
 - 400 جنيه ؟
 جرام إيه ده إن شاء الله ؟!
 - طيب عاوز قد ايه ؟  زهنحسب لك الجرام علشان خاطرك بــ 350جنيه .- ياللا يا صلاح .. إحنا أخدنا قد إيه يا ملعم ؟
 - عيب يا حسام بيه .. هتدفع الواجب ؟
 - أعملك إيه بس يامعلم .. ما إنت بتشتغلنا !! هما 200 جنيه .
 - والله ما جبت حقها .. يا حسام بيه إنت مش زبون !!
 استمرت عمليو المساومة طويلا بين حسام والمعلم . فم أستطع التركيز معهما . فقد بدأت أغيب عن الوعى . وأفيق , ثم أغيب مرة أخرى .. وفى النهاية لم أعرف كم دفع  .. أتصور ليس أكثر من 280 جنيها فى الجرام , وهذا السعر ممتازة لأن الجرام ثمنه 500 أو 600 جنيه فى القاهرة .. أسرعت إلى السيارة , وخرج خلفنا المعلم .
 - مع السلام يا بهوات .. ما تغبش علينا يا حسام بيه .
 - أجى لك على أخر الأسبوع .
 تنزر يا باشا .
 فقلت :
 - با قول لك إيه يا معلم  .. عايز سرنجة علشان الطريق .. أنا ماليش ذنب فى القصة دى كلها , وعلى ما أوصل القاهرة أكون فوءت خلاص .
 - بس كدا .. عنينا يا أستاذ .. يا ثابت .. إعمل سرنجتين للبهوات .
 - لإنت عندك سرنجات كمان ؟! 
 - طبعا يا باشا .. ساعات بيجى لنا زباين , ومقيش معاهم سرنجات .. شغل ميكروباص  , وتفتيش .. وإنت فاهم  يا بيه .
 - إتفضلوا يا بهوات .. سرنجات وصاية .- تسلم يا ثابت .
 وأعطاه حسام 20 جنيها .
 - شكرا يا باشا شرفتوا يا بهوات .
 - باقولك يا حسام .. غحنا ليه بنجيب بودرة من عند أم سيد ؟ الورقة من هنا أحسن ألف مرة .. نمشيها السويس على طول .
 - المشكلة فى العربية .. ومشوار برضه .
 - مشوار إيه .. أنا ولا حسيت بالطريق وإحنا جايين .. ودلوقت تعا إنت سوق , علشان الملبكة دى بنت ‘‘.......‘‘.
 0 أنا أسوق حاضر يا سيدى .
 - قل لى يا حسام .. الجرام بيعمل كام ورقة ؟ وبكام الزرقة ؟
 - بيعمل اللى يعمله .. وإنت مالك .. إنت عليك تضرب , وبس .
 - عدالك العيب .
 عدنا بعد الرحلة التى استغرقت من الساعة السادسة حتى العاشرة  مساء , وفى بيت دعاء وجدنا نانسى ودعاء فى انتظارنا .. قالت دعاء :
 - جالك 60 تليفون يا حسام .
 - طبعا .. الكل عارف إنى رايح أجيب بودرة .
  قالت نانسى لحسام :
 - شكلكم ‘‘ يشعوذ ‘‘ ( يشجع على التعاطى ) يا أولاد الإيه .. أنا عوزة أضرب - حالا يا قمر .
 واستمرت القصة بهذا المنظر .. نطلع السويس الشغل ونرجع .. حسام يقطع ويبيع .. وتمر الأيام على هذا المنوال , وذات يوم , وأول ما وصلت بيت حسام قال لى :
 - أنا بعت عربيتى .
 - بعتها ؟ قول فورتها .
 - فورتها أ بعتها .. فى ستين داهية .
 - مع أنى يا أخى كنت بحبها .
 - والعربية كمان كان بتشكر فيك يا صلاح .. ياللا بسرعة .. المرة دى على بلبيس .
 - إنت بتعرف السكك دى إزاى ؟ و إمتى ؟!
 - واحد صاحبى اسمه هيثم .. هنروح معاه .. هو عاوز يجيب ..  فأدى توصيلة , وأكيد هو هيوجب معانا , ونعرف سكة جديدة .. وبلبيس أقرب من السويس .
 - يمكن البودرة هناك وحشة ؟
 - وحشة إيه ؟ هو أهبل واللا تلميذ ؟! وبعدين هو ضرب من بودرة بلبيس قبل كده , وبيقول بودرة بلبيس أحلى والجرام ل 250 جنيه بس .
 - ماشى .. بلبيس .. بلبيس .
 اشتهر حسام فى مصر الجديدة , ولم يكن يعرف أكثر من خمسة أو ستة أصحاب ضريبة .. والأن أصبح عنده أكثر من عشرين زبون .. وارتفع عدد الشباب .. ولم يعد المكان أمام البيت يسع لوقوف السيارات و وشعر الجيران بأن هناك كارثة ما تدور حول شقة حسام ودعاء , بتعبير أخر معروف لنا ‘‘إتشموا ‘إ, فأخذ شقة جديدة , أول بالمعنى الأصح , دعاء أجرت شقة جديدة لشخص منالخليج , وقدمت له حسام على أنه شقيقها الكبير .. وطبعا كان الزواج ‘‘ عرفى ‘‘ , تماما مثل الذى قبله والذى قبله ..بكن من مزايا هذا العريس أنه يزور مصر , إضافة ألى هذا كله .. فإن هذه الدار فى مصر الجديدة .. بجانب منزل حسام ودعاء ونانسى .. لقد تم حل جميع المشكلات .. مدهش .. رائع .
 وفى رأيى , أن الأمور سارت إلى الأحسن بعد حل موضوع التجنيد , وليست هناك مشكلة بالنسبة للضرب لأن حشام فتح الودولاب مع دعاء , وبدأت أخذ منه تذاكر وأبيعها للأصدقاء فى المهندسين .. ثمن التذكرة ب 30 جنيها وأبيعها بــ 40 جنيه وكل ثلاث تذاكر يصبح لى شخصيا تذكرة هدية .. شئ سهل وجميل  , وكان رامى أحسن زبون , يأخذ منى يوميا هو وشلته 6 تذاكر على الأقل , وأحيانا ثمن التذكرة 40 أو 50 جنيها  ويتوقف ذلك على من يشترى ومتى ؟! وقد دفعت لكل هؤلاء  الشباب عشرات المرات من جيبى , وجاء الوقت الذى أطالبهم بالرد .. ثم الضريب إذا وجد البودرة أمامه   ثمنها 50 جنيه  , أفضل له مائة مرة من الف والدوران بحثا عن دولاب للشراء منه . وبدأت أنفذ عمليات جديدة  .. مثلا أشترى سلسلة  لأخت فلان الذهب وثمنها     
 300 جنيه , وأدفع 200 جنيه وساعة ‘‘ رولكس ‘‘ ثمنها 6000 جنيه , وادفع 2000 جنيه ’ ولم يكن من الصعب إعادة بيع هذه الأشياء فى النادى
 ومكسب الساعة يصل إلى 2000 جنيه والسلسة 100 جنيه والنظارة 50 جنيه ,  ولكنى رفضت شراء أجهزة الفيديو لأن بيعها صعب , وأكتشاف الأهل لأختفائها سهل , فيتسبب فى العديد من المشكلات .
 وبدأ التغير واضحا بالنسبة لصديقى رامى .. لم يعد الإنسان الجميل الرياضى , بعد أن فقد كثيرا من وزنه , حتى سيارته ‘‘ بى إم دبليو ‘‘ الجميلة تحتاج إلى سمكرة ودهان من الأول للأخر .. ماذا جرى للأناقة . وأين ذهبت الصديقات الفاتنا ؟ أين الجيتار ؟ أين .... وأين .....؟ حبيبته نيللى وضعت نهايه لعلاقتهما , بعد أن أساءت سمعته , وعرف عنه أنه ضريب , وكلمة رامى ‘‘مدمن ‘‘ أصبحت على كل لسان . إضافة إلى هذا كله .. ولم تنته العلاقة بينى وبين راندا .. كنت أتردد كثيرا على الجامعة للتواص مع شلتى هناك  , وهى دائما معهم .. ولا تزال صديقتى .. حقا .. لقد انكسر بيننا شئ ماوالكل يعرف هذا جيدا  , و كان من الواضح أن هذا الشئ من المستحيا إصلاحه .. وهى موقفها معى واضح  , بينى وبينها هى‘‘ مراتى ‘‘ وأصحابى شهود العقد العرفى , ولكن فى حقيقة الأمر .. لقد انتهى ما بيننا .
 راندا تسكر ولا تشعر بمشكلة , ‘‘ جوينتين ‘‘  وليست عندها مشكلة .. وأنا أيضا لم تكن عندى مشكلة , تسكر’ أو  تحشش كما يحلو لها , إحساسى ومشاعرى تجاهها اختلفت كثيرا .. لم أعد أحبها  , ولكن وجودها لم يكن يضايقنى , حلوة .. دمها خفيف وتعيش معى بالطول والعرض .. فهى ‘ع مراتى ‘‘ أولاوأخيرا.
 أما مريم بوجهها البرئ .. فإنها لم تتغير .. بالعكس ازداد اهتتمامها , وازداد تعلقا بى , بل حبها .. وكثرت هداياها , ورأيها غير المعلن , ولكنه واضخ  ومفهوم :‘‘ أعمل اللى إنت عاوزه  , وعمرى ما هأقولك إنت بتعمل إيه ,,إعمل أو ما تعملش .. كلم أو ما تكلمش ‘‘.
 إنها حقا ذكية لأنها استطاعت أن تعرف أننى سأفعل كل ما أريد .. وأنفذ أفكارى .. وكان أهم شئ بالنسبة لها أن تتزوجنى فى نهاية المطاف .. فكرة الزواج من مريم لم تكن تضايقنى .. على العكس تمام , كانت فكرة مقبولة  خاصة بعد الموقف الذى حدث من راندا .. كنت أشعر أنه ليس هناك أفضل من مريم .. تحبنى حبا أفلاطونيا , ولا تعرف أى شئ فى الدنيا , وفى حياتها لم تمسك يد أحد غيرى .. وكرجل شرقى يهمنى أن أكون أول رجل فى حياتها .. ثم ليس هناك أجمل من التمتع بحريتى .. أتصرف كما أريد ومطمئن تماما إلى أن فى بيتى زوجة محترمة تنتظرنى , وليس لها مطامع أكثر من الحياة معى .
أجازة 
 أكبر مفاجأة حدثت أنذاك كانت فى مطلع شهور الصيف حيث كان قرار سفر بابا وماما , ورةلا لعمل جولة فى بعض الدول الأوربية, وزيارة أسرة أخى كريم فى أنجلترا , ورؤية التوأم الصغير ‘‘ رنا ودنيا ‘‘ لأول مرة بعد سنتين من ميلادهما .. والرحلة تستغرق شهو الصيف .. ما هذا الجمال ؟
 سوف أعيش لوحدى فى البيت .. نعم وحدى ومهى 4سيارات !!
 بالنسبة لى , ليس أمامى خطة للسفر وبما أننى فى الجيش , فقد كانت الخطة الترفيهية أنى أضرب فى البيت , وانتظر زيارة الصديقات .. أخذت من الوالد نفقات الإقامة التى تكفى لمدة شهرين , والمبلغ لا يكفى الضرب لمدة أسبوع .. اذا ما الحل ؟! وجدته .. فصلت سلك الكيلومتر للسيارات الثلاث , وأجرت سيارة والدى لأحد الأصدقاء الملتزمين ليسافر بها إلى شرم الشيخ .. بدلا من تأجير سيارة أخرى من الأسواق , وبدلا من أ يدفع 200 جنيه يوميا , يدفع لى 150 جنيها فقط .. وهذه فكرة عملية مربحة له ولى .. وأهم شرط أ، يحافظ على السيارة .. ووعدنى بهذا, ونفذ وعده فعلا .
 وأخذ حسام السيارة الثانية للسفر إلى السويس  أو بلبيس أو هنا أو هناك .. إنها سيارة أمى , واشترطت عليه المحافظة عليها , دون خبطات أو أشياء مهملة بداخلها , ويتم غسلها فى محطة البنزين كل أسبوع , وبصراحة حسام لم يخب ظنى فيه أبدا , وفى المقابل سوسته يوميا فى ‘ البيكو‘‘ ( جرعة كبيرة ) .
 وتتحرك السيارة الثالثة وفقا للظروف .. إنها سيارة أ×تى رولا .. سيارة ‘‘ مشاوير‘‘ .. يأخذها من يريد شراء الأكل أو حشيش أو لقاء صديقته .. وحقيقة الأمر لم تكن تتحرك إل قليلا .
 وتبقى سيارتى ل أحد غير يركبها .. عربيتى وحدى .. إننى أحبها , وأخاف عليها .. قمة الأنانية .. وكان الموقف كالأتى :
 الفلوس موجودة .. 
 العربيات موجودة ..
 شقة لوحدى , نعم وحدى .. أخر مزاج ..
 فى تلك الأيام كانت راندا موجودة أغلب الوقت مع شلة الجامعة , وكانت تشعر بأن هناك أشياء غريبة ومريبة , وأن الموضوع ليس موضوع سيجارتين ملفوفتين , ولكنهما لم تستطع معرفة الشئ الغريب والمريب ,  ومن حين إلى أخر كانت تسأل :
 - هو فيه إيه ؟ هو إنتم نايمين على نفسكو كدا ليه ؟
 طبعا لم يخطر ببالها , ولم تكن قادرة على استعاب أننا بنضرب بودرة .
 وتسكن مريم ذات الوجه البرئ فى العمارة المجاورة .. وكانت على دراية كاملة بما يحدث .. تقف فى شرفة بيتها , تفتح فمها فى ذهول لرؤية شباب من الجنسين  فى انتظار المصعد , وأحيانا لا يصبرن على الانتظار طويلا أما أبواب المصغد , فيقزفون على السلالم نزولا أو صعودا .. وسيارتهم أحدث موديلات : ‘‘ فورد كابورليه ,  مرسيدس كوبيه , جولف كابورليه‘‘.. وهم جميعا غاية فى الأناقة , ويحكى مظهرهم أنهم أولاد ناس , وهى ترى ما يحدث خارج بيتى , أما داخله فلا تراه , وإذا رأته فلن تستطيع استيعابه .
 وقد سمحت لها بزيارة سريعة بين حين إلى أخر , وتأتى دائما وهى تحمل مختلف الهدايا بأفكار مبتكرة , وبعد سفر أهلى مباشرة أهدتنى كلب ‘‘ يورك شاير ‘‘ جميلا .. إنما أصحابى الموعجون كانوا ينفخون الحشيش  فى وجهه , وبالتالى أصرخ فى وجوههم , طالبا الرحمة لهذا الكائن الجميل والذى أحببته كثيرا .. ورأت مريم عشرات الأمور العجيبة , ولا تعليق من جانبها .
 وتردد أصحابى من الجامعى على بيتى , وكان يأتى فى صحبتهم أصدقاء لهم , وبعضهم لا أعرفهم , وأحيانا أخرج وأتركهم فى البيت , وعندما أعود .. أجد مجموعة أخرى , ويعم السلام على أنغام الموسيقى .. لكن الفوضى تعم أيضا , فلا شئ يثبت فى مكانه . وانقلب الليل نهارا , والنهار ليلا .. ولم يعد من المعروف لأحد مواعيد النوم , أو الصحيان .. وليست هناك  خطة أو هدف .. فقط الاهتمام بالخروج , والشرب والضرب والموسيقى والحفلات والبنات .. والحال عاجبنى , وأصبحت الحياة احتفالية يومية .
 وذات صباح .. دخلت سرريرى الساعة السالعة صباحا استعدادا للنوم , وارتفع رنين التليفون .. إنه بالنسبة لى مش الأشياء المزعجة  بسبب معاكسات البنات الكثيرة , ولا يتسع وقتى لمثل هذا الصداع والأحاديث المملة , ومع هذا ‘‘رديت ‘‘ على التليفون , ودار الحديث التالى , ومن غير ‘‘ألو‘‘ قلت :
 - أفندم .
 - ممكن أكلم صلاح ؟
 - نقوله مين ؟
 - هالة .. هو مايعرفنيش .
 - دا أنت جريئة أوى .. يعنى بتتكلمى الساعة سبعة الصبح ,  وبتردى , وكمان ما يعرفكيش .. أحسن لك تكونى عايزاه فى حاجة مهمة أوى , أنا صلاح ,,خير يا هالة .
 - أنا أسفة أنى بتكلم فى وقت زى ده .. بس الحقيقة أنا من يومين باتلكم , ومفيش حد بيرد علي .
 - أ،ا كنت معدى بالصدفة داخل أنام فجت سليمة .. نعم ؟! خير ؟! عايزه إيه من صلاح ؟!
 حاولت الكلام بأسلوب مهذب أن صوتها عجبنى , وأسلوبها راق يؤكد أنها بنت ناس ..
 - أنا وصلت من أنجلترا .. وقابلت مامتك عند كريم  , وقالت اى أ:لمك فى الأوقات غير المناسبة عشان أعرف ألاقيك .
 - ياه !! د إنت طلعت مهمة بجد !! أسف لو كنت دخلت شمال , أصل المعاكسات فى التليفون كتيرة , وأنا خلاص زهقت . 
 - ولا يهمك .. أنا معايا جوابات , وصور لأجمل توأم فى الدنيا ‘‘ رنا ودنيا ‘‘ .
 - إيه المفاجأة دى .. أنا نفسى أشوفهم .. قولى لى : حلوين ؟ يارب يكونوا شبه مامتهم ؟!
 - الحقيقة هما أجمل توأم فى العالم  كله .. الصور هتعجبك أوى .
 - بس إنت ما قلتيش , ترعفى أخويا منين ؟
 - بابا بيشتغل معاه .. ولعلمك أنا أعرف أهلك كلهم , وحكوا لى عنك كتير .- لعلمك كل كلامهم مجرد إشاعات  .. دا أنا طيب جدا .
 - ومين قال إنهم قالوا إنك شرير ؟1
 - باقولك إيه ياهالة ..كلمينى عن نفسك شوية .. عندك كام سنة ؟ جامعة إيه ؟! أنا حاسس إن ممكن نكون نعرف بعض .
 - أنا عندى عشرين سنة .. فى الجامعة ‘‘......‘‘ .
 - يا سلام .. يبقى  أكيد نعرف بعض .
 - أنا أعرف إنك اليومين دول فى الجيش , بس بتتفرج عليه فيديو , وعامل مشاكل كتير .
 - لا .. لا .. دا كله افترا.
 - قل لى .. ممكن نكون نعرف بعض إزاى ؟
 - أنا شلتى كلها لسه فى جامعتك , وصاحبتى .. أقصد اللى كانت صاحبتى من  نفس الجامعة , فأنا معظم الوقت عندكم .
 - صاحبتك مين ؟
 - مش صاحبتى ؟
 - أوكيه .. هى مين ؟ جايز أكون أعرفها .
 -راندا .. رفيعة وطويلة وشعرها منكوش .
 - بيتهيألى أعرفها  .. كانت بتاخد معايا درس .
 - بقولك إيه أ،ا خلاص صحيت .
 - واله أسفة .. بس هم اللى قالوا أ:لمك فى أوقات غريبة . وأنا فعلا بحاول من يومين , ومش عارفة ألاقيك .
 - مش مشكلة .. وبما إنى صحيت .. أقوم أخد دش وأجى لك أخد الصور ,,إنت سامنة فين ؟
 - فى المهندسين .. شارع ‘‘........‘‘.
 - أوكيه .. بعد ساعة أكون عندك .. أه عمارة كام ؟ دور كام ؟
 بصراحة .. لم أقرر الذهاب من أجل الصور .. ولكنى أردت أن أشوف هالة , وأعرف من هى .. إحساسى قال لى إنها  حلوة .. أيضا أعجبنى أسلوبها فى الكلام , فقررت أشوفها ودون تردد .
 أخذت ‘‘ الدش ‘‘ لقيت سيجارة , واخترت ملابس أنيقة بعناية , وكنت فى هذه الأيام اتبع موضة أمريكا و ألوان كثيرة ,  وسلاسل  فىالرقبة لا يقل عددها عن خمسة أو ست, بالإضافة إلى مجموعة مثلها من الانسيالات فى يدى , وشعرى طويل والنظارة المراية .. شكلى خنفس جدا .
 وصلت إلى منزل هالة .. طرقت الباب , ثوان قليلة وفتح الباب .. ياه !! تسمرت قى مكانى لحظات .. ‘‘صاروخ ‘‘ .. يا نهار أبيض على الجمال .. جمال لدرجة إنى سكت تماما .. ولم أنطق من روعة المفاجأة .. إبتسامة ملائكية لو قفتى الحائرة .. وظللت ثابتا فى مكانى ساكنا .. اتماما .. فقالت :
 - صلاح ..إزيك .. اتفضل .
 استجمعت  كل قوايا .. ركزت وقلت :
 - مش تقولى إنك حلوة كده ؟
 - إتفضل .
 جلسنا فى الرسيبشن وسألتنى :
 - نشرب إيه ؟ نسكافيه ؟ شاى ؟ كوكا؟
 ‘‘ بابتسامة خبيثة ‘‘ قلت :
 - بيرة .
 - لأ .. ماعنديش بيرة .
 - طيب .. ويسكى .. واللا هتقولى كمان مفيش ويسكى !!
 - تخيل !! وكمان مفيش ويسكى !!
 - خلاص .. نمشيها نسكافيه , بقولك إيه .. هاتى لى الصور الأول .
 - حاضر .. دقيقة واحدة .
 وكلمت نفسى :
 - يا نهار أبيض .. إيه ده ؟ هى دى ؟ خلص يا معلم .
 - إتفضل الصور .. ها أعمل مسكافيه واجى .
 - بنفسك ؟! ده يبقى أجمل نسكافيه فى العالم .
  تخرج هالة بابتسامة جميلة .. وأخذت أقرأ رسالة أهلى وأتأمل الصور .. وتعود هالة ومعها النسكافيه.. قائلة :
 - شفت الصور ؟! شفت ضحكتهم ؟ ونظرة عينيهم ؟! تخيل وحشونى أوى .
 - لما يكون عندهم 16 سنة , هيكونوا أجمل بنات فى العالم , ومسئوليتى أفتح عينيهم على حقيقة الدنيا .
 - لا .. سيبهم يعيشوا دنيا البراءة .
 - إنت باين عليك جاية مشحونة من إنجلترا .
 - بصراحة .. كلهم كانوا بيشكروا فى شقاوتك طول الوقت .
 - ظلم .. افترا .. بس غريبة إنى ماشوفتكيش قبل كده فى الجامعة !!
 - أنا شفتك , ماللى إنت فيه دا ما ينفعش مايلفتش نظر حد .
 - هنغلط ؟!!
 - إيه السلاسل والانسيالات دى كلها ؟ إنت فاكر نفسك فى نيويورك واللا فى هوليوود ؟
 - بقولك إيه .. إحنا فى بلد حر , أ،ا أ:ل اللى يعجبنى , وألبس اللى يعجبنى , وأعمل اللى يعجبنى .. بس إزاى صحيح عمرى ما شقتك قبل كدا ؟!
 - أصل أنا من الدرس على البيت , ومش باقعد فى الجامعة خالص .. ماليش فى المناظر دى .
 - باين عليك دحاحة .
 - أيوه .. أنا من الأوائل , بس والله مش بذاكر كتير .
 استغرقت جلستنا معا ثلاث ساعات .. كلام , كلام , كلام .. وشعرت أنها مهتمو ولديها رغبة فى التعرف على بأسلوبها الخاص .. حقا  إنها ذكية وليست سهلة .. على أية حال  .. الطريقة مفتوح أمامى , ولن أتركها تفلت من يدى , سوف أسأل عنها .. أعرف أصلها وفصلها من أصدقائى .. وكان أول من سألت , هو صديقى مصطفى :
 - مين يا سيدى هالة دى ؟
 - إنسى .. ولا تخطر فى بالك .. نص طلبة الجامعة حفيوا وراها .
 - ماشى .. دى بقى يا معلم بتاعتى أنا .. ومش هتفلت من إيدى .
 بدأت الحوارات التليفونية  يوميا ولمدة ساعات طويلة .. ومنن حين لآخر نذهب معا للنادى , وكان واضحا أنها معجبة , ولكن بحذر شديد .. فهى تتأنق وتتألق فى مظهرها وكلامها .. تثق فى نفسها وفى جمالها .. وسمعتها فى الجامعة عشرة على عشرة .
 والعكس صحيح بالنسبة لى .. صاحب راندا , صايع وضايع , والسممعة فىالجامعة لا تسر عدو ولا حبيب .. ومع هذا محبوب من الناس , وكانت هذه هى الميزة الوحيدة  .. وقد أعجبنى كثيرا أنها لاتحب البقاء بالجامعة ..  ومن جانبى لم أكن أريد الظهور معها هناك . فقد تتسبب راندا فى مشاكل , وأردت أن أسيطر على الموقف .. وبعد عشرة أيام , كان عيد ميلاد هالة , وكانت هذه فرصتى لاستعراض عضلاتى أو  إمكاناتى ,  وأ، أقدم فى هذه المناسبة شيئا ما قد يعجبها .. ويدير رأسها .. ولم أتردد .
 - حجزت ياخت فندق لمدة ساعتين .
 الاحتفالية لنا وحدنا .. هى وأنا وتورتة صغيرة مع أجمل ‘‘كارت ‘‘ تهنئة فى العالم .
 موسيقى تناسب ذوقها , وكانت الموضة أغانى هادئة لــ ‘‘ مايكل بولتن ‘‘ .
 باقة ورد أرسلتها إلى البيت .. وأعتقد أنه كان أجمل , وأكبر , و أشيك ‘‘ بوكيه ‘‘ ورد فى مصر .
 نصف من الذهب مكتوب عليه لا اله الا الله والنصف الآخر محمد رسول الله .
 باختصار .. عملت أراجوز يومها , وقلت لها :
 - إتفضلى .. نص تلبيسه , والتانى تديه  للى يستاهلك , حتىى لو مكنتش أنا .
 كلام مؤثر .. الدنيا حلوة .. والجو تحفة .. أسوأ ما فى الموضوع , إنى كنت ضارب أكثر من مرة , وتحت عينى سواد , ويبدو على الإرهاق .. وصارحتنى قائلة :
 - بصراحة إنت عاجبنى بس أنا خايفة منك .. معروف إنك شقى , وكل يوم مع واحدة , غير موضوع الشرب , دى قصة تانية كمان .
 - بقولك يا هالة , واحدة .. واحدة , وكله هيبقا لوكس .
 - إيه لوكس دى ؟ عليك كلام .. مش عارفة بتجيبه منين .. ولا مامتك ولا باباك ولا أخوك ولا أ×تك بيتكلموا كده ؟!
 - يعنى .. نقول مبروك ؟ نقرأ الفاتحة .. بسم الله الرحمن الرحيم ...., ورفعت يدى , وبدأت فى قرأة الفاتحة . وبابتسامة مضيئة قالت لى :
 - فاتحة إيه اللى بتقراها ؟! ارحمنى .. ادينى فرصة أفكر .. أحسن أ،أ بجد قلقانة .
 وعرفت .. أو بكل تواضع , أيقنت أنى دخلت قلب هالة , ويبقى الاقتراب من عقلها , لكنها مسألة وقت .. ثم يحق لى أن  أقول لنفسى : ياراجل أنت لم تراها إلا منذ عشرة أيام فقط .. ومن الواضح أنها إنسانة ليست سهلة .. وسوف تتابعنى بكثير من التركيز .. ليست مشكلة على أيه حال .. لن تفلت منى .. مستحيل , أنا ألفها فى سيجارة وأشربها .. إنما لن ألهو بها .. هذا أيضا مستحيل .
 مرت أيام الإجازة سريعا , وعاد أهلى من رحلتهم .. مر الشهران كالحلم الجميل .. يا ألف خسارة ..
 عودة إلى الاستقامة , أو بمعنى أصح : كله يرجع مكانه .
    حفر الباطن .. والجائزة 
 وفى تلك الأيام كنت لازالت مجتدا فى الجيش و وعاش الوطن العربى كله تحت وطأى مشكلة احتلال العراق لكويت .. أيام سادها التوتر والانفعال بين أطراف كثيرة  , وكانت أمريكا ستدمر الكويت لإخارج العراقين منها .. المنطقة مشتعلة , والجيش المصرى فى حالة تأهب , وكنت بعيدا عن كل المشكلات , فمهمتى أنا محددة , مكلف بمسؤليات فى إحدى الدور العسكرية , ولكن المشكلة كانت فى صديقى فتحى , زميل مرحلة الدراسة الجامعية .
 لقد تم استدعاء زميلى فتحى كضابط احتياط , ولم أكن أدرى إلى أى مكان تم ترحيله . إنه ليس الفتى المدلل مثلى , لقد تعود طوال عمرة الحياة الخشنة , ثم هو الأن ضابط احتياط .. إنها مسؤلية كبيرة .. المهم ذات صباح ,
 تلقيت اتصالا هاتفيا من فتحى , وكانت المحادثة قاسية بالنسبة لى , فكرهت الأحداث الرهيبة الساخنة , والموقف برمته أكثر وأكثر ..و جاء صوته خافتا :
 - إزيك ياصلاح ؟ واحشنى أوى , وإزاى بابا وماما ؟
 - أبو فتحى !! إنت فين يا عم ؟ والله وحشنى جدا .. إيه  يا بنى مش هنششوفك واللا إيه ؟
 - والله يا صلاح مش عارف .. جايز أعرف أشوفك .. وجايز ما اعرفش , أنا بكلمك علشان أسلم عليك , وأقول لك أنا رايح حفر الباطن .
 - حفر الباطن ؟ يانهار أبيض 11 غنت رايح مع الكتيبة المصرية .
 - أيوة .. جالى إستدعاء النهاردة الصبح .. ولازم أسلم نفسى بكره , فقلت أكلمك و زأسلم عليك لأنى مش عارف  هارجع تانى واللآ ......
 - بلاش تقول كده يافتحى .. دا عمر الشقى بقى .. وإن شاء الله ترجع بألف سلامة .. بس إنت خلى بالك من نفسك , وأول مارتجع بالسلامة كلمنى .. اتفقنا ؟
 - ربنا يستر .. أشوفك على خير .. ويام لى على الأهل .
 - لا إله إلا الله .
 - سيدنا محمد رسول الله .
 انتابنى حالة من الذهول  بعد انتهاء هذه المحادثة التليفونية .. وظللت أكلم نفسى : فتحى !! حفر الباطن !! العراق !! أمريكا !!لقد بدوت متماسكا طوال المحادثة بيننا .. ولكنى شعرت بعدها باخلوف , وأيضا الحزن .. كلاهما يتصبب من مسام جلدى , وأردت البكاء بصوت عال .. رحمتك يا الله .. لماذا فتحى بالذات ؟ ما كل هذه الأخبار السوداء ؟ لماذا يذهب فتحى إلى  حفر الباطن ؟ ماذا يفعل هناك ؟ ثم سيحارب من ؟عشرات الأسءلة بلا إجابة .. وأمسكت القلم , وكتبت رسالة إلى رئيس الجمهورية .. حكيت فيها عن فتحى ذلك الفتى الطيب .. فى أعماقه قدر هائل من الخلق الكريم .. وحكيت فى الرسالة عن أيام عشناها معا , وقدرته على العطاء وإنكار الذات, والتفانى فى  منحى المحاضرات والملازم لأخذ فرصتى كاملة فى المذاكرة والنجاح .. كانت رسالة طويلة , حملت سيادته فيها مسئوليه  صديقى فتحى , وختمتها بقولى : دم فتحى فى رقبتك يا ريس ..
 ومرت سنة التجنيد بالنسبة لى بسلاسة , وهدوء , وبلا مشكلات لكنهم طلبوا منى التواجد ساعات منتظمة ولمدد أطول , فقد تقرر افتتاح الدار , ومن المهم استكمال الأشياء التى لم تستكمل بعد .. وكان العميد نائب الدار , يجمع فى يده كل الخيوط , وكنت مساعده بل وصديقة , وكان يثق فى ذوقى , وعهد إلى باختيار أنواع وألوان أقمشة ومفروشات القاعات , ومنها قاعة الأفراح الكبرى , والستائر .
 وكان العميد أيضا يتمتع بالذوق الجميل , وهو شخص ذكى ومرن , وكنا نقضى معا ساعات طويلة بدءا من العاشرة صباحا حتى الساعة الثانية ظهرا .. أعرض عليه خلالها المناقصات وعروض الأسعار  لكل الأشياء المطلوبة بكافة تفاصيلها .. وكانت ثقته بى كبيرة , وذات يوم سلمنى حقيبة بها 40 ألف جنيه ثمنا لشراء تليفونات وأجهزة أخرى .. ولمأخن العهد ولا العهدة .
 بصراحة أحببت الدار كثيرا , وأحبنى العاملون بها , وشعرت أننى أضفت لمسات مهمة وجميلة فى المكان .. وفى يوم افتتاحها . كنت العسكرى الوحيد الذى جلس على مائدة وزير الدفاع , كواحد من أعضاء الفريق الذى قام بتجهيز الدار للافتتاح .
 وبعد هذا اليوم التاريخى فى حياتى .. استمر تواجدى بها ثلاث مرات أسبوعيا لمدة ساعتين تقريبا , وبقية اليوم أقضيه مع حسام ودعاء ونانسى فى مصر الجديدة , ومعهم صديقنا الضابط ماجد .. كنت أذهب أليهم لقرب المسافة سيرا  على الأقدام , أضرب و أعود إلى الدار بعد حوالى نصف ساعة .. وكله تمام .. ومع الأيام , لاحظت أن بعض العاملين بالدار بدأ يشك فى الأمر , ويشعر بأن هناك شيئا ما خطأ..  ولكن لم يناقشنى أحد فى الموضوع .. وانتبهت ,
 وبدأت أتراجع  ولا أذهب بعد الضرب , أو على الأقل حددت الجرعة , لأن أحد الضباط أيضا بدأ يراقبنى بعين ثاقبة , وكأنه يقول : يامعلم .. أنا فاهم كل حاجة .
 انتهت فترة التجنيد ,, حقا كانت أياما جميلة , تعلمت فيها الكثير خاصة عندما قمت بشراء احتياجات ومستلزمات الدار , كنت أدرس الأسعار , وأقارن بينها .. التجربة عملية ومفيدة جدا .
 وفىتلك الفترة تلقت الأسرة نبأ سعيد بحصول والدى على الجائزة الأولى , فى تصميم واحد من أكبر المشروعات الهندسية فى السعودية .. واقترح الوالد أن أسافر , أنا ووالدتى معه  لنتعرف على الناس هناك ومشروعاتهم التنموية الكثيرة , فقد تكون فرصة بالنسبة لى للتفكير فى العمل والاستقرار هناك .. ولم أكن قد سافرت إلى  بلد عربى من قبل .. كل رحلاتى إلى أوربا وأمريكا .. بالإضافة إلى هذا , كانت الدعوة لاستلام الجائزة , تشمل دعوة لأداء العمرة مع الوادى ووالدتى .
 كان أول خاطر : أن أقلل من الضرب , بعد أن أصبحت أضرب كل يوم تقريبا .والخاطر الثانى : أن أشترى ملابس جديدة .
 والخاطر التالت : الدعوة من أحد الأمراء المرموقين .. إذا كل شئ بمستوى الأمراء .
 والخاطر الأهم : تمنيت أن أرى الكعبة , وأصلى فى الحرم المكى , ففى كل يوم .. يتوجه الآلآف من المصرين والملاين إلى هناك .. وطبعا أزور المدينة المنورة التى أجمع كل الناس على حبها .
 سافرنا , بابا وماما وأنا .. والرحلة ‘‘ملوكى ‘‘ منذ بدايتها .. التذاكر درجة أولى .. رغم أنه قد سبق لى وجربت  السفر بالدرجة الأولى .. لك بهذا المستوى .. لا , لم يحدث .. الطيارة عملاقة , واسعة , كرم ضيافة , والخدمة متازة .. عشرة على عشرة .. وصلنا الرياض , وعلى الممر كانت تنتظرنا سيارة ليموزين , وتسلم مندوب ديوان الأمير جوازات السفر , والتذاكر أيضا لاستلام الحقائب .
 مأروع الترحاب الذى اسقبلنا به , والكرم العربى الأصيا الذى يبدو فى كل تصرف ..كل شئ جميا إلا الجو .. الحرارة شديدة , والرطوبة أيضا .. أظن من المسحيل الوقوف فى الشارع دقيقة  واحدة أثناء النهار .
 وصلنا قصر الضيافة , والتقينا مع الفائزيك الأخرين بجوائز أخرى .. واستقبلنا الأمير , صاحب الدعوة  بحفاوة بالغة .. وكل التفاصيل تحكى عن الكرم والثراء  , والمعرفة بأقدار المدعوين .
 فى غرفتى كل ما أحلم به .. فاكهة , وثلاجة مليئة بالعصائر والمثلجات من كل الأنواع .. كل ما أريده موجود تحت أمرى .. وكأنى أعيش عصر ألف ليلة وليلة وشبيك لبيك .
 الأعجب من هذا وذاك .. وجدت رجلا يقف بالقرب من باب غرفتى , فسألته عن سبب وقوفه عند بابى طوال الوقت , وأدهشنى الإجابة :
 - لو احتجت إلى أى شئ , أنا هنا تحت أمرك .
 - حاجة إه اللى ممكن أعوزها ؟! كله موجود .. ‘‘ اتكل على الله ‘‘ . ولو سألونى عنك ها قول لهم راح يجيب ريش فيا أبيض ,  وعدى عليا كام ساعة علشان القلق .
 لم يصدق الرجل نفسه , وشكرنى  ‘‘ اتكل على الله ‘‘ ومن حين إلى أخر , يطرق بابى ويسألنى : ها أحتاج شيئا ما . واطمنه , كل شئ تمام .
 هذه الرحلة كانت بمثابة رحلة تغذية , ويا إلهى .. ما كل هذا الكم من الطعام ؟! إننى لم أفعل شيئا إلا الاستمتاع بما لذ وطاب , وبصراحة إنها فرصة ممتازة لزيادة الوزن , وامتلت قليلا بعد أن فقدت كثيرا من وزنى وأصبحت كالشبح .
 وجاء يوم الاحتفالل .. وتسلم الفائزون جوائزهم , وكانت الجائزة الكبرى من نصيب والدى , وشد سمو الأمير على يده بحرارة , وهو يسلمه ‘‘ شيك ‘‘ المكافأة المالية عن مشروعه الهندسى , الذى تفوق به على  المشروعات الهندسية الأجنبية . 
 تبادل الفائزون التهانى , خلال حفل العشاء مع سمو الأمير وضيوفه الذين يعملون فى البنوك والسفارات والمشروعات الحديثة .. إنها تجربة جديدة بالنسبة لى وحقا إنها رحلة جميلة .. مختلفة .. ممتعة .
 صباح اليوم التالى مباشرة .. جاءنى الوالد فى غرفتى , أعطانى 5000 ريال , رغم أننا اتفقنا على 3000 ريال فقط منذ بداية الرحلة ..
  وقال لى :
 - اشترى كل ما يعجبك , ومن جيبك .. من محفظتك , ولا تقبل أبدا أن يدفع لك أى واحد هللة واحدة .
 أدهشنى كلامه .. ولم أعلق .
 خرجت مع مندوب بعث به رئيس ديوان الأمير , يرافقنى فى رحلة المشتروات , وفهمت معنى ما قاله والدى , عندما وصلت عند المحصل ‘ع الكاشير ‘‘ للدفع .. فقال مندوب رئيس ديوان الأمير :
 - مايصير إنك تدفع !1 إنت اختار .. والرجال يتولون توصيل كل شئ إلى القصر .
 رفضت بأدب وصممت أن أدفع من فلوسى , وإلا فإننى سأعود لإلى القصر ولن أشترى شيئا , وقلت له بحسم  واضح :
 - إنها تعليمات الوالد , ولابد من تنفيذها . 
 أمام إصرارى , وافق الرجل , وبدأت أختار مشترواتى .. ‘‘ جينزات , تى شيرتات ‘‘ , وكله من ماركات عالمية و وأنفقت 4500 ريال , واحتفظت ببقية المبلغ .. فسوف يتفعتى الملبغ بعد العودة إلى بلادى .
 وبصراحة .. كنت اجلس على عرش السعادة , وأشعر بالفخر عندما زارنا سمو الأمير فى قصر الضيافة , لتحية الفائزين وعائلاتهم قبيل السفر لأداء العمرة .. وضغط سمو الأمير بيده على يد والدى بإعزاز قائلا :
 - ألف مبروك وبالتوفيق دائما , والحقيقة أن ابن سيادتك أخجلنا برفض شراء أى شئ على نفقة الديوان كهداية رمزية .. فاسمح لى أن أهديه ساعة يد هدية منى , وبارك الله فى أخلاقه , والفضل يرجع لوالدته السيدة الفضلى .
 بصراحة .. شعرت ما قاله سمو الأمير يساوى أكثر من مليون ريال , وقد لاحظت أن كلمات التحية والتهنئة للأخرين لم تكن بالحرارة والقوة نفسها .. وعرفت فيما بعد أنهم قاموا بشراء كل احتياجاتهم على نفقة ديوان الأمير ..

هذه الساعة أعتز بها حتى الأن  .. كانت ومازلت بالنسبة لى رمزا للعزة والكرامة , وفهمت الوالد عندما شرحها لى بوضوح :
 - أنا هنا لتكريمى , واستلام جائزة عن مشروع وعمل مبدع .. وليس للإنفاق على أو على عائلتى .
 سافرنا كلنا لأداء العمرة .
 طبعا تمنيت أشوف الكعبة .. بصراحة الموضوع شغل تفكيرى كثيرا , فقد قرأت عنها ورأيتها على شاشات التليفزيون , وحكى لى الناس عنها الكثير .. وقد قالوا لى مثلا :
 - أنا بكيت أول ما شفت الكعبة .
 - أنا جالى ذهول أول ما شفت الكعبة .
 أنا .. لم أبك .. ولم أشعر بالذهول .. ولم ينتابنى الشعور بأنى مبسوط  أو شعور مختلف .. القيقة لم أفهم , ولم أحدد إحساسى بدقة .. وبعد أن مرت الدقائق . وأحسست بالرهبة والخشوع بلا حدود .
 تأملت وبتركيز شديد حركة طيران الحمام .. هل يطير فوق الكعبة أم يطوف حولها ؟
 يا إلهى .. هنا كان فيل إبرهة !! وأقتربت من الحجر الأسود .. ولمسته .. يا إلهى .. الزحام بالقرب من الحجر الأسود فوق التصور .. وشغلنى بئر زمزم .. وتدفق المياه .. قرن .. وراء قرن يا إلهى .. ماأعظمك......
 ما أروع أداء العمرة مع بابا وماما .. ودعوت ربى أن يغفر لى ‘‘ البلاوى ‘‘ التى عملتها فى هذه الحياة القصيرة .. نعم ,والعمر كله قصير مهما طال .
 وزرنا المدينة المنورة , وهناك كان إحساسى بالراحة , وفى أعماقى دائرة مضيئة , ولست أدرى لهذا سببا , ولكن بصراحة شعرت بالراحة كثيرا فى المدينة المضيئة , الهادئة , وبين أهلها الناس الطيبين , وصليت كثيرا عند قبر الرسول صل الله عليه وسلم .. فعلا سعدت فى المدينة المنورة .
 ـــــــــــــــــــــــــــــــــــــ
 انتهت الرحلة الجميلة على خير ,وعدت إلى مصر ..وقد ازداد وزنى ثلاثة كيلو جرامات , ولم يعد لون الوجه ياهتا , ولم تعد منطقة السواد تحت العين واضحة .. فعلا عشرو أيام ليست من العمر , والفارق بين ما قبل الرحلة وما بعدها واضح جدا .. عدت هذا الإنسان الممتلئ صحة , وكأنى جئت للحياة بكل نضارة جديدة , أيضا مشترواتى  كلها أنيقة , ومعى مبلغ لا بأس به .. وكل شئ تمام .
 ومنذ اليوم الأول لوصولى .. عرفت أخبار الأصدقاء . واحدا , واحدا , بونو بيضرب ‘‘ بهبل ‘‘ , والجرعة زادت , ولو استمر على هذا المنوال سيبفقد عقله , ويجن , نعم . هو ورث ملاين , إنما المثل يقول : خذ من التل .. يختل .. بالإضافة إلى أنه قد فصل من الجامعة بسبب رسوبه للمرة الثالثة .
 ريكو , الشئ نفسه , يضرب بلا حساب , وصديقته الجديدة بنت تاجر مخدرات  فى شبرا , وتغبر كل شئ ,, صحته , شكله , مظهره , وكثرت مشاكله , وساءت سمعته إلى أقصى درجة , ولم يدخل الامتحان .
 زونى .. كما هو .. صداقته مع نيفين مستمرة , ويقضى معها كل النهار , ويذهب أخر الليل عند ميدو يشرب سيجارتين  وزجاجة بيرة مع علاء .. هذا البرنامج اليومى رسمته نيفين , ولم يخرج عنه .. ولا ينظر حوله أبدا .. لا يمين ولا شمال .. هى بصفة مستمرة فوق رأسه , وهو سعيدا بهذا , ويحبها حقيقة .. وبعد سبع سنوات فى الكلية , استطاع أخيرا النجاح فى السنة الأخيرة .. نعم .. عنده  ملحق فى مادتين , لكنه نجح .. وعبر .
 ‘‘ ميدو ‘‘ كما هو .. ينتظر فى بيته من يأتى ليأخذ فى جولة , وأحيانا يضرب مع بونو , وأحيانا مع ريكو .. أو يلف سيجارتين مع زونى , وأحيانا يضرب معى ثم يذهب إلى النادى الأهلى لمشاهدة مباريات الكرة , ومن حين إلى أخر يذاكر .. بشكل عام لا أحد يفهمه .. المهم أنه نجح ..
 ولكنه يرفض البحث عن عمل .. قرر ألا يعمل .. ويقول :
 - ماليش نفس اشتغل .
 يذكرنى دائما بفيلم ‘‘ الأيدى الناعمة ‘‘ .
 علاء , لا يتغير , بيرة ,, أفلام جنسية , قراءة مجلات وصحف .. ينفق بلا حساب , وفيما يبدو أن ثروته فى الميزاث على وشك النهاية .. شئ متوقع , فهو منذ عشر سنوات ينفق ببذخ , ولا يريد أن يبحث عن عمل , ويريد البقاء فى البيت طول الوقت مع اثنين من أصحابه , حياتم هم الثلاثة مملة إلى أقصى درجة .
 واضطر حسام ومعه دعاء إلى الانتقال إلى شقة ثالثة فى مصر الجديدة أيضا , بعد أن اشتبه الجيران  فى تصرفاتهما المريبة , وضيوفهما الغرباء الذين يترددون عليهم فى كل الاوقات .. وكان من الواضح أن المال لا ينقصهما  , وأعتقد أن دعاء تحصل على  بعض هذه المال من الرجل الذين تتزوجهم .
 نانسى بدأت تتعلق بى , وكنت على العكس تماما , وكانت تطاردنى باتصالاتها التليفونية , وعندما ترانى لا تدعنى فى حالى , وكنت أفلت بصعوبة .. إنها الآن تحبنى  بجنون , وهذه كارثة !! نانسى !! هذا أخر شئ يخطر على بالى .
 راندا .. كما هى تحبنى  جدا , ولكنها بدأت تفخم الحقائق فالزواج لن يحدث .. وقبلت فى نهاية الأمر أن تكون موجودة فى حياتى , ولكن دون مسؤلية .. عندما أطلبها تنفذ فورا . وعندما أقول لها مع السلامة تنفذ أيضا ودون مناقشة .
 مريم , فأنا حبها الأول , وحبها  الأفلاطونى .. ولا تريد أكثر من أن تكون بجوارى .. بل ويكفيها أن تسمع  صوتى هاتفيا , وعندما نلتقى , فى كل مرة أفجأ بهدية محترمة , أو مفاجأو لا تخطر على البال .. ولم يغب عن خيالها أبدا أن حلمها فى النهاية سوف يتحقق , وأننى سوف أتزوجها فى يوم من الأيام .. كنت أرى مريم مرة فى الأسبوع , وفى كل أسبوعين , وفى كل مرة أصطحب أحد الأصحاب , حتى لا أشعر بالملل .. إنها بنت بسيطة وطيبة .. كأنها ملاك هالة الجميلة .. هى وحدها فى القلب .. فعلا أحبها , وأحلى الأوقات هى التى أقضيها معها .. هى أيضا بدأت تتعلق بى , بل أحسست فعلا أنها بدأت تحبنى .. المشكلة كانت الشك .. ونسألنى ألف سؤال وسؤال :
 - كنت فين . ومع مين ؟ ورجعت إمتى ؟ وشربت واللا لأ ؟
 سمعتى بالنسبة لها كانت شيئة , وكان من السهل عليها معرفة أخبارى من أصدقائى فى الجامعة , وكل التفاصيل تصل إليها بسهولة .. إنها تتمنى أن أهداء  .. وأن أحسن اختيار أصدقائى .. وأن أتوقف تماما عن الشرب .. وأن أبدأ التركيز فى البحث عن عمل , وبناء المستقبل .. كل كلامها منطقى يدخل العقل , إنما المشكلة أين العقل ؟ العقل فى اتجاه اخر تماما .. فى ‘‘ جوينت ‘‘ .. فى زجاجة ويسكى .. فى سوسته .. إنما فى المستقبل !! إنه شئ بعيد .. بعيد .كنا لا نخرج إلا قليلا .. تقضى وقتها فى المذاكرة والتحضير  والقرأءة .. بينما أقضى وقتى فى بلبيس أو الساحل أو السويس .. الفارق كبير .. هى جادة تذاكر , وأنا , على العكس , سهراتى مرعبة . وكل ليلة فيلم شكل  , وأصحو فى ‘‘ عز الضهر‘‘ .. بمعنى العلاقة مستمرة , ولكنها ليست مستقرة .. بصفة مستمرة تشك , وصقة راندا تسبب لها صداعا مستمرا .. هى تعرف وسمعت , وترى راندا , وتعرف بمدى حبها لى .. ولم يكن بينى وبين هالة  أى علاقة جنسية . فهى لم تعطنى الفرصة , ولم تسمح أبدا بوجود مثل هذه القصة , وكنت بصعوبة , فى أى مكان وفجأة , أخطف قبلة سريعة .. كان الموضوع صعبا جدا . 
 كان أهلى من المعجبين بها و ولكن فى رأيهم أنها مغررورة إلى حد ما ..  وبصراحة معهما كل الحق .. فهى فتاة متفوقة , ذكية .. بنت ناس ومن عائلة محترمة .. وفى منتهى الجمال ‘‘ صاروخ ‘‘ .
 رولا أختى .. تؤامى , كما هى دائما , تدللنى , تهتم بى كثيرا , تدافع عنى فى كل المواقف , وتغضب وتثور إذا قال عنى أحدهم : صايع أو ضايع  أو مستهتر ولا فائدة منه .. إنها حامى الحمى , وكريمة معى .. تعطينى من مالها الخاص بسخاء .. كانت رولا دائما تحل مشكلاتى المادية .. فعلا أخت ‘‘ بعشر ‘‘ رجالة وهى كثيرة السفر .. عملها فى الأمم المتحدة يضطرها لحضور  المؤتمرات والندوات , وبعد زواجها لم تعد رحلاتها كثيرة بالدرجة نفسها و وطبعا لم تعد تعيش معنا فى البيت نفسه  .. ومع هذا كنت ‘‘ اتكعبل ‘‘ كل يوم تقريبا .
 و نحمد الله , عاد فتحى من حفر الباطن , سالما .
صدمات متتالية 
 رجعت من السعودية , وكانت الرحلة جميلة حقا .. دخلت إلى المنزل ,
 واستقبلت أول مكالمة تليفونية  من شريف ‘‘ ملك الغرز ‘‘ , وقبل أن يسأل عنى وعن حالى , دخل فى الحديث مباشرة :
 - تعال بسرعة ياصلاح .
 0 فيه إيه ؟ 
 - يا عم جارك مراد عندى , وأفور من نفسين بانجو .
 - مراد .. هومراد بيشرب ؟! دا حتى مبيشربش سجاير .
 - يا سيدى شرب , تعال بس بسرعة .
 نزلت جرى على شريف , أشوف حكاية مراد إيه .
 مراد جارى , طيب جدا .. كان من أشطر الناس أيام المدرسة , وتخرج فى كلية الهندسة .. هوايته الأولى والأخيرة السيارات , ولم يفكر طوال عمره فى دخول عالم المخدرات .. كنت فى حالة دهشة  , أصابت تفكيرى بالشلل , وعندما وصلت إلى شريف , وجدت منظرا غريبا .. مراد جالس على الكنبة فى ‘‘ البلكونة ‘‘ , ورقبته مائلة . وعلى صدره فوطة , وسألت شريف :
 - مراد ماله ؟ إيه اللى حصل يا شريف ؟
 - كنت فى الشارع وقابلته .. سلامات , وبعدين سألنى معاك حشيش ؟! رديت : إنت بتشرب يامراد ؟! أنا اللى عارفه إنك حتى ما بتشربش سجاير , قال لى : بشرب دلوقتى حشيش , بيرة , ويسكى , كله .. قلت له : معايا بانجو , فقال البانجو ده ما بيعملش حاجة , قلت له : اللى معايا بيعمل .. طلعنا على البيت عندى ودخلنا بلكونة الأوضة , لأن أبويا وأمى موجودين .. قعدنا على الكنبة فى البلكونة ,
 ولفيت له جوينت , فقال لى : ما تلف 5 ولا 6 عشان نشربهم , قلت له :لأ .. إشرب دول الأول , ولما تحتاج  تانى أنا معايا كتير , وهالفلك زى ما أنت عايز .. أنا كنت متأكد إنه مش هيقدر يشرب أكتر من جوينت , لان الصنف اللى معايا جامد ‘‘.....‘‘ , وفعلا ولع الجوينت وخد حوالى عشر أنفاس ورا بعض .. ورجع لى الجوينت وقعد على الكنبة وأنا كملتها .. نص دقيقة ولقيته نزل فى الكنبة لتحت , ودماغه واقعة على كتفه .. سألته  : مالك يا مراد , قال : أنا تعبان أوى .. سألته :تعبان إزلى ؟ فيه إيه ؟رد بصعوبة ك إن دماغه تقيلة أوى ومش قادر ياخد نفسه ولا قادر يتحرك .. وابتدا وشه يصفر ويعرق جامد أوى .. جريت على المطبخ وعملت ميه بسكر ورجعت  أكلمه .. ما بيردش علي .. أجيبه يمين , شمال مقيش فايدة  , كلمنى أبوس إيدك .. حاولت أشربه فشلت .. أعمل إيه ؟! رجعت المطبخ تانى , وكل قزايز المية الساقعة اللى فى التلاجة حطتها فى حلة كبيرة وعليها تلج من الفريزر , جبت الفوطة الكبيرة . وحطتها على صدره وكتافع زى ما أنت شايف كده , فأعد يبحلق ..غرقته مية , مسكت كوباية , ومليت بقى , ونفخت فى وشه زى المكوجية , كل رشة يتنفض , بس ماكنش بيفتح عينيه , ولا بيتكلم .. وبعد ما انفخ الميه على وشه أنشفه بالفوطة .. واستمر الحال ده لمدة نص ساعة و لحد ما أخيرا نطق وقال لى : كفاية .. أنا كويس خلاص .. فسألته : يعنى تقدر تقوم تروح ؟ قال لى : كمان شوية , وطبعا أنا كنت خايف حد يدخل وهو فى الحالة دى , جريت على التليفون أكلمك , سيبته دقيقة واحدة .. رجعت لقيته فصل تانى , فكرت أسيبه نايم لغاية ما إنت تيجى ..  قل لى : هنعمل إيه فى التهمة دى؟!!
 - نرش مايه على وشه تانى , يفوق , تأمن لى الطريق لغاية لما ننزل .. عربيتى تحت , حأقعد فيها وانيمله الكرسى وأطلعلك تانى نشوف موضوع البانجو اللى معاك ده إيه .
 - يا عم بانجو جامد شوية بس مش قصة .
 - طيب وأخبار البودرة إيه يا شريو ؟
  - لبيسة , لا . أنا لسه خارج من المستشفى من كام يوم ومهدى العب .
 - البودرة بقى اسمها بيسة ؟
 - أه اسم الدلع الجديد .. وبعدين علشان نتكلم براحتنا , هو مين حيفهم إن بيسة يعنى بودرة .
 - بيسة .. بيسة .
 - بقولك إيه خلصنا من التهمة دى , أمى ممكن تكبس فى ثانية .
 من الأشياء التى كنت أهتم بها .. علاقتى بأهل أصحابى , فوالدة شريف كانت دائما وبدا تعتبرنى من الأولاد الصالحين , أبناء العائلة العريقة , والمستوى الدراسى الجيد , ولم تتخيل أبدا أننى أتعاطى أى مخدر , وكانت دائما تشجع شريف بأن يعتبرنى مثله الأعلى , ويتمسك بصداقتى , وأن يتجنب أصدقاء السوء .. فكنت أحرص كل الحرص أن تستمر مثل هذه النظرة فى أعين أهل أصدقائى , وكنت أبذل جهدا للحفاظ عليها .
 وبدأنا رش المياه مرة أخرى على وجه مراد إلى أن بدأ يفيق , وفورا ضربناه يمين وشمال , وتحدثنا معه , شجعناه على الحركة إلى أن  نجحنا .. أمن شريف الطريق , ودخلنا الأسانسير .. واستند مراد على كتفى , ورجوته أن يتمالك نفسه  إاى أن نصل إلى السيارة .. بصعوبة وصلنا إلى السيارة .. ولكن كشفنا البواب .. فقال :
 - خير يا صلاح بيه , هو الباشا ماله ؟
 - مفيش بطنه بتوجعه عنده مغص .
 وصلت إلى السيارة وفتحت بابها .. أخلت مراد وفتحت له الكرسى .. فى أقل من لحظة نام , تركته وصعدت إلى شريف مرة أخرى , وطلبت منه يولع جوينتين من البانجو , الذى قضى على مراد .. كان الصنف قويا , ولكن لم يكن سببا لشعورى بأى شئ أكثر من السطل و أعترف أن البانجو ماهو إلا مخدر غبى .. شربت ‘‘ جوينتين ‘‘ مع شريف , ونزلت لإلى مراد فوجدته نائما .. ولم يتحؤك من مكانه , ولكنه بدأ يعى بوجودى وأخيرا تحرك , وتكلم بصعوبة وتلعثم سألنى :
 - هو أنا فين ؟ هو إيه اللى حصل ؟ دماغى .. أه يا دماغى .. أنا عايز أروح .
  أخذته إلى بيته , ومشيت بعد أن أعطيته الوصايا العشر , وكانت أخر وصية :
 - ولا أنا شوفتك , ولا أنت شوفتنى ز
 تقابلنا بعدها بحوالى شهر , وصارحنى بأنها كانت أخر مرة فى حياته يشرب فيها مخدرات من أى نوع .
 وفى منزلى وبعد العودة مباشرة , دارت فى بيتنا أسطوانه من كلمات  الوالد وألحانه ومطلعها : لازم تشتغل .. هذه الكلمات التى يرددها على مسمعى بلا توقف , وانغامها النشاز كرهتها من كل قلبى فهى تعذبنى و وتذكرنى بالفراغ الذى أحياه , والوالد لا يمل , ولايتوقف عن اللوم والتأنيب كلما رأنى قائلا :
 - مل ينفعش حياتك تستمر بالمنظر ده .. الاستهتار , والسهر خارج البيت , والبنات والفلوس اللى بتصرفها من غير حسا , ومفيش أى نظرة للمستقبل .
 وعندما يفقد الأمل يقول لى :
 - أنا ناوى أقاطعك .. يعنى ماليش دعوة بيك , ولا ليك دعوة بيا .
 - إرحمنى يا بابا.. أنا خلاص حفظت اللى هتقوله .. ومش كل يوم اسمع نفس الأسطوانة .
 وفى حقيقة الأمر .. كان موضوع المقاطعة التكرر بالنسبة لى شخصيا جميلا , ويعجبنى لأكثر من سبب .. السبب الأول , أننى لن أسمع هذه الاسطوانة المشروخة خلال فترة المقاطعة , والسبب الأخر أننى لن أكون مضطرا لذكر مبررات التأخير كل ليلة .. وبشكل عام , كان لقاؤنا فى البيت يحدث صدفة من حين إلى أخر, فهو يصحو فجرا فى موعد عودتى , وما يدور من وار بيننا لا يزيد عن كلمتين : ‘‘ صباح الخير ‘‘ أو ‘‘ تصبح على خير ‘‘ .. وأنا استيقظ فى الرابعة بعد الظهر , لأجده تناول طعام الغداء بعد عودته من الشششركة , ودخل إلى غرفته لينام ساعتين , ويستيقظ ليجلس إلى مكتبه , ودخل إلى غرفته لينام ساعتين , ويستيقظ ليجلس إلى مكتبه , ويعاوند نشاطه فى رسم  مشروعاته أو إجراء اتالات المهمة .. وهو عى النقيض منى تماما , كل شئ مرسوم فى حياته , ومخطط بالدقيقة والثانية و أحاول إذابة الجليد وكسب وده وأقول  له :
 - مساء الخير يا بابا وحشنى والله .
 - إنت خليت فيها صباح من ليل .. وبعدين أن لى أكتر مش عشر ايام ما شفتكش .. ينفع الكلام دة ؟!
 - والله يا بابا .. ظروف .. الحياة صعبة , والدنيا مش زى الأول .. أقولك ‘يه بس ؟! كفاح .. الحيلة كفاح .
 - طيب وبعدين .. يعنى هاشوفك إمتى ؟
 - ناخد ميعاد .. ‘يه رأيك يوم الجمعة على الغدا ؟
 - خلاص .. يوم الجمعة , نتغدى فى النادى .
 - والغدوة دى عليا أنا .
 - وطبعا هتعزمنى , وتاخد منى حق الغدوة عشر مرات .
 - زيتنا فى دقيقنا يا إكسلانس .
 - أنا نفسى أعرف بتجيب الكلام السوقى ده  من فين ؟
 - يا ‘‘إكسلانس ‘‘ , ابنك ‘‘ تيلتو ار جى ‘‘ قديم . ( أبناء الرصيف ).
 ظل لقاء الجمعة فى النادى لطيفا , إلى أن فتح الوالد موضوع البحث عن عمل , ورفضت قائلا :
 - أنا لازم أستريح شوية .
 - تستريح من إيه ؟
 - إتخرجت.. وخلصت فترة التجنيد , والله العظيم حضرتك راجل مفترى ,  وربنا ما يرضاش بالظلم .. هو اللى أنا عملته ده كان سهل ؟! وخلى بالك , حضرتك بعتنى فى موضوع الجيش , ولا كلمت بنى أدم واحد علشان أخد إعفا, ما تفتكرش أنا ها اعدى لك 
 الموضوع ده .. لنا وقفة .. بس كل وقت وله أدان .
 - بقى كده ؟! لك حق , فعلا أبوك عايز يتربى .
 تتدخل رولا فى الحوار ضاحكة :
 - عيب كدا يا صلاح .
 لا تعليق من أمى , وكعادتها فى مثل هذه المواقف , تفضل أن تبدو كأنها لم تسمع الحوار .
 كان الشد والجذب السمة المميزة للعلاقة بينى وبين الوالد فيما يتعلق بالأمور المادية , وكانت لنا كل أسبوع معركة حول هذه القضية الحيوية .. تبدأ بأن أطالب بالدعم المالى , ورفع الميزانية المقررة , وأن تضاف إليها منحة خاصة , وتنتهى المفاوضات باتفاق جديد , وأخذ منه المبالغ التى أطالب بها .. تنتهى بأننى الغالب وليس المغلوب .الحق يقال .. كان الوالد شديد الكرم معى , يعطينى بسخاء حقيقى , ولكننى كنت مبذرا جدا إلى  أقصى درجة يمكن تصورها , ولا يمكن تصورها .. بسبب السهر , هذا بخلاف أن المخدرات تنسف وتسحق كل الممبالع التى أخذها منه , ونظرا لأننا لم نكن نلتقى كثيرا , كنت أعتمد على كتابة رسائل قصيرة ودودة , أقول فيها :
 صباح الخير يا بابا ..
 تحية عبقرية من الغرفة المجاورة .
 واضح جدا , أن حضرتك بتتهرب منى اليومين اللى فاتوا دول علشان ما تدنيش فلوس , والكلام ده عيب وما يصحش .. لا بد من تصحيح المسار, والعودة إلى الواقع  والحق ..
من فضلك يا بابا سبلى مائة جنيه , وخليك أب جدع ولطيف ..   ابنك البار  .. 
      صلاح بك  .
 كنت كثيرا ما أحاول , أبذل جهدا فى الكتابة باللغة العربية الفصحى , ويأخذ الوالد كل ورقة أكتبها , ويصححها بقلم أحمر , ويعيدها إلى وقد كتب جملة صغيرة : تفضل أخر المبلغ إلى أخر الشهر .. ويعطينى نصف المبلغ المطلوب , فقط : خمسين  جنيه .
 لم يكن ذلك مهما بالنسبة لى , فقد حصلت على مبلغ ما .. وبالنسبة للوالد فهو يشعر بارتياح لأنه أظهر اعتراضه , وهدد وتوعد .. وكنت أعرف جيدا أن هذا التهديد مثل غيره ‘‘ فشنك ‘‘ .. أعترف منذ صغرى أن يدى كانت طويلة , تعبث فى بنطلون أخى كريم ,  وشنطة أختى رولا , ودولاب أمى , ومحفظة والدى .. و من فترة لأخرى أقوم بعملية سطو على أحدهم .. ولم يكن هناك أى حل لهذا الموضوع الخطير , إلا أن يحترس كل منهم , ويركز جيدا فى إخفار أمواله .. وبطبيعة الحال و إذا وجهت إلى الاتهامات أو نظرات الشك والريبة , كنت أنكر بشدة قائلا :
 - لأ .. مش أ،ا طبعا .. أنا لما باخد أى حاجة باقول على طول .. وبعدين أنا معايا فلوس , ومش عايز فلوس .. هو أى ظلم وخلاص .. ‘‘ وغن بعض الظن إثم ‘‘.. ربنا هياحسبم يوم القيامة على الظلم ده .
 وتضيع الحقائق , وتدور بعض الشكوك حول الشاغلين فى المنزل .
 عودة إلى الشلة مرة أخرى .. ظل الحال كما هو .. زونى وميدو لا يتوقفان عن شرب البيرة والحشيش , وريكو ازدادت جرعاته , وبونو وصل إلى درجة تخطى الخط الأحمر .. وكنت أقضى معظم الوقت مع مصطفى من شلة الجامعة .. شاب ظريف , طيب وكريم بوقته وأمواله , فوالده من أكبر الأثرياء , وكلما سافر الى الخارج , نأخذ سيارته المرسيدس أخر موديل , ومن السيارات القليلة فى ذلك الحين , والتى بها تليفون , وعلى مقعد القيادة شاب صغير .. وكنت أفضل الجلوس فى المقعد الخلفى , ألف سجاير , وأشرب بيرة , وبكل عظمة استند على المسند , وابدأ اتصلاتى التليفونية , وأعطى تعليمات :
 - إطلع على المهندسين .. أدخل شارع شهاب نعلق بنتين .. وطبعا السيارة المرسيدس تدير رأى  كل من يراها من الجنسين , حتى ضباط الشرطة , يبدو فى أعينهم وربما على ألسنتهم التساؤل :
 - أولاد مين دول اللى راكبين عربية أخر موديل , نمرتها ( نمرتين فقط ) ملاكى القاهرة 11
 لا زال الضرب لذيذ , حقا إن مشكلاته أصبحت وضوحا , ولكن ما زال الموقف تحت السيطرة .. يوم أضرب مع رامى  واليوم التالى مع حسام , وأخذ البودرة وأطلع على الجامعة , أضرب مع مصطفى وأخرين .. الجامعة مليئة بهم , ولكن لكلمنهم طريقته الخاصة .لم تكن هناك أى مشكلات مادبة..  دئما هناك حل بمعنى أن كل الطرق مفنوحة ولم تقفل بعد .. ولكن فى أوقات كثيرة بدأت تنتابنى أحاسيس مختلفة بسبب موضوع البودرة , وكثيرا ما قررت  أن أتوقف تماما عن الضرب ,  بسبب المواقف السخيفة التى نواجها من الضريبة , ومن التجار .. كنا نقضى ساعات ساعات بحثا عن البودرة و لا نجدها , ونتجول من تاجر إلى أخر , ونحن نشتعل من الغيظ والغضب .. دولاب قفل , والثانى أسعاره باهظة , والثالث لديه بودرة قليلية وسيئة فنضطر إلى السفر لشرائها من السويس أو بلبيس أو الإسماعيلية .. هناك نجدها بوفرة أكثر  و أحسن  وأرخص أيضا .. المشكلة الوحيدة أنه لا بد من شراء كميات على الأقل جرام , وثمنه فى ذلك الزمان ستمائة جنيه بما يعادل ستة ألاف جنيه فى هذه الأيام .
 استمرتالمحاولات الضاغطة لتشجيعى للبحث عن العمل  من : ماما وبابا ورولا وكريم , الذى تسلم عملا جديدا فى إحدى الشركات العملاقة فى إنجلترا  من هالة , ومريك .. باختصار منكل الناس المحبة والعاقلة ,  والتى يهمها أمرى .
 استعاطت أختى رولا منخلال علاقاتها الواسعة , أن تحقق لى موعدا للقاء رئيس مجلس إدارة شركة جديدة للمواد الغذائية , لم تكن معروفة فى الأسواق , والدعاية عنها محدودة  ..  إنما لا مانع من التجربة .
 تمت المقابلة مع رئيس مجلس الادارة , ومدير المبيعات , وخلال اللقاء كنت حاضر الذهن , وفى أحسن حالاتى , وأجدت التحاور بلباقة , و عرضت بعض الأفكار المبتكرة عن تويق الأغذية  فموضوع الشراء والبيع  فى دمى ومن هواياتى المفضلة من أيام الطفولة , كنت أبيع السجائر فى المدرسة .
 وبعد ساعة من هذا اللقاء الناجح .. تلقيت التهنئة من رئيس الادارة شخصيا , وقال لى :
 - مبروك .. تمت الموافقة على تعينك بمرتب 500 جنيه , بالأضافة إلى علاوات ونسبة من المبيعات , وأنت تحت الاختبار لمدة تلاتة شهور .
 طار أهلى من الفرح .. الحمد لله يارب .. صلاح نجح فى المقابلة ,
 وأخير قرر أ، يشتغل , ويكف عن أفكاره العجيبة , التى تقفذ إلى ذهنه من حين إلى أخر , دون مقدمات , وذات مرة قلت لأبى :
 - بابا .. عايز أفتح نادى فيديو  فى النادى .
 الوالد رفض طبعا , وإنما بعد سنتين .. افتتح نادى الفيديو  فى النادى .. وعندئذ صارحتنى أمى بأنها كانت فكرة ممتازة .. وفكرت فى مشروع جديد أخر , قائلا :
 - بابا .. أنا عايز أعمل عربية سندوتشات ومشروبات مثلجة فى شارع جامعة الدول العربية .. أو أفتح محل شرايط كاسيت وصور فرق الموسيقى , والأكسسوارات بتاعت الأولاد الخنافس . وهى موضة الخطيرة الأيام دى .
 رفض الواد الفكرة كما رفض مناقشتها معى .
 المهم .. بدأت العمل فى شركة المواد الغذائية بالتدريب المطلوب على مدار يومين , كل يوم أربع ساعات .. رسمت خطة طموحة , وقمت بجولات منظمة  علىالمطاعم , والفنادق الكبيرة .. وحقيقة لم أكن أتوقع كل هذا النجاح  خلال فترة قصيرة , وعلى مدار شهرين حققت ضعف الهدف , وقررت الذهاب إلى شرم الشيخ .. فكنت أخذ الطائرة وأقوم بجولة فى كل الفنادق .. وعندما تصل السيارة محملة بمنتجات الشركة , يجدوننى قد عقدت الاتفاقيات ووقعت العقود بكميات أخرى جديدة .. وتعود السيارة  من شرم الشيخ , وقد أفرغت كل حمولتها من منتجات .. نعم , كنت ‘‘ شاطر ‘‘ جدا , وهذا التميز ساعدنى كثيرا , وعزز من موقفى فى الشركة .  لم يمنعنى هذاالنجاح من التزويغ الكثير من حين ألى أخر .. كان من المفترض أن أذهب إلى المصنع مرتين أسبوعيا , ولكننى كنت أكتفى بالذهاب مرة واحدة فى الأسبوع .. اعتبرت أن هذا حقى  فالتسويق وبيع المنتج يتحققات فعلا بأعلى المعدلات , رغم أننى لا أعمل أكثر من ثلاث أو أربع ساعات فى اليوم .. فى رأى هذا يكفى جدا  , ما دام أدائى فى العمل أكثر من ممتاز بشهادة الجميع , كما أننى أحقق هدفا يزيد عن الهدف المأمول .
 بعد النجاح فى شرم الشيخ , ناقشت مديرى الشركة فى أن  أقوم بتجربة جديدة , وهى محاولة إقناع الدور العسكرى بالتعاقد معنا .. رفضوا وقالوا غن مثل هذه المحاولة لن تنجح , بحجة أنه من الصعب التعامل مع مثل هذا الدور , فلن توافق على الأسعار التى ننشدها , ولم تتم نظم الدفع أيضا بسهولة .. لم أقتنع , وتوجهت إلى الدار التى قضيت فيها فترة التجنيد العسكرى , وساهمت بجهد فى شراء كافة احتياجات قاعدتها وأجهزتها , بالإضافة إلى علاقااتى الممتازة بإدارتها , العاملبن بها .. غنهم جميعا وبلا استثناء يحبوننى , فقرروا خوض التجربة والتعاقد لأجل خاطرى , واعترافا بالأيام والأسابيع والشهور الجميلة التى قضيتها بينهم .
 لقد شجعنى هذا الدعم تاامعنوى الهائل  على التوجه إلى الدار ‘‘.......‘‘  من أكبر الدور فى مصر .. ونجحت فى بيع كمية هائلة , وكان الدفع شبه فوريا لدرجة أننى استطعت تحصيل نصف المبلغ فى اليوم نفسه , والنصف الثانى بعد شهر , بينما كانت الفنادق الكبرى تدفع بعد 45 يوما .
 لم تحدث هذه المعدلات فى الشركة من قبل , وفاق هذا الإنجاز التصور .. أصاب الذهول مدير قس التسويق ومدير قسم الدعاية .. وبعد ثلاثة شهور  ذكرت الإدارة المالية بدفع ما استحفه من مكافأت .. ولكننى تلقيت ردا غريبا , فاللوائح تقول إن الشهور الثلاثة الأولى هى فترة الاختبار ولا يحق لك الحصول على مكافأت فى فترة الاختبار , لكن تقرر رفع مرتبك إلى 800 جنيه حتى نهاية العام , واذا أثبت كفاءة نرفع المرتب مرة أخرى , وسنبدأ احتساب المكافأت اعتبارا من اليوم .
 وبالطبع  .. لم يفنعى هذا المنطق .
 هل من المعقول أن أحقق ضعف الهدف , ولا أحصل على حقى بحجة أننى فى فترة الاختبار ؟! لم تكن ‘‘ الفلوس ‘‘ هى المشكلة لكن المشكلة هى عدم مصارحتى بهذه التفاصيل منذ البداية .. ولم أعد أعمل بالهمة ذاتها , واكتفيت بموعد واحد فى اليوم , والمتابعة من خلال الاتصالات التليفونية , والذهاب إلى الشركاة فى فترات متباعدة ,, باختصار لم أعد أعمل  بالحماسة السابقة نفسا . أعترف أننى .. فى خلال الفترة التى عملت فيها بجدية .. لم أكن أضرب إلا نادرا لأننى ركزت فى عملى , الذى  أعجبنى وأحببته , لأنه مختلف , وكانت علاقاتى الكثيرة والقوية تدعمنى , ولا أحد ينافسنى .
 للأسف , لم يفهم أحدهم سر هذا التحول , واختفيت تماما دون أن أيقاضى بقية  المبالغ المستحقة لى لديهم .. لا يهم .. المهم أن الموقف لم يعجبنى .
 تركتالعمل .. وارتفع معدل الضرب مع حسام ودعاء ونانسى , وفى أوقات كثيرة , تمنيت أن أمر على بهاء , ومنعنى ما سمنعته عن مشكلاته الكثيرة .. كما أننى لا أعرف كيف يستقبلنى أهله فى ظل هذه الظروف الصعبة .. بصراحة كنت أخشى الذهاب إليه . فالموقف بالنسبة لى غامض , وكل ما أعرفه عنه وأسمعه من الأصحاب , هو أنه فى أسوأ حالاته .
  فى تلك الأيام .. ازدادت مشكلات الضرب ,ومطاردة الضريبة .. وكم صدمنى نبأ بيع رامى لسيارته ‘‘ بى إم دبليو ‘‘ وتسام ثمنها واختفى تماما , وصدمنى أكثر أن أعرف أن والده يبحث عنه فى كل مكان .. وفى يوم ما فاجأنى سيادة اللواء بزياته , وبعث لى البواب :
 - خير يا عم عويس .
 - سيادة اللواء ‘‘....‘‘ , والد صاحبك رامى تحت فى العربية وعايزك .
 - أنا نازل على طول .وبمجرد أن رأنى والد رامى , وبادرنى قائلا :- إزيك يا صلاح .
 - إزيك يا أنكل .. اتفضل معايا فوق فى لبيت .
 - شكرا يا صلاح .. اسمعنى كويس .. أنت طبعا عارف اللى حصل لصاحبك رامى .. أدمن الهيروين , وأنا أتاكدت .. وعارف كمان انك بعدت عنه بسبب الموضوع ده . مش إنت بس .. إنت و أحمد وحسين .. وعرفت أن بهاء أدمن هو كمان .. دا غير أولاد كتير من سكان  المنطقة  .. دى مصيبة .. مصيبة كبيرة . وأنا مش عارف أعمل  إيه ؟!  رامى سرق دهب مامته كله .. مامته اكتشفت الموضوع بالصدفة .. إنت عارف هى مش بتخرج كتير من البيت والعلبة فى الدولاب مش بتتفتح .. ولما فتحتها بالصدفة , اكتشفت ان الدهب كله مشموجود !! مش بس كده , عربيته باعها واختفى .. أنا مش عارف ممكن يكون راح فين ؟! قلت ألالك جيز تعرف تساعدنى , رامى هيضيع يا صلاح .. و إنت  وهو إخوات من أيام الحضانة ,, ولو تعرف حاجة عنه قا لى .
 لم أرد بكلمة واحدة .. كلماته كانت أشبه بالصاعقة , وكنت فى حالة ذهول .. كان والد رامى على وشك البكاء فعلا .. هذا الرجل العملاق , جلس فى سيارته مرتديا ملابس لواء جيش مهيبة , ويعز على أى إنسان أن يراه فى هذا الموقف .. كيف يحطم الأبناء أباءهم إلى هذه الدرجة ؟! كم كان ضعيفا .. وكم كان مسكينا  .. يثير الشفقة , ويبعث فى النفس الما بلا حدود .
 كدت أبكى .. وأنا أجلس بجانبه  فى سيارته الفولكس بيتلز الصغيرة .. إن من حبه الكبير لأبنه رامى , اشترى له  سيارة ‘‘ بى إم دبليو ‘‘ .. وعندما ينطلق رامى بها فخورا ومزهوا , يصطف الشباب فى الشارع , ونظرات الإعجاب والأنبهار تطل من كل العيون , فهم لا يعرفون لها أصلا أو نوعا أو ثمنا .. وأخيرا نطقت وقلت :
 0 والله يا أنكل ما أعرفش حاجة عنه من فترة طويلة .- ما أقدرش ألومك .. ما إمن لازم تبعد  .. رامى ضاع خلاص .. لك حق يابنى .
 - لا ماضاعش ولا حاجة يا أنكل .. إن شاء الله هيببقى كويس .
 - يارب .. ما عنديش حد ألجأ له بعد ربنا غيرك يا صلاح .. طيب يا حبيبى لو كلمك , من فضلك قل له يرجع البيت , وقل له إن أنا  جيت لك , وسألت عليه , وإن مامته عيانة فى البيت , ومش قدرة تستحمل اللى بيحصل ده .
 - حاضر يا أنكل .. حاضر يا أنكل . 
 نحرك سيادة اللواء بسيارته , ووقفت ثابتا فى مكانى مثل التمثال .. وقثفت أكلم نفسى :
 - إيه اللى بيحصل ده ؟! الدنيا مالها بقت سودا كدا ليه ؟
أمى 
 تعودت الاستيقاظ مبكرا  بفضل العمل فى شركة الأغذية واتفقت مع حسام  على اللقاء لشراء بودرة من تاجر  كبير اسمه أبو سريع ,  وهو لا يتعامل أبدا مع الورق الصغير , وأقل شئ ربع جرام , حتى يمنع الضريبة من التردد عليه كثيرا .. وعملت لبابا بهلوان , وبصعوبة استطعت تدبير 80 جنيها , ودبر حسام مبلغا لا بأس به , وقبل إجراء عملية التمويل هذه لا نستطيع تخطيط برنامج اليوم .. ماذا نفعل , وإلى أين نذهب ؟! وبعد ما نضرب , لا يهم كثيرا ما يحدث فى يومنا .. تحركنا الظروف كيفما تشاء , كما تحرك الرياح مركبا بلا شراع .
 ضربنا وكانت البودرة قوية إلى حد كبير .. وبعد تقسيم البودرة بينى وبين حسام , عدت ‘لى بيتى حوالى الساعة العاشرة .. فعلا كانت البودرة شديدة , لم تكن مضروبة برشام أو ‘‘ نوفاسى ‘‘ أو أى شئ أخر .. ومع هذا لست أدرى لماذا مر بخاطرى أن أضرب مرة أخرى .. ولم لا ؟ البودرة كثيرة ولا مانع من جرعة أخرى صغيرة .. لن تضر .
 كما لا أنسى .. أن وضع دولابى فى غرفتى يساعدنى على التحرك فى جانب منه , دون أن يرى أحد ماذا أفعل .. وأعددت الفنجان , وعملت سوسته ‘‘ حقنة ‘‘ ولكنها لم تكن سوسته شخص يريد التعلية فقط .. وبعد إزالة كل الأثار المريبة , وإخفاء البودرة فى الدولاب , أحضرت حزام ‘‘ البرنس ‘‘ وقمت بربطه جيدا حول يدى , وضربت الحقنة .
 وفجأة فتحت عينى على مفاجأة رهيبة .. فوجئت بأمى تكلمنى ولم أسمع كلامها جيدا .. وحاولت أن ترفعنى من على الأرض .. و أ، تضعنى بهدوء على سريرى .. حاولت استيعاب الموقف , وأن أساعدها للصعود على السرير , وتسمرت عيناى على الحقنة المليئة بالدم , وذراعى أيضا تتدفق منه الدماء لننى بمجرد أن ضربت الحقنة , سقطت من طولى .
 رويدا رويدا بدأت أنتبه إلى موقفى الخطير , ولكننى فى حالة لا تسمح بالسيطرة على قواى .. وبعد دقائق مددت يدى وأشعلت سيجارة وكنت مغمض العينين .. إذا , ففى كل مرة دخلت إلى غرفتى , ووجدت فى يدى سيجارة وعيناى مقفلة , كانت لبودرة السبب , وليست الرغبة فى النوم ..
 وكم دارت من مشادات بسبب حرق القمصان , والملاءات والبطاطين , والكراسى فى البيت لأو السيارة .
 ورأيت حبات الدموع تغطى وجه أمى , وملامح وجهها تبدو مثل لوحة سيريالية , تتداخل فيها خطوط الأسى والدهشة والذهول .. وقالت كلماتها خافتة بصوت هامس .. وأخيرا سمعت جملة واحدة تكررها , بلا توقف , بعد هذه الصدمة الهائلة :
 - هو فيه إيه ؟ إنت بتاخد إيه ؟
 - مفيش حاجة يا ماما .
 - مفيش حاجة إزاى ؟ دا إنت كنت بتموت من دقيقة واحدة !! قى لى إنت بتاخد إيه ؟ و الحقنة دى بتاعة إيه ؟ رد على .
 - بودرة يا ماما .
 - بودرة .. هيروين !! لأ .. مش ممكن !!
 كانت تجلس بالقرب منى .. تراجعت , وجلست فى أخر السرير .. مرت دقائق طويلة دون أية كلمة , وقد وضعت يديها على رأسها , وكأنها تمثال الحزن .. وليت أدرى ما الذى دار فى رأسها فى تلك الدقائق الرهيبة .. رأيت أعلى درجة من درجات الدهشة والذهول .. رأيتها فى قمة حزنها .. قمة أعلى بكثير من قمة حزنها يوم وفاة جدتى .. أننى لم أرها فى هذا الموقف منذ  وعيت فى هذه الحياة .. وبعد الصمت الرهيب سألتنى :
 - من إمتى ؟!
 - كام شهر .
 - أخدت كام مرة ؟!
 - يعنى .. مش كتير .
 تركتنى وحدى , وخرجت من غرفتى .. كنت طبعا فى دنيا بعيدة , وفى عالم أخر .. ل أِعر بوقوع المصيبة , وحجمها .. وبدأت أشعل سيجارة من سيجارة , وجاءتنى أمى , وقالت بحسم :
  -أنا مش ها أقول لباباك , لو وعدتنى إن دى أخ رمرة تاخد فيها الأرف ده .. إنت كنت هتموت !1 فاهم يعنى إيه هتموت ؟!
 - خلاص يا ماما .. أنا عمرى ما هاخد البودرة دى تانى أبدا .. والحمد لله ربنا ستر .
 ولم أصدق نفسى .. جاءنى الحل على صينية من ذهب , وخرجت من الموقف الكارثة ببساطة .. أنا وعدت , وهى صدقت .. ولكن فى الحقيقة , ومنذ هذا اليوم الشهود , ضاع أمنى , فقد بدأت أمى تجمع بدأب شديد قطع الصورة الممزقة مثل ‘‘ البازل ‘‘ لترى صورة مكتملة .. راجعت الميزانية فى دولابها , ومن المؤكد سألت نفسها : ألف مرة حاولت أعرف سر اختفاء سلاسل وأساور ورلا الذهب .. ولم أعرف ..  وحاولت تحليل شكوى الوالد من حين إلى أخر عن اختفاء أمواله من محفظته .. كيف كانت تفسرها ؟ هل أنفقنا ونسى ؟ وفى حالة ضياعها .. من وراء هذا الضياع ؟ أما كريم .. فهو أغرب فرد فى الأسرة .. كانت  تختفى ممتلكاته , وأثق أنه يعرف جيدا من يستولى عليها .. لكنه يسكت .. لا يتكلم ولا يصارح أحد بحقيقة الأمر  ولا يتحدث أبدا عن أشيائه المفقودة .
 بدأت أمى النركيز والمتابعة لكل تحركاتى .. إلى أين ؟ ومع من ؟ ومتى أعود الى البيت ؟ وإذا تأخرت عن الساعة الثانية عشرة تكلمنى عند الأصدقاء .. وأقول لنفسى :
 - ياه !! دلوقت يا ماما تقولى الكلام ده ؟ دلوقت ؟ ما خلاص .. اللى حصل .. حصل .. تأخرتى كثيرا فى البحث , والرقابة , والمتابعة .
 بعد هذه الواقعة , استمر الضرب .. ولكن فى هدوء , وبجرعة أقل , وحاولت يقدر الإمكان ألا يحدث هذا فى البيت , أو أضرب عند الأصحاب  ولا أعود إلا بعد أن أستعيد توازنى , وأبدو فى حالة أقرب إلى الطبيعية .. ولكن المشكلة كانت فى الرقابة المشددة على كل تصرفاتى وتحركاتى .. ولم تعد المسألة سهلة , بل كانت فعلا صعبة .. نظراتها فاحصة , وثاقبة بعد أن اتضح الموضوع , وعرفت أمى ألاعيبى .. وبدأنا لعبة القط والفأر .
 قررت أمى أن تتولى زمام المسؤلية  نيابة عن والدى , وأعلنت قرارها ذلك لوادى قائلة : 
 - مالكش دعوة بصلاح خالص .. أنا اللى ها أديله مصروفاته كلها .
 وكانت تتأملنى بصفة مستمرة قبل الخروج : ماذا أرتدى , وكيف أبدو شكلا .. وموضوعا .. سواء من الناحية المظهرية أو الصحية .. وتسألأنى إلى أين أذهب ؟ ومع من ؟ ومتى أعود ؟ ورغم تركيزها الشديد وإصرارها على مغرفة كم معى من أموال وماذا تبقى منها .. مع هذا أصبحت يدى أكثر طولا .
 بدأت خطتى بعمل نسخة من مفتاح دولابها .. وتبين أنه من النوع الذى لا يمكن عمل نسخة منه إلا بعد قك ‘‘ الكالون ‘‘ فأعطانى الرجل مفتاحا يفتح مثل هذا النوع من الدواليب  .. وهكذا امتلكت مفتاح الكنز , لأنى أعرف جيدا لأنهل تحتفظ بكل أموالها ومجوهراتها فى هذاالدولاب .. وكان الجزء الثانى من الخطة 
 - لكى أفلت من إعادة ترديد نغمة البحث عن عمل - أن أعلن قرارى بالتقدم ااتسجيل للدراسات العليا , والحصول على درجة الماجستير .. أجمل ما فى الموضوع  أن العائلة تثق فى ذكائى وقدراتى , وخاصة بعد النجاح بتقدير جيد فى السنة الثالثة ومثله فى السنة الرابعة , ولم أذاكر أكثر من شهرين .. ومن يحقق هذا الإنجاز يستطيع أن يحقق إنجاز أكبر .. وقد ثبت هذا عمليا بعد تجربة التجنيد , والعمل فى شركة الأغذية .
 - ماما .. أنا خلاص  نويت أعمل  ماجستير .. ومن بكره ها اشترى الكتب .. أنا بعت جواب علشان أفرح كريم بالخبر والقرار ده . ورد على برسالة جميلة.. الموضوع مش سهل , بس مفيش مشكلةخالص , وزى ما نجحت فى تالتة ورابعة .. أنجح فى الرسالة .إنه كلام يعزف على الوتر الحساس , ويعجب بابا ورولا .. أمى لم تصدق نفسها أو أذنيها .. وكانت سعيدة بمعنى الكلمة , وقالت لى :
 - يا سلام أما فكرة , وشئ مدهش فعلا .. شد حيلك يا صلاح .. وبعد الماجستير هاجيب لك أى عربية تشاور عليها .
 - عربية إيه بس ياماما !1 الكلام دا كان زمان .. خلاص .. موضوع العربيات مش مهم أبدا دلوقت , خلينا نشوف مستقبلنا .. ضيعنا وقت كتير .. وجه وقت الجد .. وعلى فكرة مش عاوز فلو .. أقل مبلغ كفاية .. خلينى أركز فى موضوع الرسالة .
 وعادت أمى إلى أبحاثها ومحاضرتها .. والتركيز فى امتحانات الطلبةووضع الأسئلة .. والتصحيح .ز وكأننى بهذا القرار رفعت من على كتفيها أحمالا ثقيلة .. وعندما أخرج , أطمئنها بأننى لن أغيب أكثر من ساعتين لزيارة أحمد وحسين .. إنهما  بالنسبة لها من أولاد العائلات الأصيلة , وعلاقتى بهما ممتدة منذ أيام البراءة والطفولة الجميلة .. تلك الأيام التى لم تشهد فيها المتاعب أو المشكلات الصادمة التى تعيشها الأن .. وكانت عندما تسمع هذين الاسمين تشعر بالاطمئان .. أما جارى حسام , فقد انكشف أمره , وأصبح مثل الكتاب المفتوح
وعرفت أنه ضريب ,, تابعت أخباره , وسألت عن أخلاقياته وأصله وفصله  , وضربت حصارا لتحديد علاقتى به .
 بعد هذا اليوم المشهود .. اليوم الصدمة , استقرت الأحوال وانتظمت تماما .. معى مفتاح الكنز .. أو مفتاح دولاب أمى , وأقضى معظم الوقت فى البيت , فى غرفتى , أجلس إلى مكتبى الذى صففت عليه الكتب التى أشتريتها للتحضير للدراسات العليا ورسالة الماجستير .. والغريب فى الأمر , أو ربما هذا هو الطبيعى , رغم كل هذا التسيب كنت أحب القراءة وأنا ضارب فالمناخ العام فى بيتنا يشخ على القرءاة .. والدى لديه اشتراك سنوى فى معظم الصحف اليومية , والمجلات الأسبوعية  بسبب انشغاله بالقضايا السياسية إلى جانب مشاريعه الهندسية , وهذا عودنى قراءة الصحف بانتظام , أو على الأقل قراءة العناوين , وصفحات الرياضة ,, ورغم أننى أهلاوى صميم , إلا أنه لا مانع من متابعة أخبار بقية الاندية و والأخبار الرياضية عموما  .. واستمر والى بلا يأس , يبحث  عن وسائل تشجعنى على القرءة الجادة .
 هدأت الأحوال وسكنت العواصف , وبعد جلسة ودودة مع والدى , سألنى عن الرسالة , وحدثنى عن مشروع هندسى عملاق سينفذه مع شركة إمارتية , وبعد أن استمعت منه إلى قصيدة إعجاب بعبقريتى , تشجعت وقلت :
 - عايز 500 جنيه علشان أسافر إسكندرية مع أصحابى ؟
 - ليه ؟ هو إنت  رايح أوربا ؟
 - طيب خليهم 400 جنيه .
 - ولا 400 .. وبعدين أمنا مش موافق إنك تسافر منأساسه .
 - ليه بس يا بابا ؟! هو إنت على طول كده معترض !!
 لم أكن أريد أكثر من 300 جنيه ولأنى لأعرف مسبقا أسلوبه فى المساوامة على كل مبلغ أطلبه .. بدأت برقم أكبر لأحقق هدفى , وأحصل على ما اريد



بعد دقائق صمت , قال :
- أنا هوافق بس على شرط .. وهديلك كمان ال 500 جنيه اللى إنت طلبتها .
- الأمر أمرك يا حاج دادى .. أشرط .

- عندى مجموعة مقالات قصيرة عن أخطر المعارك فى تاريخنا العربى , عاوزك تلخصها .. هتاخد منك يومين .. تلاتة , ومقالات عن أهم المناطق السياحية فى العالم , عاوزك تترجمها .. وبرضه هتاخد منك يومين .. تلاتة , مش أكتر .
- ليه المقالات دى ؟ إيه أهميتها بالنسبة لك ؟
- دا موضوع يخصنى .. قلت إيه ؟
- أنا عايز أسافر بكره .
- طيب أنا هاعمل معاك اتفاق رجالة .. خد الفلوس وسافر وانبسط , ولما ترجع سلمنى المقالات خلال أسبوع .
- اتفقنا .. فين المقالات ؟ وإيدك على الفلوس .
- أدى المقالات . والفلوس تاخدها منى بكره .
- لا .. لا .. دى مقالات كتيرة .. حضرتك ضحكت عليا .. كل نوع ب 500 جنيه .. حسابنا على الأقل ألف جنيه .
- خلاض . أقعد وبلاش تسافر .. وبعد أسبوع سلمنى المقالات وخد الألف جنيه .
- أنا ها أوافق , وهاخد نص المبلغ مقدم .. بس إعمل حسابك النص التانى , أسلم وأستلم .
إنها كانت وسيلة لأهدأ واستقر واتدرب على القراءة .. إنها ليست من هواياتى , واكتسبتها من الجو الذى أعيشه , وهكذا سوف تصبح مشروعا مربحا ‘‘ برنس ‘‘ .. وكنت بينى وبين نفسى , أثق أن هذه المقالات لا تهم أبى فى كثير أو قليل .. ولكن أعتقد أنها معلومات مفيدة فى رأيه , وكان يهمه أن أعرفها .
عاشت أمى فترة من السلام النفسى بعد هذه التغيرات الجديدة  ذلك أننى أقضى معظم وقتى فى البيت .. وهكذا تغير كبير , ولكنها لا تعرف أننى وحدى فى البيت .. ومفتاح دولابها معى  .. دولاب هذا اأ/ مغارة على بابا ؟
إفتح يا صاصو .. ياسلام .. شبيك لبيك .. الدولاب بين يديك .. وبهدوؤ أتفرج على محتويات الدولاب الغنى بالمنمنمات الكثيرة القيمة فى شكل أساور , خواتم , سلاسل , مصاحف , ساعات , وكلها أشياء ثمينة  جدا .. كان أجمل مافيه الأوراق النقدية  .. جنيهات مصرية , دولارات , إسترلينى , مارك ألمانى .. فرنك فرنى .. كنز فعلا .. ولست أدرى لماذا تضع كل هذه الأموال فى الدولاب ؟ لماذا لا تضها فى البنك ؟
وتحسبا لآى ظروف .. كان من رأى الوالد تخصيص مبلغ ما للطوارئ , وكانت أ/ى حريصة على وجود الملبغ المقرر ماحتياطى بعد أن واجهت أزمة صحية كبيرة , واضطرت إلى السفر المفاجئ إلى لندن لإجراء عملية جراحية خطيرة .. وبصراحة كان المبلغ المحتجز كبيرا , لكننى لم أبدأ بالسحب من النقد المصرى , سحبت من الدولارات لأن الورقة فئة مائة دولار , تحل مشكلات وتكفى أكثر من يوم .
سحبت حوالى 50% من ظرف الدولارات خلال ثلاثة أشهر .. كنت أضع ورق فئة مائة دولار  فى مكان سرى تحت الدواسة أما باب الشقة , يأخذها حسام , ويرجع بعد ساعتين أو ثلاث , ويضع البودرة فى المكان نفسه .. وعندما شعرت أن كمية السحب قد زادت , وأصبح من السهل كشفها , وبدأت التحول إلى الأوراق النقدية المصرية .
لم تنتبه أمى إلى عملية السطو على دولابها .. ولو فرض واكتشفت المأساة .. فإنها قد تشك فى ذاكرتها إذ لن تتخيل , ولن تصدق أننى الفاعل .. كما أنها تريد من أعماق قلبها  أن تصدق أن واقعة البودرة فى اليوم المشهود , كانت فى الأصل غلطة , وحادثا عابرا , ولن يتكرر .
كنت على ثقة من أن أمى نحاول إقناع نفسها  بالتغير الإيجابى فى حياتى , و الحقيقة فى رأى أنها تتعذب .. فهى تكاد تلمس الحقيقة , ولكنها تكذب نفسها .. كل شئ على مايرام .. وتكذب عينيها , وتجاهل المنظر المؤلم للشبح الذى تراه أمامها يتحرك , بخطوات مهزوزة , وغير ثابتة , وقد تناقص وزنى كثيرا  , وتحت عينى هالات سوداء , وتغيرت شخصيتى بشكل ملحوظ لايخطؤه أحد .
فى تلك الوفترة , أصبح حسام مكشوفا أمام الدنيا كلها .. والده , والدته , أخواته والجيران , وظهر حوله عشرات الشباب الذين يضربون بصورة رهيبة ,  ومجموعة جديدة بدأت الدخول فى  هذا النفق المظلم , ومنهم من بدأ يبيع البودرة , وفتح  دولابا للبيع .. أصبحت المنطقة موبوؤة , مثل غيرها من مناطق كثيرة .. والمصيبة الأكبر أنهم تجمعوا فى مكان واحد . وكل منهم يمثل مصيبة وكارثة مستقلة .. إذا كيف يكون الموقف عندما تتجمع كل هذه القنابل الموقوتة معا ؟!
بعد شهر عاد رامى إلى منزله بعد أن أنفق ثمن السيارة .. كنت أزوره من حين إلى أخر فى بيته , وكانت أسرته تستقبله بحفاوة كبيرة , وبعد قضاء بعض الوقت معهم و أخرج مع رامى ومشترى المطلوب ونعود معا إلى بيته .. كم تغير رامى فى تلك الأيام !! اشترى له والده سيارة 128 , ووعده بصدق أن يشترى له ‘‘ بى إم دبليو ‘ أخرى إذا توقف عن الضرب .. بدأ رامى يستخدم أسلوب النصب الواضح , ويبيع التذكرة بمبلغ 60 جنيها , رغم أنه أشتراها بمبلغ 40 جنيها فقط  .. ويدخل عند التاجر , ويخرج من مكان أخر , ويدعى أنه قد تم القبض عليه , ويختلق قصصا , ويلفق أحداثا عجيبة .
لم أصدق رامى يفعل مثل هذه التصرفات .. ولم يحدث أبدا أن جربها معى , إلى أن جاء اليوم الذى لعب فيه اللعبة نفسها معى .. فقد ذهبنا معا لشراء بودرة من دولاب فى بولاق , وكنت أعرف جيدا أن ثمن الورقة 30 جنيها , وباعها لى بنصف الثمن .. أنا شخصيا قمت بالحركة نفسها أكثر من مرة , لكن مع رامى .. لم تحدث أبدا , سكت وقلت لنفسى :
- يا حرام .. رامى أدمن خلاص .
يا ألف خسارة .. لم يعد ريكو يحتضن جيتاره .. لم يعد يعزف , أو يبتكر , ويبدع ألحان جديدة .. اختلف الحال تماما .. يمسك الجيتار ليعزف , فيتركه بعد دقائق معدودة , بعد أن كان يقضى معه ساعات وساعات .. أصبح قطعة أثاث مملة , الى أن باع الجيتار .. لإنه قطعة منه !! رامى يبيع الجيتار ؟1 إذا لاشئ عزيز أ, غال .. لا شئ يساوى ورقة بودرة .. يا خسارة  يا رامى .. شكله تغير , ولم يعد أنيقا كما كان .. فقد الكثير من وزنه , وبرزت عظام وجهه ,  ولا يستطيع التركيز زز وفى يوم مررت عليه فى البيت , وقابلت والدته , فسألتها :
- رامى موجود يا طنط ؟
- لا .. يا صلاح .. مش موجود .
- طيب يا طنط . ها افوت عليه تانى .. وسلمى عليه .
- حاضر .. ها أقول له , وخلينا نشوفك أكتر من كده شوية .
- حاضر يا طنط, وسلمى على أنكل .
وبعد خطوات من بيته , وجدت رامى فى سيارته , ومعه ثلاث شباب .. شكلهم مريب .. كل منهم ليس مدمنا فقط , بل مجرما أو ‘‘ قتال قتلة ‘‘ , وجذبته من ذراعه قائلا :
- رامى .. أنا عديت عليك من دقيقة واحدة .. تعال .. عاوزك .
- إنت فين يا سيدى ؟ مختفى وشكلك كده واقع على دولاب سقع ؟!
و أخذت رامى إلى سيارتى , وسألته :
- مين الناس دول ؟ شكلهم غريب , ومش عاطفى خالص .
- اللى جنبى حمزة .. واللى قاعد ورا سامح , وواحد صاحبه .
- سامح ؟! .. دا أنا معرفتوش .
سامح خلاص بيسلم .. بيودع .. بيضرب حوالى جرام فى اليوم . 
- جرام ؟!!!!!
وحمزة ساكن فى عمارتى .. ابن ناس , بس البودرة بهدلته .. المهم عايز إيه ؟
هى الورقة بكام ؟
فيه ورقة ب 40 . وفيه ورقة بـ100 .
- خلينا أم 40 .. تكفى كام واحد .
- تمسك إتين !!
- يعنى تموت واحد .. قشطة .. أدى 80 جنيه .. وياللا بينا .
- ناخد سامح معانا .. ونيجى معاك عربيتك .. با أقولك إيه ..  هو فاهم إن التذكرة بـ 60 جنيه .. أ،ا مش هضحك عليك .
وكنت أعرف جيدا أن ثمن  التذكرة 30 جنيها .. ‘‘ ماعلينا ‘‘ .. توجهنا نحن الثلاثة إلى عين شمس .. المكان عجيب , والشوارع ضيقة , ندخل يمين .. ندخل شمال , ووصلنا عند عمارة خمسة أدوار .. الساعة الثامنة .. ومرت الدقائق ؟ 
ثقيلة , والساعة الثامنة  والنصف غمرنى الإحساس بالقلق :
- إيه الحكاية يا عم سامح ؟ هو فيه إيه ؟
- رامى خلع  يا باشا ؟ تخيل ؟!
- لا .. رامى مش ممكن يعملها معايا .. انسى يا ابنى .. رامى معايا فى الفصل من حضانة .. يمكن مستنى الشغل يتقطع .
- بس كده كتير .. دا إحنا لنا أكتر من نص ساعة .. والمفروض يطلع وينزل فى دقيقة !!
- غريبة جدا !! هو الراجل فى الدور الكام يا سامح ؟! تعرف ؟ّ 
-أ×ر دور .. بتفكر تطلع ولا إيه ؟!
- ليه لأ ؟! أنا هطلع أشوف إيه الحكاية .
- ماشى .. بس متتأخرش إنت كمان .
- هو الاجل أسمه إيه ؟
- اسمه سعده .
والمعروف , عندما نذهب لشراء المخدرات .. أن نقف بعيدا بالسيارة , وليس بالقرب من التاجر , تفاديا للرقابة الحكومية .. مشيت فى اتجاه العمارة .. الشارع هادئ والظلام دامس , ودخلت من باب ضيق , فى عمارة صغيرة , سلمها بلا إضاءة , وتحسست طريقى  وصعدت السلالم على مهل , وعند الدور الثانى قابلتنى طقلة صغيرة وقالت لى :
- أوعى تطلع .. الحكومة فوق .. وبيستنوا الزبائن وبيقبضوا عليهم , دا فى عشرة ممسوكين .. وأبويا نزلنى وقالى روحى لعمتك , وفهمنى أقف جنب البيت علشان أقول للزباين ما تطلعش .
تردد لحظة .. أطلع .. أو أنزل , وحسمت الطفلة الموقف بقولها :
- ياللا أنزل بسرعة .. ها تروح فى داهية .
رجعت العربية , وحكيت كل اللى حصل لسامح الذى صرخ قائلا :
رامى إتمسك ؟ ياللا بينا ياعم من هنا .
رجعت ومعى سامح .. دخل سامح النادى , وقررت أنا العودة إلى البيت الساعة الحادية عشرة , وليس معى نقود , ضاعت مع رامى , ولا أدرى ماذا أفعل .. وفى تلك الليلة , ولأول مرة عرفت فيها أعراض اسحاب البودرة من الجسم .. لكنها الأعراض المحتملة أو الخفيفة .
دخلت إلى سريرى الساعة الواحدة , واستحال نومى .. ظللت أتقلب و ‘‘أفرك ‘‘ فى السرير .. لم أنم ثانية واحدة .. غمرنى العرق . وجريت إلى الحمام وألام .. ومغص .. أمعائى تتمزق . اه والإسهال .. اه .. يالها من ليلة صعبة مؤلمة .. وأخيرا نمت الساعة الخامسة صباحا , وصحوت وقفزت من السرير الساعة الثامنة وقبل أن يخرج والدى إلى مكتبه , ابتكرت قصة عن سيارتى التى تحتاج إلى  إصلاح , , وأخذت منه خمسين جنيها , وانطلقت بالسيارة إلى أم سيد فى الجيارة .. ولم أتخيل أن أجدجها فى هذا لوقت  المبكر .. الساعة التاسعة لكن الباب الأسود عندها مغلق .. لإذا عندها شغل .. اوقفت السيارة فى مكان بعيد , وبعد ثوان رجعت إلى السيارة , ومررت على الصيدلية  قبل الذهاب إلى البيت .. وكنت مطمئنا لوجود الليمون فى الثلاجة .. إذ لا بد من إاضة نقطة لمون على البودرة .. وذات مرة سألتنى أمى :
- إيه حكايتك يا صلاح .. دايما تسأل عندنا لمون ؟وساعات بتشترى لمون وبكميات كبيرة كمان .. ليه ؟ فهمنى ؟!!- يا ماما أنا أهم حاجة عندى اللمون .. أنا ما يهمنيش الأكل , ما يهمنيش الشرب .. أنا يهمنى اللمون , وكمان أنا مش عايزه ليموناده .. عايز اللمون أمصه .. هو دا النظام, وما تشغليش بالك .
طبعا .. لم تفهم أمى كلامى , ولم يخطر ببالها طبعا , ماذا أفعل بالليمون , وما فائدته .. وبعد دقائق معدودة تغير الحال , والشخصية المتعبة , والمصابة بالإسهال , والرذاذ الذى لا يتوقف من الأنف .. كل ذا تغير فى لحظة واستعدت نشاطى , وتذكرت رامى وما حدث له ليلة الأمس , وحوالى الساعة الحادية عشرة اتصلت تليفونيا , وردتت والدته :
- صباح الخير يا طنط .. إزاى حضرتك ؟
- الحمد لله ..إزيك يا صلاح ؟ كان صوتها خافتا , وكأنها لا تقوى على الكلام .. فسألتها :
- يا ترى .. حضرتك قلت لرامى إنى عديت عليه إمبارح ؟
ردت باكية :
لا يا حبيبى ..أصل أنا ما شفتوش .
- مال صوتك يا طنط ؟
- لا .. مفيش حاجة .
- طيب هو جاى إمتى ؟
- مش عارفة ياصلاح .. مش عارفة يا صلاح .
- فيه إيه بس يا طنط ؟
- مفيش حاجة .. ها أقول له إنك اتكلمت .. مع السلامة .
وبذلك , تأكدت أن رامى قد قبض عليه .. غمرنى الإحساس بالأسى , لكن لا شئ أستطيع عمله ..
يا حرام ..رامى أدمن , وهذه هى نهاية الإدمان .. وحتى هذه اللحظة , كنت أتصور أننى أختلف هن جميع هؤلاء المدمنين , أنا ليست عندى مشكلة نهائيا لأننى لو أردت التوقف عن الضرب .. فسوف أتوقف فورا .. لكننى لا أريد .
و فى يوم ما .. قررت ماما أعادة تنظيم الدولاب ’ وإخراج كل الملابس الصيفية , وتعليق ملابس الشتاء بدلا منها , وكانت المفاجأة المذهلة .. ومن بعيد جاءتنى صيحة أ, بمعنى أدق صرخات أمى :
- الفلوس فين ؟  الدهب فين ؟ الدولاب حصل فيه إيه ؟
وكأننى لم أكن أعرف أن هذا اليوم أت .. أت .. ولم تمر ثانية واحدة .. إلا ووجدت أمى فى غرفتى .. فتحت دولابى بسرعة خاطفة , إنها ‘‘كبسة ‘‘ غير متوقعة نهائيا .. ووجدت : سرنجات .. بودرة .. لمون .. فنجان .. أوراق مالية مختلفة .. من بينها دولارات .انفجرت أمى باكية .
لم تتكلم .. لم تسألنى .. لم تناقشنى ..  ولم أعرف بدقة سر هذا البكاء .
طبعا  .. تصورت أنها تبكى على أموالها التى سطوت عليها .. تبكى على الدولارات التى صرفتها فى شراء البودرة وضربت بها .. المبلغ كان كبيرا , فتصورت أنها تبكى ضياع أموالها و ذهبها .. لم أفهم سر هذا البكاء إلا بعد أن أخذتنى فى أحضانها واستمرت فى بكائها  .. لقد سرقت دولابها , وهى تأخذنى بين ذراعيها .. وتبكى بحرقة !! فقلت لها :
- ما تعيطيش كده يا ماما .
اعتذرت أمى عن الذهاب إلى الجامعة .. وهذا نادر ما يحدث .. وظلت حبيبسة غرفتها , وترجع إلى تسألنى سؤلا أو سؤالين , وتعود إلى غرفتها , وتمر دقائق , وتأتينى وتكلمنى بكل هدوء :
- بتاخد إنت ومين ؟
- أصحاب ما تعرفيهمش .
- اسمهم إيه ؟
- ولا واحد فيهم تعرفيه .- ساكنين فين ؟
 لا أرد فتستمر فى أئلتها المغموسة بالدموع :
- طبعا حسام منهم .. ومين كمان ؟
- بجد يا ماما , ولا واحد فيهم تعرفيه .
تعود إلى غرفتها بإحساس الإنسانة المهزومة فى أهم معركة فى حياتها , وبعد ربع ساعة تعود إلى وتسألنى :- بتاخد كل يوم ؟
- لأ .. مش كل يوم .
شعر والدى أن هناك شيئا ما مريبا .. ولكنه لا يعرف ما هو .. فسأل أمى :
- مالكم ؟ هو فيه إيه ؟
- مفيش حاجة .. باراجع مع صلاح تب وأوراق الرسالة .
 وكان من الواضح أن أمى لا ترغب فى تصدير المأساة إلى الأخرين .. ولكن فى الوقت نفسه الكارثة كبيرة الحجم , والموضوع ثقيل , ولا تستطيع  أن تتحمله وحدها .. كانت توامى رولا أول من عرف بحدوث الكارثة .
جاءت رولا الساعة الثالثة , فوجدت أمى فى البيت و وأدهشها ذلك لأنها تعرف جدول محاضراتها , وتصورت أنها تمر بوعكة صحية .. جاءتنى رولا تسلم على وتقبلنى كالمعتاد , وحدثتنى نظراتها بأن هناك شيئا ما خطأ .. وبدأت أسترد الوعى كاملا بما يحدث حولى , عندما دخلت أمى غرفتى , وقفلت الباب , وبلا مقدمات قالت :
- إسمعينى يا رولا كويس .. فيه كارثة .
- إيه يا ماما ؟ فيه إيه ؟ قلقتينى .
- اه يا رولا .. لازم تقلقى .. أخوكى بياخد هيروين .
- هيروين ؟!! يعنى إيه ؟!! يا دى المصيبة ؟! إزاى ؟
- من حوالى ستة شهور , دخلت على أخوكى الاوضة لقيته مغمى عليه وواقع على الأرض , وجنبه حقنة كلها دم .
وظلت رولا طوال الوقت فى حالة ذهول , ويدها على وجهها , وفهمها مفتوح - أنا للأسف الشديد تخيلت أنها غلطة وعدت , وتفاهمت معاه , وصدقته لما قال لى دى أخر مرة .. بس النهارده الصبح اكتشفت أن أخوكى أخد ألوف الدولارات من دولابى , ودهب كتير , وبياخد هيروين كل يوم .
- إيه ده اللى ماما بتقوله يا صلاح ؟
- بصى على دراعه وإنتى تفهمى كل حاجة .. وريها دراهك .
ودون أى مقاومة رفعت يدى لترى رولا ذراعى .
- يادى المصيبة !! حقن !!
بعد أن حكت أمى لها تفاصيل لكارثة منذ البداية منذ اليوم الذى وجدتنى فيه راقدا على الأرض بلا حراك  , والحقنة بجانبى مليءة بالدماء أعلنت لنا قرارها بكل حسم ووضوح :
- أنا قررت أخد أجازة بدون مرتب , أو حتى أقدم استقالتى من بكره الصبح  بحجة إن حالتى الصحية لا تسمح , وأقعد جنبه أشوف إيه اللى بيحصل .. وإزاى نعالج الكارثة دى .
- فهمنى يا صلاح فيه إيه ؟ اتكلم بسرعة .
- ما عنديش حاجة أقولها يارولا .
ردت أمى منفعله :
- لأ .. إنت لازم تتكلم .. أمال عايز تتكلم إمتى ؟ بعد ما تموت .. أخوكى يا رولا كان فعلا هيموت .
- والله العظيم كنت حاسة لإن فيه حاجة غلط , بس عمرى ماتصورت , ولا خطر فى بالى أن صلاح ممكن يكون بياخد هيروين .
- طبعا دلوقت ب فهمت أخوكى خاسس كده ليه , وتحت عينه أسود , وعينيه المكسورة دى .. والسجاير اللى بتقع من إيده , والسجاير اللى باشيلها من إيده وهو نايم , والملايات المحروقة , والتيشرتات المخرومة والتليفونات المريبة .. وأنا قاعدة جنبه مش فاهمة بيكلم مين .. ويقول إيه .. أد كده كنت مغفلة ؟! من هنا ورايح .. مفيش خروج من البيت .. مفيش تليفونات .. رجلى على رجلك وإنت يارولا معايا .. هتساعدينى .. مش هنسيب أخوكى ثانية لوحده .شلال الدموع ينهمر من عينى رولا . وبصوت خافت يقول :
- حاضر .. حاضر يا ماما .
- ومش هنقول لباباك أى حاجة .. دا لو عرف ممكن يموت فيها .
- حاضر يا ماما .
- دلوقتى أسيبك مع أخوكى .. تقعدى وتفهمى منه كل حاجة .
- حاضر يا ماما ..إطمنى .. صلاح هيحكيلى على كل حاجة .تركتنا أمى وحدنا .. رولا تنظر إلى بذهول .. لم أنطق بكلمة واحدة .. هى أيضا لم تتكلم  , صمت رهيب , ولا أقوى على النظر إلى وحجهها البرئ ,
إلى أن استجمعت كل قواها , ومسحت دموعها المنهمرة كالشلال , وبدأت تتكلم :
- إزاى يا صلاح ؟ إزاى ؟
- ما عرفش يارولا .. ماعرفش .. والله مش عارف .
- أول حاجة أنا ها جيب المصحف , وتحلف عليه أن عمرك ما ها تاخد أى مخدرات تانى .
- حاضر .
- المصحف اهه .. إحلف .. امسكه واحلف إن عمرك ما تاخد مخدرات تانى .
أمسكت المصحف بيدى .. وأقسمت :
- والمصحف الشريف , أنا  عمرى ما أخد مخدرات تانى .
بعد هذا القسم  هدأت أختى , وشعرت كأن المشكلة قد حلت تماما , وتركتنى وحدى وذهبت إلى أمى .. وأعتقد بل كنت على يقين أن أمى لم تصدق هذه المرة .. ولكنها من أعماقها كانت تريد أن تصدق , وكل تصرفاتها منذ يوم الصدمة , تبدو  كأنها صدقت فعلا أننى سأتوقف عن تعاطى المخدرات .
ومأت الشكوك رأسها , وقلبها , وأصبحت هى وحدها التى تستقبل الاتصالات التيلفونية .. وتسأل فى كل مرة : هل فلان يتعاطى المخدرات ؟ ومن هذا , وابن من , وأين يسكن , ومع من يعيش , وماذا فعل فى حياته ؟!! أسئلة.. أسئلة  دون توقف .
وأعدت أمى بالاتفاق مع رولا جدولا زمنيا بحيث لا تتركانى وحدى فى البيت أبدا .. وكم تعذبت فى أيام الرقابة المشددة .. إنها أول مرة أتوقف فيها عن الضرب لعدة أيام , وبدأ الأمر وكأننى مريض , وسألنى الوالد : 
- مالك ؟ عامل كده ليه ؟
- عندى برد فى معدتى .
ألالام فى جسمى صعب وصفها .. مغص , إسهال .. غلبة المناديل لا تكفى إلا ساعات قليلة , ولا أستطيع النوم , والجديد أيضا .. أنه لم تعد عندى شهية للأكل نهائيا .. فقدت الإحساس بالتذوق .. حتى السجائر لم يعد لها طعم , تغير طعمها , وبعد أن كانت خفيفة أجدها ثقيلة , وتوقفت تقريبا عن التدخين , بعد أن كانت السيجارة معلقة دائما بين شفتى .. ولم أتصور أبدا أخذ أى نوع أخر من المخدرات أو الخمور .. لقد تعلق ذهنى  بمخدر واحد .. البودرة ولا شئ غيرها .
استمرت حالة الطوارئ لمدة أسبوع أو عشرة أيام , وهدأت الأحوال بعد أن رفعت أمى الرقابة عنى , وعادت إلى الطلبة والمحاضرات وتصحيح الأوراق .. وبدأت رولا تنتظم فى عملها إلى حد ما . لكن درجة التركيز عالية , ولم تتوقف المتابعة ولا الأسئلة  , والتقطت أنفاسى , وتحسنت حالتى الصحية , وهدأت نفسيا , وأصبحت شبه طبيعى , وخرجت أكثر من مرة لزيارة ميدو وزونى , وهناك أشرب سيجارتين حشيش , ونلعب كوتشينة , وأرجع البيت قبل الساعة 12.00 مساء , وكل شئ تمام .
لكن المشكلة فى دماغى .. كأن هناك قردا أو نسناسا ينط فى رأسى كل خمس دقائق , ويقول لى : إضرب بودرة .. ثم الخطر زال والرقابة رفعت عنك , ارجع مرة ثانية للصياعة لكن نظمها .. وأقول لنفسى .. لأ .. مستحيل .. ولا داعى أبدا للمشاكل .. كفاية البيرة , الويسكى والحشيش .. وتذكرت المصحف والقسم .
وفى يوم قررت أن أزور صديقى رامى , وأسمع منه تفاصيل أحداث الليلة التى كنا فيها معا .. الحجة أننى أريد الاطمئنان عليه ولا أريد الضرب .. وعندما رأنى كان جالسا مع والدته .. استقبلنى بالأحضان قائلا :
- إنت فين يا صاصو ؟
-  كان عندى شغل , إزى حضرتك يا طنط ؟
- الحمد لله .. أنا كويسة .. إزيك إنت يا حبيبى ؟ اشتغلت فين يا صلاح ؟!
 أنكرت تركى للعمل قائلا :
- اشتغلت فى شركة مواد غذائية , نائب مدير تسويق , بس أنا فى أجازة لمدة أسبوع لنى تعبت جدا فى الشغل فى الشهرين اللى فاتوا .
- ربنا يوفقك .. عقبال رامى .. باباه جابله شغل , بس هو بيدلع شوية .. ياللا شجعه يا صلاح .
- ربنا يسهل يا طنط .. إن شاء الله كل حاجة هتبقى كويسة .
فى رأى والدة رامى , إن صلاح إنسان ممتاز , صديق ابنها من أيام المدرسة والطفولة البريئة , وتخرج , ويعمل نائب مدير , بمعنى إنه أحسن صديق لابنها ..
فقال رامى :
- كفاية رغى وكلام .. تعال يا صلاح نقعد سوا , من زمان ماشفتكش .
- عن إذنك يا طنط .
- أتفضل يا حبيبى .. هاعملك كاكاو .
- شكرا يا طنط .
- إيه الأخبار يا صلاح ؟
- الأخبار عندك إنت .. إيه اللى حصل فى الليلة يوم ما روحنا عين شمس سوا ؟
- أسكت .. طلعت يا معلم .. لقيت ظابط ومعاه أمناء شرطة قاعدين جوه , وكل واحد يدخل الكان يتكلبش فى ثانية .
- وبعدين ؟
- أخذونا على القسم , وعملوا محضر تعالطى , وكلمت بابا , وجالى , وخرجت من الحجز تانى يوم .. ومن يومها وأنا قاعد فى البيت , أخرج مع أبويا بس .. وباحاول ألم الدور شوية , و إنت النجدة بالنسبة لى .. قل لى أخبارك إنت إيه ؟
- أنا انكشفت  .. أمى عرفت .
- ما هى عارفة من زمان .
- لا , اكتشفت أنى رجعت أخد من تانى .. هى كانت فاكرة إنى بطلت زى ماوعدتها , وعرفت أنى سرقت الدهب والفلوس من دولابها . 
- أخدت أد إيه ؟ - كتير جدا .. ماكنتش باعد .. بس ألوف .
- علشان كده كان معاك فلوس كتير اليومين اللى فاتوا .
- وبعدين يا ريكو .. هنعمل إيه فى المصيبة اللى إحنا فيها دى ؟
- يا عم , ولا مصيبة ولا حاجة .. إسمع .. عايزين ننزل نضرب يا صاصو .
- مفيش معايا فلوس .. عشرة جنيه بس .. لإنت معاك كام ؟
- أنا ها أتصرف .. هاخد من البواب .
- البواب ؟!
- عادى .. يا ما أخذت منه , ولما بتيجى أى مصلحة , وتفرج , أرجع له فلوسه وزيادة .. مالكش إنت دعوة .. أنا ألبس , وإنت اطلع لأمى نيمها .
- ماشى .
- يا طنط .. بنفكر نروح النادى ؟
- بلاش يا صلاح .. خليكم قاعدين فى البيت .
-  أصل رامى زهق من قعدةة اليت , وعايز يغير جو .
- بس يا صلاح أنا خايفة , وبعدين باباه ممكن يتخانق معايا لو عرف إنه خرج .. طيب استنوه لما يرجع واستأذنوه .
- نستأذن إيه  يا ماما !1 قولى له نزل مع صلاح على النادى , وإيدك على عشرين جنيه علشان أكل حاجة هناك  .
- طيب يا رامى , بس صلاح يرجع معاك هنا .
- ماتخافيش يا ماما .. إطمنى , صلاح مش هايسبنى .. ياللا .. سلام
أخذ رامى 50 جنيها من البواب , وأخذ منى الجنيهات العشرة , بالإضافة  إلى 20 جنيها أخذها من والدته , وانطلقنا إلى بولاق واشترينا ورقتين , ثمن الورقة 50 جنيه  , وأقنع التاجر بدفع بقية المبلغ  فى اليوم التالى .. وكنا قد تعودنا مثل هذه الصفقات مع التجار , ولكن المشكلة  أنه ليس معنا مليم واحد , ومطلوب شراء السوست .. ما الحل ؟ من يدفع ؟ من ؟ ميدو .. إذا إلى هناك ..  وعندما وصلنا إلى ميدو قلت له :
- تصور معانا بودرة , ومفيش معانا ولا مليم نشترى سوست .
- جيتوا فى وقتكم .. تصدقوا أنا ماضربتش من زمان , ونفسى أضرب جدا .. ظبطنى يا رامى .
- بس البودرة اللى معانا مش كفاية .
- يا أخى .. إيه البخل ده !! نشترى تانى .
- خلاص , رجعونى البيت وروحو اشتروا .ز مش عايز أبويا يرجع , وأنا بره .
- خلاص يا ريكو .. اضرب أنت ورقتك .. وأنا وميدو نقسم ورقتى , وبعدين أنا وهو نشترى تانى .
- ماشى .. إطلع يا صلاح على الصيدلية .. معاك لمونة فى عربيتك ؟
- عيب .. إفتح الدرج .. أ:يد هتلاقى لمونة  .


مواجهة مع الموت 
ضربنا .. وعند بيت رامى وقفنا دقائق للسلام والقبلات والأحضان .. ومن أعجب الأشياء بعد ضرب البودرة ,  تبدأ الموجات المتتابعة من السلامات والأحضان , كما لو كنا فى نهائى الكأس , وفزنا بجدارة .. حقا إنه لشئ غريب !! وفى تلك اللحظات التقينا بصديق رامى , وكنت أعرف اسمه : إبراهيم , وضرب معنا أكثر من مرة , وطلب من رامى أن نأخذه معنا ليشترى ورقته .. وسألته :
- هتجيب أد إيه هيما ؟
- ورقة .
- إيه رأيك فى البودرة يا ميدو ؟ 
حلوة يا معلم .
0 لإنت بتقأر يا ميدو .. يا ابن الإيه .. ‘‘ الوز ‘‘ الجرعة بتاعك واطى .. وأنا يا دوب الورقة  تكفينى .
- أصل أنا ما ضربتش من زمان , فعملت معايا أحلى شغل .. هى الورقة بكام ؟
- 50 جنيه , وإحنا عاوزين نشترى ورقتين .
- ماشى .. وادى 100 جنيه .
فقال إبراهيم :
- يا صلاح , أنا معايا 40 جنيه , كمل لى 10 جنيه أو نحاول ندى لحسونة 140 جنيه بس , هنشترى تلات ورقات .. ده يبوس إيده وش وضهر .
- أنا ها اتصرف .
اشترينا ثلاث ورقات ودفعت 130 جنيها  فقط .. وهكذا عادت لى 10 جنيه , التى كانت معى منذ البداية , وخلال تجهيز السوست , قلت :
- بأقولك إيه يا ميدو , ماتضربش الورقة كلها , أضرب شوية والباقى لبكره .
- لا .. أنت عارفنى . أنا مش بحب أشيل بودرة .
وكان تعليق إبراهيم :
 - يا عم دى ورقة مش قصة ,, أنا أصلا ضربتها خلاص .
ضربت لنفسى , وعدها ضربت لأحمد 
لأنه لا يعرف كيف يضرب لنفسه .
- تمام .. تمام .. مية مية .. تسلم إيدك يا صاصو .
فجأة , وفى لحظة , أغمى على ميدو , وضرب رأسه فى زجاج باب السيارة فقال إبراهيم :
- دا ميدو أفور .
- ميدو .. ميدو .. فوء يا ميدو .. إيه ده !! مش بينطق !! نعمل إيه !! ميدو .. ميدو .. !! 
- نوصله عند بيته , ونسيبه هناك .
- يعنى نسيبه يموت يا إبراهيم .. لأ مش ممكن .
- طيب .. نوديه مستشفى السموم .
- فين مستشفى السموم دى ؟
- فى رمسيس .
- قل لى بسرعة أمشى إزاى ؟
- على طول .. بس إسمع ماليش دعوة .. مش ها ادخل معاك .. دا فيها سين وجيم .
- متدخلش .. وصلنى بس ومالكش دعوة .. حاول تفوأه .. رش على وشه مية بسرعة .
- المية مش مأثرة فيه يا صلاح . يارب .. يارب .. أستر يارب  .. يارب عديها علىخير . يا أحمد .. رد على يا ميدو .. ماتموتش يا ميدو .. يارب .. يارب ..وصلنا إلى مستشفى السموم , وجربت من ممراتها .. يمين وشمال .. ولا أجد أحد لأسأله , ولم  أجد لافته توضح  المعالم فى هذا المستشفى ..وقفت حائرا , ولا أعرف ماذا أفع , وأخيرا رأيت طبيبا , يؤكد مظهره أنه إنسان محترم , وأننى أستطيع التفاهم معه .. جريت إليه فى لهفة وقلت :
- من فضلك يا دكتور .. معايا واحد صاحبى , واخد ‘‘ أوفر دوز ‘‘ من ساعة .. أعمل إيه ؟ أرجوك ساعدنى .
- حالته إيه ؟
- مش بينطق .. بس قلبه بينبض .
- هو فين ؟ 
- فى العربية بره .. أرجوك يا دكتور .. تعالى معايا شوفه , وأعمل له أى حاجة بسرعة .
وفى اللحظة نفسها , أسرعت إحدى الممرضات وراء الطبيب , وقالت :
 -يادكتور المريض اللى فى ...
- سيبى الدكتور دلوقتى .. معايا واحد بيموت فى العربية .
وعندما رأه الطبيب أمسك بيده , ثم تأملنى بنظرات فاحصة , وفى لهفة سألته :
- إيه يا دكتور ؟ هنعمل إيه ؟
- لسه عايش .. بس مالوش علاج هنا  .. إجرى بسه بسرعة على مستشفى ‘‘.......‘‘ وإنت وحظك .. يا تلحق .. يا متلحقش .. هناك . هيدوله حقنة .. الحقنة دى ممكن تنقذه .
- شكرا يا دكتور .. إركب يا إبراهيم .. هى المستشفى فى الدقى .. صح ؟!
- صح .. إجرى بسرعة .. ما فداموش كتير . 
- شكرا يا دكتور .. ربنا يستر .
ولم ينطق إبراهيم بكلمة واحدة .. وطوال الطريق , لم أتوقف عن الدعاء بصوت عال مسموع :
- يارب استرها .. عديها لنا يارب .. يارب .. يارب .
ثم أخاطب إبراهيم قائلا :
- إعدل دماغه يا لإبراهيم , رش على وشه ميه .. يا أ؛مد .. رد يا ميدو .. ياميدو ماتموتش .
وصلنا إلى المستشفى , وبنظرة خاطفة رأيت لو وجه الأزرق , إنه يرقد دون حراك .. ودون إحساس , مثل تيار الكهرباء المقطوع .. ميدو قاصل تماما . وتبادلت مع إبراهيم نظرات القلق والرعب , لدرجة أن إبراهيم قال لى :
- الظاهر إنه مات .
وصعت يدى على قلبه .. إنه لا يزال ينبض .. قفزت من السيارة , وفعل إبراهيم الشئ نفسه , ولكنه جرى بعيدا , بعيدا عن السيارة .. إنه يهرب من مواجهة تبعات هذا الموقف البائس .. ولم أهتم ., وجريت داخل المستشفى , وصرخت بأعلى صوتى :
- عايز دكتور بسرعة .. معايا واحد بيموت فى العربية .
لا أحد فى مكتب الاستقبال ..وجاءت الممرضة , ونظرت إلى فى ذهول , ثم خرج الطبيب من غرفته وسأل : 
- هو فيه إيه ؟
- معايا واحد صاحبى فى العربية .. واخد ‘‘ أوفر دوز ‘‘ .. بسرعة يا دكتور .. لازم تنقذه .. فى مستشفى السموم قالوا لى عندكم حقن بتنقذ .
قال الطبيب ( وهو يوجه كلامه إلى الممرضين ) : هاتوه من العربية بسرعة .. ثم سألنى :
- هو واخد إيه ؟
- بودرة .
- واخد كمية أد إيه ؟
- تذكرة واحدة .. بس هو أصلا مش بياخد إلا كل فين وفين ؟
- ثمن الحقنة 650 جنيه .. معاك فلوس ؟
- اتفضل .. ميدالية المفاتيح , دى دهب .. ومفاتيح العربية كمان .. مش مهم أى حاجة .
أعطيته الميدالية وبها مفاتيح السيارة .
أدهشت الطبيب بكلامى , وخوفى .. تركته وجريت لأتابع نقل أحمد من السيارة إلى ‘‘ الترولى ‘‘ وعندما عدنا إلى الطبيب , أعطى تعليمات سريعة :
- دخلوه .. وهاتو سرنجة بسرعة .. دا أزرق .. مفيش فى وشه نقطة دم .
- يا دتور فيه أمل ؟ أرجوك قا لى يا دكتور .
- خليك إنت بره .. ما أعرفش فيه أمل واللا لأ .
أخذت أدعى وأقول ك
- يارب .. أستر يارب .. يارب .. أخر مرة أضرب فيها فى حياتى .. بس ميدو يعيش .. يارب .
انتظرت خارج غرفة الطبيب .. الدموع تغسل وجهى , وأتوقف عن الدعاء , بينما شريط ذكرياتى وصداقتى مع ميدو يمر مثل فيلم سينمائى .. هل هذخ نهاية الفيلم و أم بداية لحياتنا الجديدة المختلفة ؟! وقفزت أما عيناى صورة مجسمة لوالدته  , وأخرى لأخيه .. وبعد عشرة دقائق طويلة ورهيبة , خرج الطبيب من غرفته , قفزت إليه  و وكل خلية فى جسمى تتساءل :
- خير يادكتور ؟! 
- دا فعلا محظوظ .. لو كنت تأخرت خمس دقائق , كان مات .. بس هو محتاج حقنة تانية .. واضح إن جسمه كان نضيف , وأخد كمية كبيرة .
- مش مكلة يا دكتور .. إدى له حقنة تانية .. ممكن أشوفه ؟ مش ها اعمل أى حاجة , بس ها اقف جنبه .
- أستنى .. هانادى لك بعد شوية . وبعد خمس دقائق عاد الطبيب وقال لى :
- تعال يا سيدى .. وشوف صاحبك .. فاء بس بيخرف .
فى قفزة واحدة كنت بجانب ميدو .. نائم على السرير , ويحرك رأسه .. حركات عفوية غير منتظمة .. وسألته :
- ميدو .. يا ميدو إنت سامهنى ؟
- اه .. أنا فين ؟
نطقها بصعوبة بالغة .. فقلت له : 
- حرام عليك يا أخى .. موتنى .. الحمد لله .. الحمد لله يارب .. شكرا يا دكتور .. شكرا .. الحمد لله .. الحمد لله .
- إنت باين عليك صاحبه أوى؟!
- أكتر من صاحبه يا دكتور , وأكتر من إخوات كمان .. دا إحنا متربين مع بعض من أيام الحضانة .
- كنت فى مدرسة إيه ؟
- مدرسة ‘‘....‘‘ .
- وأنا كمان كنت فى نفس المدرسة .. بس أنا أكبر منكم بكام سنة .. قل لى .. وإنت كمان بتاخد بودرة واللا إيه ؟
- لا يا دكتور .. أنا ما باخدش .. لو كنت باخد مكنتش عرفت أجيبه هنا .
يبدو أن كلامى كان مقنعا  إلى حد كبير ..   ولست أدرى هل صدقنى الطبيب , أم ارد أن يبدو مصدقا لما أقول  .. وأستمر يسأل :
- طيب إيه بس اللى وصله للهباب ده ؟
- علمى علمك يا دكتور .
- طيب .. دلوقتى هتعمل إيه ؟
- بص يا دكتور أنا عايز منك خدمة .. أنا مش هقد أكلم مامته , ولا أخوه .. ممكن حضرتك تكلمهم ؟! أنا ها اديلك نمرة التليفون , وقل لهم من فضلك وهم جايين يجيبوا فلوس معاهم .. إطمن يا دكتور .. أ،ا مش ها امشى .. أنا هاقعد هما غى أى أوضة , وادينى مفاتيح العربية أركنها بعيد شوية عن المستشفى , علشان محدش منهم يشوفها  .. وحضرتك خلى معاك الميدالية الدهب لغاية لما أخزه يجى ويدفع الفلوس .. وقول لهم إن واحد كان معاه , ودخله المستشفى ومشى .. أرجوك يا دكتور .. من فضلك .. مش عايز أكون فى الموقف دده .
- اللى يعمل كده مع صاحبه ماينفعش يهرب .. خد مفتاح عربيتك والميدالية .
وافق الطبيب الشهم على طلبى , وابتعدت بالسيارة عن بوابة المستشفى .. ثم انتظرت فى غرفة صغيرة إلى أن جاءت والدة أحمد وشقيقه علاء .. ولم أعرف ماذا دار بينهما وبين إدارة المستشفى التى أنقذت حياته , وظللت فى مكانى فى انتظار خروجهما مع ميدو من المسنشفى , التى عاد فيها إلى الحياة .. وقلت لنفسى :
- ياإلهى .. أحمدك وأشكرك .
كان يوما طويلا , ورهيبا .. مرت كل ثانية وكأنها ثانية أو أكثر .. لقد تأخرت عن الموعد المتفق عليه مع أمى .. إنها الساعة الثانية بعد منصف الليل .. ولا تكفى كلمة التعب لتصف حالتى .. أنا لا أقوى على المشى .. فدماى لا تحملانى , وعندما أدخل إلى البيت بهذا المنظر  , بالتأكيد سوف تشك أ/ى .. ومعها حق فى هذا الشك .. لكن لا شئ يهم الأن .. المهم أن ميدو لم يمت .. إنه حى .. لم يمت .. والأهم أيضا أن ربنا سترها معنا , والشرطة لم تتدخل .. يهون التعب والهلاك الذى أشعر به .
عندما دخلت إلى البيت .. بدأن أ/ى تتفحصنى كعادتها .. تتأمل وجهى , وتنظر فى عينى .. ولم يكن يبدو بعد هذا الموقف الرهيب , أننى ضربت بودرة , وإنما كان شكلى مرهق للغاية , وشعرى أشعث , وفى ثانية ألفت لها قصة  عن مباراة قدم فى شارع بيت ميدو .. ولست أدرى هل صدقتنى أم لا , وتركتنى لأخذ دش , وأدخل غرفتى .. وفى سريرى بدأت أ:لم نفسى  :
- كفاية كده يا صلاح .. كفاية .. كفاية .
فى اليوم التالى شعرت بالإرهاق الشديد .. لا أستطيع الحركة من مكانى , ولست قادرا على الكلام , أو التفكير فى الضرب .. فقط أفكر فى ميدو , وأريد الاطمئنان عليه , لكنى خشيت الاتصال به . ماذا أقول له ؟ وبالتأكيد والدته وشقشبه علاء قد عرفا أننى وراء كل ما حدث , وأخرمن كان معه قبل إصابته بهذه الأزمة القاتلة .
مر يومان ولم أخرج من البيت , وكنت تحت رقابة أ/ى .. وكنت أتصرف بهدوء تام  لشعورى بالتعب الشديد , كام أن قصة الأمس لم تفارق خيالى .. وفى اليوم الثالث كنت فى أحس حالا , ولكن لا يشغلنى إلا التفكير فى أحمد , ولا أعرف ماذا أفعل .. أحسست بعجزى , وبالرعب عند سماع رنين التليفون .. فقد خشيت أن تتصل والدة ميدو , وتكلم أ/ى وتحكى لها عما حدث لأبنها , وتوالت أختى رولا الرد على رنين التليفونات , ونادتنى .. وسمعت دقات قلبى .. لماذا أخاف ؟ إن كل شئ يخيفنى .. نادت رولا على قائلة :
- يا صلاح , تليفون عشانك , أحمد 
- إزيك يا ميدو ؟! كويس غنك كلمتنى .
- إزيك يا صلاح ؟!
- الحمد لله .. أنا كنت عايز أطمن عليك .. بس مش عارف أعمل إيه ؟
- تصور من يومها وأنا نايم .. تخيل نمت 36 ساعة متواصلة .. ولسه صاحى من   نص ساعة .
- طنط ماجدة وعلاء عملو إيه ؟
- مندبة طبعا .. والدنيا مولعة فى البيت .
- عرفوا إنى كنت معاك ؟
- عيب عليك .. طبعا لأ .. دبستها فى إبراهيم .. قلت لهم قابلته بالصدفة , وروحنا ضربنا سوا .
- بعدين ؟
- أمى منهارة  طبعا .. عياط مستمر , وعلاء مش بيكلمنى .ز أنا عاوزك تحكى لى حصل إيه .. لما علاء قال لى إن فيه واحد معاك هو اللى وداك المستشفى , وسابك هناك , عرفت على طول إنه إنت .
وحكيت لميدو ماحدث بالتفصيل .. حتى وصول والدته وعلاء إلى المستشفى ..
- يا نهار أبيض !! ايه ده ؟ أنا فعلا كنت ها أموت !!
- الحمد لله جت سليمة .. ربنا ستر .
- تصدق يا صلاح أنا لسه تعبان , ودماغى لسه تقيلة .. ها أدخل أنام تانى .
- نام واستريح وأنا أعدى عليك بكره .
وضعت سماعة التليفون , وأنا لا أكاد أصدق أن سيناريو هذه المأشاة سار على هذا النحو , وأن اسمى لم يذكر نهائيا فى أحداث تلك الليلة , وأننى خرجت منها , كما يقال :‘‘ مثل الشعرة من العجين ‘‘ .. وعندما ذهبت إلى ميدو , وجدته جالسا مع زونى , وضمتنا جلسة ممتعة معا , ونتذكر أيام زمان , نحكى ونضحك ضحكات من القلب .. أحسست أم ميدو اليوم يختلف عن ميدو قبل الحادث المروع .. نعم .. شئ ما مختلف .. لكن ماهو هذا الشئ ؟! لم أستطع تحديده .
وطلعنا إلى البلكونة لأن حسين يريد أن يشرب جوينت .. و أعطانى الجوينت وأخذت نفسين , وأعطيته لميدو قائلا :
- صباح الفل يا معلم .
قال أحمد .. وقد نظر إلى طويلا :
- مش هعرف أمد إيدى على أى مخدرات تانى .. خلاص يا صلاح .. حلوين كده .. صفر الحكم .
أعدت الجوينت إلى حسين وأكملت حديثنا , وهذه كانت أخر مرة أقول فيها لصديقى ميدو : ‘‘ صباح الفل يا معلم ‘‘ .. وعدنا إلى حديثنا السابقة , حديثنا حول امأساة . وقال أحمد :
- بس علاء هيتجنن علشان عايز يعرف مين إبراهيم ؟ عايز يشوفه علشان يشكره لأنه ودانى المستشفى , لأن الطبيعى إنه كان رمانى فى أى مكان وهرب .. واالدكتور قال لعلاء إن واحد صاحبى أنقذنى من الموت فعلا , و إنه كان ممكن يروح فى داهية لو كنت مت .. بس هو ماهموش .
كانت هذه نهاية السهرة .. وعند باب البيت نظر إلى ميدو نظرة لها معان كثيرة , وأخذنى بين ذراعيه , حضننى بقوة , حضن دون أى كلام أو نقاش , وكسر حسين المشهد بكلمتين .. قائلا :
- بالراحة يا عم .. هتقغصه .
- سلام يا ميدو .. تصبح على خير يا صاحبى . 
- سلام يا رجاله .. أشوفكم بكره إن شاء الله .
عدت إلى بيتى  , وكنت أِعر بالسعادة الحقيقة  .. ووجدت أمى فى انتظارى كالمعتاد , وكالمعتاد أيضا أمطرتنى بمليون سؤال :
- باين عليك مبسوط .. خير ؟! 
- عادى يا ماما .. كانت سهرة حلوة عند ميدو .. إفتكرنا فيها أيام زمان , وضحكنا من قلبنا .
- كان مين هناك ؟
- حسين .. زطبعا علاء .. كل شوية يعدى ويقعد معانا .
- طيب تتعشى ‘يه ؟
- إتعشيت خلاص .. ما إنت عارفة بيت ميدو .. ‘ رستوران ‘‘ .
دخلت إلى غرفتى , وأنا أشعر بالسعادة .. فعلا كانت ليلة سعيدة .
وفى الصباح فاجأتنى أمى بأنها حجزت موعدا مع طبيب باطنى , وتخصصه بالكبد , فهى قلقة بسبب نقص الوزن , والهالات السوداء تحت عينى .. وذهبنا معا , ومن خلال الحوار فهمت أنها التقت به فى زيارة خاصة , وشرحت له الحالة , وطلبت منه مساعدتها , بأن يشعرنى بخطورة ما أفعله . وقدر الطبيب حجم القلق الذى تمر به , فطلب أشعات وتحاليل , وفى الزيارة الثانية صارحنى قائلا :
- إنت محتاج علاج مستمر لمدة سنة , وأشوفك كل شهر , وطبعا مش هينفع أبدا تشرب تانى , لأن الشرب تأثيره فوى وخطر على الكبد .
- حاضر يا دكتور .
بعد هذه الزيارة العلاجية , شعرت بالقل فعلا .. لكن مشكلتى فى القرد والنسناس الذى يقفز فى دماغى : أضرب .. اضرب .. وأقاومه , وأطرد الأفكار من رأسى , وتفاديت لقاء حسام أو الظهور معه , فكل الناس تعرف قصته .. وأنه قد تم طرده من موقعه فى الشرطة بسبب المخدرات , وكانت مشكلاته كثيرة , وفقد وزنه بشكل واضح , وعرف كل الناس عنه أنه مدمن .
وأعترف , أيضا  بأن أسلوبى فى الحياة قد تغير كثيرا , سواء بالنسبة لمواعيد النوم أو الخروج , ونقص الوزن , والإهمال فى ملابسى ومظهرى .. ولا شك أن الناس أذكياء , ونتصور أنهم لا يعرفون الحقيقة , والحقيقة عكس هذا تماما .. إنهم يعرفون ويفهمون كل شئ , واحتراما لاعتبارات كثيرة لا يتكلمون .
 فى تلك الأيام كثر الحديث عن البودرة .. الصحف تنشر كل يوم القبض على التجار .. أحدهم متلبسا ومعه 150 تذكرة هيروين .. وامتلأت صفحة الحوادث بأخبار الشباب الذين يتعاطون المخدرات ,وأخبار القبض على طلبة يتعاطون الهيروين داخل السيارة .. حملات بوليسية بتركيز شديد , كما زادت التحقيقات الصحفية , والمقالات , والأعمدء حول كارثة الإدنات وخطورته .. وبسبب هذا أصبح من الصعب الحصول على البودرة , فاتجهنا إلى ‘‘ أبو صليبة ‘‘ , ونطحن عليها قرص دواء نوفاسى ونشمه , وأحيانا نشرب كودافيين , لأن به نسبة كودايين عالية , وأبو صليبة .. كنت أسميه ‘  أبو مصيبة ‘ , يا ساتر يارب .. كنت أشعر أنه يحدث تغيرا خطيرا فى شخصيتى , كان يحولنى إلى أنسان شرير .. إنه يحول البنى أدم إلى مخلوق خطير , بل مجرم يفقد القدرة على التمييز تماما .. لا يدرك ما يحدث حوله .. يسرق أى شئ .. يقوم بأى تصرف أهوج أو مجنون .. فى أى وقت , وتحت أى ظرف .. الحقيقة أننى كنت أخاف من ‘‘ أبو مصيبة ‘‘ أو ‘‘ أبو صليبة ‘‘ , لأننى فى كل مرة استيقظ لأجدنى عملت كارثة , أو مصيبة بسبب ‘‘ أبو صليبة ‘‘ .
رغم محاولات أمى المستمرة فى مراقبتى , مع من أتحدث تليفونيا , وفى أى الموضوعات نتكلم .. وقبل الخروج , وأنا على الباب , توقفنى لتسألنى : مذا معك فى جيوبك ؟ وماذا معك فى محفظتك ؟ وتكرر الأسئلة نفسها بعد العودة إلى البيت .. وتصنيف :- ورينى دراعك .. كنت مع مين ؟ اكتب لى أرقام تليفونات كل أصحابك .كانت تصل بهم فعلا , وتسألهم عنى , وتفتح معهم التحقيق دون كلل أو ملل , وكنت ألعب معها لعبة القط والفأر , ورغم كل هذا الحصار , كنت  أستطيع الإفلات .
وشاية 
وخلال تلك الفترة العصيبة , التقيت مع راندا , وكان اللقاء ساذجا , وأمسكت يدى وظلت تقول :
- أنا مراتك وحبيبتك .. وما أقدرش أعيش من غيرك أبدا .
وفجأة أنفجرت وقلت لها :
- إنتى عارفة كويسة إنت عملتى إيه !! أنا باخد بودرة وأنتى السبب .. بصى دراعى .. شوفى مخرم  إزاى ؟! شايفة اللى إنتى عملتيه , عمل فى إيه ؟
طبعا لم تكن راندا هى السبب .. ولكنى وجدتها فرصة أعملها شماعة , وأشعرها بالذنب وتأنيب الضمير , وأردت أن تفهم أننى اختفيت طوال هذه الفترة , ليس بسبب حب جديد كما تدعى , ولكن لأنى بأضرب وهى السبب .
وسيطر على أمى الإحساس الطاغى بأن راندا أحد أسباب الانهيار الذى أمر به , وبدأت تعاملها بجفاء ,  وترد على اتصالاتها لتليفونية بخشونة , ولا تسقبلها بحفاوة كما كانت .. لكنها فى الوقت نفسه كانت معجبة  بقصتى مع هالة .. كانت فعلا تحبها ,  رغم أن الحديث معها سريع , وعلى فترات متباعدة .. هالة أًلا شخصية متحفظة وخجولة , ونادرا ما تتصل بى تليفونيا , وكنت أسألها :
- إنتى مش بتكلمينى ليه ؟ 
- لأن عمرى ما اتكلمت ولقيتك .. فاتكلم ليه ؟ ولو اتكلمت عمر ما حد هيقول لك إنى اتكلمت .. أصل اللى بيكلموك كتير , فيقولوا مين ولا مين ؟! 
وكانت هالة أجمل ما فى حياتى .. وتوطت العلاقة بيننا , إلى أن يئست نانسى منى تماما , فقد كنت عند حسام فى مصر الجديدة , وضربنا قبل مجئ نانسى , وبعد وصولها مباشرة ضربت هى الأخرى , ودار بيننا ديث غريب جدا :
- إنت بتعمل معايا كده ليه ؟
- با عمل إيه ؟
- ولا بتكلمنى .. ولا بتعبرنى .. كأنى كلبة .. هو علشان بحبك تعاملنى كده ؟
- هو أ،ا قلت لك إنى ها انجوزك ؟ هو أنا وعدتك بحاجة ؟
- وما تتجوزنيش ليه إن شاء الله .. عارجة ؟!
- لا .. مش عارجة .. إنتى بس صايعة وضايعة .
- طبعا .. دلوقت صايعة وضايعة .. ماشى يا صلاح .
- هو أنا الأول قلت لك إنك برنسيسة واللا إيه ؟
فتدخل حسام فى الحوار قائلا :
- بس يا نانسى .
دافعت دعاء عن نانسى قائلة :
- لا .. يا صلاح .. مش كده .
ردت نانسى بغضب :
- طيب يا حبيبى .. خلى البنات الحلوين بتوع الجامعة ينفعوك .
- فكرتينى .. أنا عندى مكالمة مهمة , ومش عايز حد يدخل عليا .
- هتشوف يا صلاح .
- خوفتينى .
ولم تكن هالة تركز فى القصص والأفلام ولامصائب والمشكلات التى كانت سمع عنها  فالبنسبة لها أهم شئ التركيز فى المذاكرة .. اتصلت بها وقلت لها :
- مذاكرة !! مذاكرة !!  نخرج ساعة واحدة بس .
- طبعا ورايا مذاكرة .
- طيب أشوفك .. وحشتينى أوى .. لفة بالعربية واطلعى على طول .
- ياه إنت مصيبة .. إسمع هى نص ساعة مش أكتر .. ناخد لفة فى المهندسين وترجعنى البيت على طول .
- اتفقنا .. تلت ساعة وأكون عندك .
- سلام يا حسام .
- على فين ؟
- أنا رايح مشوار ساعة .. ولما أرجع مش عايز ألاقى ناسنى هنا .
وبعد عشرين دقيقة وصلت عند هالة .. كانت فى انتظارى , ولونها باهت وشكلها غريب .. وركبت إلى جانبى , ودون مقدمات سألتنى :
- إنت كنت فين ؟
- يعنى إيه كنت فين ؟
- يعنى إنت جاى منين ؟
- من مصر الجديدة .. ليه فيه إيه ؟
- عند مين فى مصر الجديدة ؟ جاوبنى .
- ليه بس ؟! فيه إ]ه ؟! كنت عند حسام .
- بعد ما قفلت معايا بخمس دقايق , حبيبة القلب كلمتنى .
- حبيبة القلب مين ؟
- ما قالتش اسمها .. بس قالت لى إنها حامل .
قلت فى دهشة :
- حامل ؟! مين دى اللى حامل ؟! إيه اللى إنتى بتقوليه ده ؟
- ولا تقول لى ولا أقول لك .. روح يا حبيبى شوف حبيبتك الحامل .. ما ينفعش تبعد عنها فى ظروف زى دى .
- حامل إيه بس ؟! أنا مش فاهم حاجة !!
- بعد ما حضرتك قفلت معايا .. واحدة كلمتنى , وقالت إنها صاحبتك , وإنها حامل فى الشهر التانى , وإن أنا لازم أبعد عنك علشان حضرتك تتجوزها .
- إه الهبل ده ؟! دا فيلم هابط .. أنا عرفت مين اللى عملت كده .. وعملت كده ليه !!
- أنا بقى بقى ما يهمنيش أرعف .. أٍمع يا صلاح .. أنا مش عوزاك تكلمنى تانى أبدا .. إنسانى , وخليك فى الحوامل بتوعك .. أنا مابقتش أثق فيك ,, وعمرى ما ها أثق فيك .. من فضلك إبعد عنى وسيبنى فى حالى .. أ،ا مش أدك , ولا أد مواضيعك العجيبة دى , كفاية كده .. الموضوع بينا اتقفل خلاص .. اتقفل تماما .
انتهى موضوع هالة بهذه النهاية المأساوية .. وحاولت أكثر من مرة أكلمها واشرح لا , إنما بالنسبة لها الموضوع انتهى .. وعلى رأيها ‘‘ اتقفل ‘‘ تماما .
استمرت علاقتى بالفتاة النقية الرقيقة : مريم .. وزاد تعلقها بى , وكنا نتحدث تليفونيا ساعات طويلة , واكتشفن أنها تعرف عنى كل شئ فهى تتابع أخبارى من خلال الجيران , وعندها كل المعلومات والتفاصيل الدقيقة , وتعرف كل صغيرة وكبيرة فى حياتى , وكنت أهم إنسان فى حياتها .. وكثيرا ما كنت أمر بأزمات مالية , فأختلق قصة درامية أرويها لها .. كأننى أحكى فيلما من أفلام الميلودراما الساذجة , وأحكى عن صديقى وصاحبته التى قررت قطع العلاقة به , بعد اكتشافها أنها حامل , وضحك عليها ولا يريد الزواج بها كماوعد ,وهى مضطرة لإجراء عملية إحهاض , وأريد مساعدتها ماليا , لكن ليس معى الثمن الباهظ الذى يطلبه الطبيب لإجراء العملية .
تردد فى هذه الفترة عشرات القصص للفتيات اللا لم يعدن عذارى , وتسمع مريم هذه القصص ولا تصدق , إلى أن تكتشف ما أن ما أقوله لها صحيح مائة فى المائة , بعد أن وقعت صديقتها فى القخ  وتوالت قصص صديقاتها .. وفى فترة تحكى لى عن مأساة جديدة , وفى ذهول تقول :
- تصور , سلوى مش ‘‘ فيرجين ‘‘ , وقالت لى إن صاحبها رياض هددها لو بعدت عنه , هيفضحها , وهى مش عارفة تعمل إيه لأنها دلوقت بتكرهه من معاملته الوحشة معاها .
كما حكت لى قصة صديقتها منار .
- تصدق إن منار سافرت مع أمين العجمى , وهيقعدو يومين هناك .. لكن قالت لمامتها إنها مسافرة مع سلوى ؟!
وأحاول أن أشرح لها الهدف من هذه الرحلة .. وأسألها :
- يعنى تفتكرى هما مسافرين مع بعض ليه ؟ هيناموا كل واد منهم فى أوضة لوحده ؟!
- طبعا , الفيلا بتاعة أمين فيها أوض نوم كتيرة .
تمر الأيام , وبعد شهرين أو ثلاثة , تحكىلى , وهى فى قمة الانزعاج :
- إلحق .. مصيبة .. منار حامل فى الشهر التانى , وعايزة تعمل عملية إجهاض .. وتوصر كمان , فلانة صاحبة فلان , وقعت فىالمشكلة نفسها ..
وتتلقى هذا      الكلام  كالصاعقة .. فهى بريئة براءة الأطفال ,وكنت أشعر أنها أختى الصغيرة , ولم تتحرك غرائزى كأنثى  , رغم أنها جميلة , واحترمت براءتها وسذاجتها .. وقد كانت أ/ى تعرفها من خلال اتصالاتها التليفونية الكثيرة , وهداياها القيمة التى تبعث بها إلى من حين إلى أخر .
وبعد اكتشاف أمى أختفاء الذهب والأموال , وبعد تحديد ميزانيتى بمعرفتها .. كنا كثيرا ما نختلف قى رفع تلك الميزانية , أو منحى معونة , وترفض خشية الوقع تحت إغراء شراء المخدرات , ولم يكن عندى اختيار غير اللجوء إلى مريم ..
كنت أحيانا لٌول لها :
- إزيك يا مريم .. بأقولك إيه , تعالى بسرعة وهاتى معاكى 200 جنيه .
حقا أنه مبلغ كبير فى ذلك الوقت , ولكن هى أيضا لم يكن اختيار أخر , وعن طيب خاطر , كانت تنفذ كلام حبيب القلب , وأحيانا تأخذ من والدها أو من والدتها , أو تستدين من إحدى صداقتها .. فقد كانت مستسلمة نماما , وتصدق كل قصصى وأفلامى , وأسعدها جدا أن يحدث بيننا هذاالتقارب .ز والحق يقال , لقد مرت مريم بأيام صعبة , لكن كله يهون , مادامت علاقتها بى حميمة وبالقرب منى .
ظلت أمى تراقبنى وتلاحقنى , وأهرب من أسئلتها ,ولكنها كانت تكشفنى بنظرة أو كلمة , وأكرر وعدى لها بأنها أ×ر مرة , وكتبت لها عشرا الرسائل  , أعدها فيها بأننى لن أتعاطى المخدرات نهائيا .. ولا أنفذ وعودى ..كلها فى الهواء .. وكلها حبر على ورق .
نعم .. هى لم تأخذ أجازة بدون مرتب , وبحجة ظروفها الصحية تعاون معها زملاؤها , وقاموا بتنسيق الجدول , وتباداوا إعطاء المحاضرات الخاصة بها , و إجراء الاختبارات كما عودت طلبتها , وكانت هى تصحح هذه الاختبارات , وتسلمها أول كل أسبوع .. وتتناوب أختى رولا معها خلال الساعتين اللتين تذهب فيها الى الجامعة , ولكن ألاعيبى تفوقت على كل محاولات حصارى , وفى نهاية المطاف .. أختلق قصة تصدقها أختى , وأنزل اشترى وأضرب و أعود بائسا .
ورسمت أمى خطة جديدة  , وعقدت لقاءات مستمرة مع أصدقائى .. كل أصدقائى دعتهم واحدا , واحدا إلى البيت .. سواء من يتعاطى نهم أو من لا يتعاطى .. وكانت تقضى معهم ساعات طويلة كل يوم , وتسأهم وتحاورهم بلا كلل أو ملل . وكثيرا ما كنت أعود الى البيت لأجد أصدقائى عندنا فى المنزل . 
وكان الجزء الثانى من الخطة , هو إحكام الحصار حولى .. راقبت اتصالاتى التليفونية .. أخضعت دولابى وملابسى وغرفتى لحملة تفتيش يومية , وعندما أنام , تذهب إلى الجراج وتقوك بالبحث والتفتيش الدقيق فى السارة , كما رفعت القفل من  باب الحمام والغرفة .. راقبت حركة الشباب الذين يتحركون حول العمارة , فهى تعرف أن حسام أحد هؤلاء الشباب , ولست أدرى كيف عرفت أنه يترك لى ورقة البودرة والسوستة تحت الدواسة , وذات مرة ضبطته أثناء رفعه للدواسة , وفتحت الباب فى اللحظة نفسها , التى وضع فيها حسام السرنجة , فرماها وجرى , وبالطبع لم تستطع اللحاق به كى تمسكه متلبسا , وأخذت السرنجة , وهى فى حالة غليان .. ولم تنم فى تلك الليلة .. مثلها مثل ليال كثيرة , وأصبحت أمى لا تنام إلا قليلا , ولاتنام فى غرفتها , بل تنام على مقعد ابلقرب من باب الشقة لتطمئن عند وصولى , وترى بنفسها كيف أ[دو , وتسألنى ألف سؤال وسؤال , وبعد أن أنام تذهب لتنام فى سريرها .
أ/ا والدى .. فكان يشعر أن هناك شيئا ما غير عادى , وغير مفهموم بالنسبة له , لكن هو بشكل عام كثير السفر , ولا يركز إلا فى مشاريعه الهندسية , واتفاقيات مع الشركات والمكاتب العالمية .


غياب الضمير 
ازدادت الأزمات المالية , ولم تعد النقود متوافرة معى لشراء البودرة , وفى صباح يوم عرفت مصادفة أنه يوم زفاف ابنه عمى سلمى .. هذه العائلة لها مكانة خاصة لدينا فقد توفى  عمى وترك أطفاله صغارا .
فى ذلك اليوم خرجت مع حسام , وذهبنا لشراء البودرة , ولم نجد ولكننا وجدنا ‘‘ أبو صليبة ‘‘ أو أبو مصيبة ‘‘ , واقترح حسام أن نطحن أربعة ‘‘ أبو صليبة ‘‘ مع قرصين ‘‘ نوفاسى ‘‘ , إلى أن نجد البودرة .. وقد كان , ونفذنا الاقتراح ,  واتفقت معه أن نتقابل بعد ساعة , يحاول خلالها بكل الطرق أن يتصرف ويجهز مبلغا لشراء البودرة , بينما أذهب إلى بيت عمى فى المهندسين , لأثبت حصورى أمام العائلة فى يوم زفاف سلمى الصغيرة .
وصلت إلى بيت عمى .. مظاهر الفرحة جميلة , العروسة سلمى سعيدة جدا , شقيقهل معتز يستقبل الضيوف , ويقف وقفة رجل , ويبدو دائما أكبر من سنه .. وأخت العروسة سحر , تكاد تطير بجناحين من الفرحة  وزوجة عمى أسعد واحدة فى الدنيا  .. كل ركن فى البيت تملؤه الفرحة , وأنغام الموسيقى , والزغاريد تنطلق هنا وهناك ..
بحفاوة بالغة استقبلنى الجميع , رغم انشغالهم بالحديث عن الفستان , وموعد الكوافير والزفة .. والكوشة , ورفم اتساع البيت .. إلا أن زحام الضيوف كان أكبر من اتساع البيت , وفى كل جانب منه , مجموعة مشغولة بالكلام فى الترتيبات النهائية , قبل نزول العروسة الصغيرة سلمى من البيت للذهاب إلى الفندق .
خطر ببالى أن ألقى نظرة من الشرفة لأطمئن على سيارتى التى ركنتها صف ثان .. وفى طريقى إلى البلكونة , مررت بغرفة نوم سلمى , ولمحت علبة قطيفة , وسألت نفسى :
- يا ترى .. العلبة دى قيها إيه ؟
فتحتها بسرعة , ووجدت خاتما ماسيا رائعا .. أغلقت العلبة بسرعة , وعدت إلى الصالون حيث تعلو الموسيقى , والضحكات , والغناء .. ولكن شكل الخاتم لم يقارق عينى .. وقفز الشيطان ‘‘ أبو مصيبة ‘‘ إلى رأسى , وقلت لنفسى :
الخاتم يحل مشكلات كتيرة , ثم الزحام فى البيت غير عادى .. لا .. ولن يشك أحد أننى أخذته .. مستحيل أن يشك أحد فى صلاح .. ممكن أن تكون إحدى صديقات سلمى محل الشك , حركات بنات وغيرة من بعض .. أو يشكون فى ‘‘ شغالة ‘‘ يدها طويلة , مدت يدها وأخذت الخاتم , فى البيت ثلاث شغالات .. ممكن أخذه وتعدى . 
و فى أقل من ثانية , غاب الضمير , وانتصر الشيطان .. فتحت العلبة , ووضعت الخاتم فى جيبى , وبعد ثانية أخرى رجعت الصالون أغنى وأرقص , وبعد رقصتين قلت لسلمى :
- مبروك يا عروسة .
- متتأخرش .
- حاضر .. أنا جاى مع رولا .. اتفقت معاها .. سلام 
نزلت ومعى كنز .. وفى الموعد المحدد قابلت حسام , وسألته :
- عرفت تجيب فلوس ؟
- 30 جنيه بالعافية .
- خليهم لك .. هات بيهم سجاير .. امسك .. شوف خاتم ألماظ .
- إيه ده .. جبته منين ؟
- علقته من بيت عمى .
- يا ابن ‘‘ .... ‘‘ .. إزاى ؟!
- ولا حاجة .. الدنيا زحمة , ودوشة , وفرح .. لقيته , فأخدته .. يجيب كام ؟
- ما أعرفش بس شكله يجيب كتير .
- طيب ونتصرف فيه إزاى ؟
- دهب و ألماظ , تخصص نانسى .
- لا يا أخى .. دى حرامية , وممكن تسرقنا .
- مانقولش إنه بتاعك .. أقول لها بتاعى وأنا علقته من مرات أخويا .
- ونلاقيها فين دلوقت ؟
- هى و دعاء كلمونى , وضاربهم السلك , وعاوزين يضربوا ومفيش ماهم فلوس .
0 على النهارده .. النهاره بس يا حبيبى .
- إيه المعاملة دى ؟ ده أنا ياما شيلتك ياصلاح  .. إنت ناسى واللا إيه ؟ على العموم هتروح فين ؟ بكره تيجى على حجور تانى .
- أنا بهزر يا أخى .
عندما وصلنا إلى مصر الجديدة , وجدنا دعاء ومعها نانسى , وبعد ما فعلته مع هالة , وتسببت فى قطع علاقتنا , كرهتها من كل قلبى .. إنما الضطر يركب الصعب .
وأخرج حسام الخاتم من جيبه , وأعطاه لدعاء , التى قالت : 
- يا جماله .. دا ألماظ بجد , بصى يا نانسى .
- ياه !! دا قيراط , لو ماكانش قيراط ونص .. جبته منين يا حسام ؟
- خاتم مرات أخويا .. علقته من ساعة .
- يا ابن ‘‘ ..... ‘‘ .
- حوالى خمسة أو ستة .. مش أقل من كده .. صح يا دعاء ؟!
- لو الفاتورة موجودة .. يساوى أكتر يكتير .
ضحك حسام ساخرا وقال :
- فاتورة إيه يا هبلة .. ها اسرقه بفاتورته ؟! طيب ياللا .. عاوزين نخلص .
ذهبنا إلى الجواهرجى , ودخلت نانسى ومعها  دعاء .. وبعد قليل عادت نانسى وقالت :
- كان عاوز يدفع تلاتة ونص وبالعافية خليتهم أربعة .
كم شعرت بالندم .. كنت حزينا من قلبى .. أردت أن أعيد الخاتم , ولكن للأسف .. الأمر فلت , والموضوع انتهى .. وقلت :
- طبعا يا حسام .. ضربت لها باكو على الأقل فى القصة دى .
- لا ياراجل .. أكيد دعاء هتقول لى لو عملت علينا أى مصلحة .
- إيه النظام ؟
- باللا بينا على السويس .
- ماشى .. بس لازم أرجع بسرعة .. عندى فرح .
سافرنا .. وفى السويس صرفنا ألفين من الأربعة .. ورجعنا وكل واحد منهم معه ما يكفيه لمدة ثلاثة أو أربعة أيام , ومعى ما يكفينى لمدة أسبوع بالأضافة إلى ألفى جنيه , وأخفيت هذه النقود تحت الاستنبن , فمن المستحيل أن أحتفظ بها فى غرفتى , فقد أخضع لتفتيش المفاجئ من أمى .. فهى تقوم بحملات التفتيش فى أية لحظة .
عدت من السويس , وكنت أترنح , ورمقتنى أمى بنظراتها الثاقبة .. كل شئ يبدو واضحا ومفهوما , ولم تتكلم .. وبعد الدش , بدأت أرتدى ملابسى الأنيقة استعدادا للفرح .. صدق المثل القائل : ‘‘ يقتل القتيل ويمشى فى جنازته ‘‘ . 
كيف غاب الضمير ؟! كيف ؟ لا ادرى !!
وصلت إلى الفندق مع رولا .. وذهب ماما مع بابا فى سيارته .. دخلت قاعة الفرح بمنتهى الثقة .. أسلم وأحيى الأقارب وأقبلهم , وكأن شيئا لم يحدث ..
و أشعلت سيجارة من سيجارة , وأضحك مع هذا وذاك , وكأننى لم أقم بجريمة فى الصباح .
كنت أراقب سلمى من بعيد .. أنطفأت الفرحة , الابتسامة حزينة .. نعم سلمى الصغيرة حزينة , ومع هذا تحاول أن تجامل الناس .. أكاد أرى الدموع فى عينيها .. هذه الصغيرة لونها باهت .
لقد سرقت فرحتها يوم فرحها .. وفى لحظة أخرى أحس أنها طبيعية , وكأن شيئا لم يحدث , وجاءت لحظة تقديم الشبكة , وارتفعت أنغام الموسيقى , ودهشت !! الشبكة ؟! من أين جاءوا بالشبكة ؟! إذا ماذا سرقت ؟ خاتم من ؟!
ووقفت أمى وزوجة عمى جنب العروسة التى همس زوجها حسن فى أذنيها , وبكل التركيز وقفت أراقب كل حركة , وفى رأسى تدور الأسئلة :
- ياترى هيكتشفوا دلوقت إن الشبكة اتسرقت ؟! طيب وهيعملو إيه لما يعرفوا ؟ هيتصرفوا إزاى ساعتها ؟
وحدث ما ام أتوقعه , دوت الزغاريد .. ووصلت الشبكة  على صنية مغطاة باورود , وأمسك زوجها حسن العلبة , فتحها , وأخرج الخاتم , ووضعه فى إصبعها , وقبل يدها , وصفق المدعوون وانطلقت الزغاريد , ودارت أكواب الشربات .
تخيلت أنهم أكتشفوا سرقة الخاتم .. فاشتروا شبكة جديدة , وفيما بعد عرفت الحقيقة الأليمة , إنها ليست شبكة جديدة , ولكنها استعارت شبكة أختها سحر , وكان هذا هو الحل الوحيد للخروج من هذا المأزق .. وبصراحة , لا أحد تعامل معى بجفاء , ولم يوجه إلى أحد كلمة لا تعجبنى ,, لا همسات , ولا تلميحات , وقد تصرفت على سجيتى , على أساس أن الشبكة موجودة , وليست هناك مشكلة على الإطلاق .
بعد الفرح .. كان موضوع سرقة الخاتم له توابع  , مثل الزلزال وتوابعه , وفى اليوم التالى مباشرة , سمعت من رولا قصة ضياع الشبكة .. روتها لها  سحر , وبالطبع  عرفت أمى القصة من زوجة عمى  , وأنهم فكرو فى إبرلاغ الشرطة بعد اكتشاف السرقة ,ولكنهم غيرو \ا رأيهم حتى لا يحدث تشويش لجمال هذا اليوم أكثر من هذا , وقرروا أن يمر الحدث الأليم , وكأن شيئا لم يحدث , وقالوا :
- عوضنا على الله .
وأصيبت العروسة الصغيرة , بالانهيار , ورفضت السفر لقضاء شهر العسل , بينما ظلت زوجة عمى تبحث عن الخاتم فى كل ركن فى البيت , على أمل أن تجده . رغم أنها كانت تشك انى أخذته .. ولأنها إنسانة محترمة .. لم تصارح أ/ى بشكوكها , ولم تقل لها كلمة واحدة تشير بأصبع اتهام إلى أحد .. بل إنها لم تذكر اسمى فى الوضوع نهائيا .. كانت زوجة عمى تخشى على الروابط العائلية الحميمة أكثر من أى شئ .
تدريجيا , وبمرور الأيام هدأ الموقف  , ولم تعد قصص الخاتم المفقود تتردد , وتصورت أن الكل قد نسى الموضوع ووفيما بعد عرفت أن والدى سأل زوجة عمى عن ثمن الخاتم , عرفت السر وراء سؤاله ذات يوم و وكان يوم مولد النبى .
فى صباح ذالك اليوم ..أصر والدى على إيقاظى ممن النوم .. فنح النور , ثم فتح الشباك : زقال :
- يا صلاح .. إصحى يا صلاح .
- ليه يا بابا ؟ عايز إيه بس .. هى الساعة كام ؟
- الساعة 10:00 .. قوم هنخرج سوا .- هنخرج نروح فين دلوقت ؟ يا بابا .. أنا نمت الساعة 5:00 الصبح .
- أنا فى أوضة المكتب .. وقدامك نص ساعة تجهز فيها .
- ليه ؟ هنروح فين ؟
- هنروح بيت عمك .
 - ليه ؟!! مش عايز أروح .. أنا تعبان .
وأصر والدى .. وأحسست أنى أعيش كابوسا أسود .. ضربت رأسى فى الوسادة , وبدأت أكلم نفسى :
- أروح بيت عمى !!! إيه السبب ؟
لقد اختفيت منذ يوم القصة المأساوية , ولا أريد الذهاب هناك .. ولكن والدى يصر , ولا مناقشة ولا تفاهم .. وظل يروح ويجئ إلى غرفتى فى محاولة مستمرة لأيقاظى :
- ياللا يا صلاح .. قوم .. خد دش والبس .- حاضر .. حاضر .
أخيرا , وبمنتهى التكاسل قمت , ولبست بعد دش ساخن , وظللت أتساءل : ياه !! أروح بيت عمى ؟ لماذا ؟ ثم أنا لا أريد الذهاب إلى هناك !! لا أريد دخول هذا البيت لمدة عشرة سنوات  قادمة على الأقل !! من هناك يا ترى ؟
كنت أفكر فى إنها ستكون كارثة كبرى لو وجدت  سلمى هناك ..
وكارثة أكبر لو أحدهم سألنى عن الخاتم .. سوف أنكر صلتى بالموضوع نهائيا , ثم              ماذا أقول لو حاصرنى معتز ابن عمى بالأسئلة ؟
 ألف سؤال وسؤال دار فى رأسى , منذ أصر والدى أن نذهب إلى بيت عمى , صباح يوم مولد النبى . وعندما وصلنا , لم يكن الاستقبال بحفاوة كلبمعتاد , وأعرتف أيضا أنه لم يكن استقبالا باردا , ولكن بعد هذه المدة الطويلة , كان الطبيعى والمتوقع منهم الاحتفال القوى بحضورى .. وكان واضحا أن الموقف ‘‘ متأزم ‘ بعض الشئ .. وسألتنى زوجة عمى :
- نشرب إيه يا صلاح ؟
- شكرا ولا حاجة .. كمان شوية .
فى هذا اليوم تأكدت شكوكى فى أن الجميع يعلم جيدا أنى أخذت الخاتم .. لقد قمت بهذه الزيارة  من أجل خاطر والدى .. وسألت نفسى : لماذا وافقت ؟ لماذا استسلمت لرغبته ؟ لماذا خضعت لإرادته ؟
أحسست أن الجو تملؤه موجات كهربائية , وأننى تعرضت لماس أقرب إلى صاعقة كهربائية .. وكان الكلام الموجه إلى قليلا من زوجة عمى ..  وتبادلنا ابتسامات باهتة , ليست مثل الابتسامات التى تعودتها .. واستمرت زوجة عمى تكرر سؤالها لوالدى :
- نشرب الشاى دلوقت واللا بعد الغداء ؟1
- نشرب دلوقت .
شربنا الشاى , ثم نادى بابا على سلمى فهى لم تشاركنا جلستنا .. جلست فى غرفة أخرى , وهذا التصرف من جانبها لم يحدث من قبل أبدا .. ظلت تدخل غرفة وتخرج من الأخرى .. كأنها لا تريد مواجهتى بكلمة , أو أن تقع عيناها فى عينى .. وكأنها هى سارقة الخاتم , ولست أنا .
ودارت عينى التائهتان فى الغرفة التى شهدت رقصتى معها يوم الفرح .. واستقرت على ظرف وضعه والدى بجانبه .. كان يحمل هذا الظرف الكبير فى السيارة  , ولم أنتبه إليه .. تسمرت عيناى على الظرف , هل يحمل أوراقا مهمة ؟ ولماذا لم يتركه فى السيارة ؟ ومرة أخرى نادى على سلمى , وتبعته زوجة عمى التى قالت :
- تعالى يا سلمى .. عمك عاوزك .
 - نعم يا عمى .
مد والدى يده بالظرف قائلا :
- امسكى يا سلمى , دى فلوس الشبكة بتاعتك .
- لا يا عمى .. أنا مش عايزة أى حاجة .
- خدى يا سلمى الفلوس .. وكفاية اللى أنت إستحملتيه .
0 فرحتى كانت بالخاتم اللى اشتراه حسن , ولا أى خاتم فى الدنيا ممكن يكون زيه .
- أنا عارف يا سلمى من غير ما تقولى .. ومفيش أى فلوس ممكن تعوضك عن اللى حصل .. امسكى يا سلمى .
ساد الصمت الرهيب .. الكل يستمع إلى الحديث بينهما , دون تعليق بكلمة واحدة , وبعد تردد قالت :
- حاضر يا عمى .
وأخذت سلمى الظرف , بينما الدموع تتدفق فى عينيها كالمطر , وأسرغت تجرى إلى غرفتها , وكسرحاجز الصموت قول والدى , الذى ضربنى فى مقتل :
- ربنا يجازى اللى كان السبب ..
 دوامة 
ياله من يوم !!يالها من زيارة !!
يا له من كابوس !!
خرجت من بيت عمى وأنا أشعر بهزيمة قاتلة , رغم أنه لم يوجه أحد إلى كلمة واحدة .. بل لم يلمح أحد بكلمة , ولم يلمنى أحد .. ولكنى شعرت بأن المعاملة كانت جافة , على عكس ما تعدوت .. وبكل صراحة , كانت هذه أقل عقوبة فى مأساة بهذا الحجم .. ما فعلته كسر قلب سلمى يوم فرحها !! لقد دمرت فرحة العائلة بالكامل . 
لقد جعلنى هذا الحدث المأساوى أفكر فى موقفى من الحياة .. لقد وضح لى أن لا شئ عندى غال أو عزيز .. وأننى أصبحت مثل أصحابى  الذين كنت أطلق عليهم صفة المدمنين  .. قبل هذا كنت أرى نفسى غيرهم , وأرى أننى أستطيع فى أى وقت الرجوع عن هذا الطريق .. لكن أصبح واضحا كالشمس أننى مثلهم .. وأننى لا أستطيع الرجوع .
ما حدث منى , كنت أسمع عنه , ويدهشنى .. ولم يكن ما أسمعه بمثل هذه الصورة البشعة !! أنا سرقت خاتم بنت عمى الماسى يوم فرحها .. غاب الضمير .. مات الضمير .. أنت أدمنت فعلا .. ليس هذا فقط , أنت أيضا إتجننت .. انتبه ,  السرقة أصبحت خارج المنزل .. وثبت أيضا زيف الجمل التى كنت أرددها لأصحابى مائة و ألف مرة :
- لو حد له عندى فلوس , ييجى ياخدها .
- أنا مبسوط بالضرب .. لو مش عايز أخد , مش ها أخد .
هذا مجرد كلام ليس له  أى أساس من الصحة .. وكنت أشعر بالأسى لما يفعله بهاء , ولما يحدث من رامى  , كلاهما يعز عليا حاله , و ‘‘ يصعب ‘‘ على أن أ{اهما فى موقفهما الضعيف المهزوم .. أصبحت مثلهما , وأن الأوان أن ‘‘ أصعب ‘‘ أنا أيضا على نفسى .
ويعز على أن أجدنى أمر بهذا الموقف الضعيف المهزوم .
أصبحت الدنيا مغلقة بالسواد , و ام أعد أرى شعاع ضواء واحدا , وعندما نزلت إلى أرض الملعب الموبوء , وفى دائرة صغيرة جدا .. عرفت أن ‘‘ فلان ‘‘ بيضرب , و ‘‘ علان ‘‘ أيضا , و ‘‘ وترتان ‘‘ هو الأخر , ولبحقيقة المرة أن عدد الضريبة أصبح غير طبيعى .. فعلا المنطقة موبوءة , وفى  كل عمارة كان هناك أكثر من شابين مدمنين , وربما أكثر بالإضافة إلى الأولاد الصغار الذين يحاولن جس نبض الملعب , وفهما  ماذا يفعل الذين هم أكبر منهم .. وبعضهم اقترب من المجموعات المكونة من شابين أو ثلاثة .. يلتقون , وكل منهم يضع ما معه من نقود ‘‘ جمعية ‘‘ ويتوجهون معا إلى أماكن مهجورة ومظلمة , تجرى فيها عمليات الشراء والضرب .
اكتشفت أن هذه المجموعات تجتمع قريبا من بيتى , وعند كشك السجائر  تجرى  اتصالاتهم بالمدمنين  الكبار و وخلال اللقاء بهم , يتبادلون الأخبار والخبرات , وأسماء التجار وأماكنهم , ومتى يشتغل هذا التاجر أو ذاك , وكم ثمن البودرة .. ويستمعون  أيضا إلى قصص ‘‘ فلان ‘‘ الذى قبض عليه , وأخخر باع سيارته , والثالث باع الفيديو , والرابع الذى فقد حياته . ومات .
أحكمت أمى حصارها .. قفلت غرفتها بالمفتاح , وأصبح والدى يخفى محفظته , وإذا فتحت أمى الباب , ودخلت الحمام , وفى أقل من ثانية أدخل الغرفة , وأخطف سلسلة ذهب أو أسورة , وأخرج من البيت قبل أن تخرج هى من الحمام . 
أصبحت استولى على النقود بكل الطرق .. ولكن الأمر يزداد صعوبة ..  وأسأل نفسى : إبى متى ؟ وإلى إين ؟ ما نهاية هذا النفق المظلم ؟ وكثيرا  ما أشعر بالحظات الندم خاصة  بعد الضرب , فأبدأ بكتابة الرسائل إلى أفراد  إسرتى .. رسائل من يقرأها لا يفهمها , فالخط يرتجف , والسطور معوجة , والكلام نازل تحت وطالع فوق ,
ولم يكن أحد ينقذنى فى الأزمات سوى مريم .. ياااه ..
بدأت هى الأخرى تتعرض لضغوط ثقيلة لتوفر لى المبالغ المطلوبة , وكانت تستسلم وتحاول وتعمل المستحيل وتعطينى ما أريد .. ولم يتوقف الأمر عند هذا , بل بدأنا نبيع الذهب .. باعت سلسلتين , وأكثر وم ‘‘ غويشة ‘‘ , بالإضافة إفى ‘‘ انسيال ‘‘ , ثم الثانى .. وبالطبع فهمت أمى أمر بمشكلة وأنى مدمن ..
لم تعد تشك فى هذه الحقيقة .. لكن حبها لى أكبر من أى مشكلة , وأعطتنى الأمان والإحساس بأنها لن تتركنى , مهما كانت المشكلات والأسباب .
لم أكن أفهم سر حبها  , ولم أكن أفهم لماذا تتحمل كل هذا العناء ؟ نعم , هى طيبة ونقية , وتشعر أننى أحافظ عليها , ولست مثل أصدقاء صاحباتها , الذين خدعوا البنات البريئات , كل بطريقته , وصارحتنى بقولها :
- على أد منا زعلانة على حالك واللى إنت فيه , على أد منا سعيدة لأنى أنا الوحيدة اللى واقفة جنبك .
فعلا , كانت هى الوحيدة التى تقف معى .. ولا أحد غيرها من البنات .
هذه السنة كانت مريرة والمنحنى ينزل بمعدل غير طبيعى , وإذا توقفت عن التعاطى يوما أو يومين , أعود للضرب فى اليوم الثالث بمعدل أعلى , وكأننى أنتقم من نفسى , وبعد أن كان الضربمرة واحدة فى اليوم , ارتفع إلى  مرتين وأحيانا ثلاثا , وكله يعتمد على ما معى من نقود .
بدأت أرى أصحابى من ضريبة الجامعة كثيرا , بعد أن اكتشفوا أننى أستطيع بين الأشياء , التى يريدون التخلص منها لتوفير النقود لشراء البودرة , وكنت أصطادهم وأضرب معهم .. طبعا لم يكن من السهل أن أجد 100 جنيه كل يوم لشراء البودرة .. الأمر أكثر صعوبة بعد أن أصبحت مكشوفا . 
وكان مصطفى هو صديقى الوحيد الذى استمرت علاقتى ب رغم ما حدث فى حياتى من تدهور , وكنت أخشى عليه من الوقوع فى هذا المنزلق  , وقد أكد لى إحساسى الشخصى أننى بدأت أغرز فى هذا المستنقع , وجعلنى أرفض أن تنزلق قدمه ويقع فى الهاوية , ولا أنسى أبدا الحديث الذى دار بيننا , قال لى مصطفى :
- با أقولك إيه .. أنا عايز أضرب .
- بص يا مصطفى .. الموضوع ده كمين , وأنا خلاص إتمسكت .. عايز أخرج منه , بس المشكلة إنى مش عارف ها أخرج إزاى وإمتى !! خد نصيحتى .. كفاية .. إنت جربت وعرفت وشفت .. اللى أنا فيه وحش جدا يا مصطفى .. ناس كتير بتقع اليومين دول .. ناس بالهبل بتقع .
- يا أخى ما تخافش .. إنت عارف أنا باضرب كل فين وفين .
- ما إنت عرف برضه .. أنا كمان كنت باضرب كل فين وفين .. ياريتنى أقدر أكون مكانك .. والله العظيم  ما كنت ضربت .
- يعنى ولا المرة دى بس ؟! مرة أخيرة .
- أنا من سنين باضرب .. وكل يوم أقول انفسى دى المرة الأخيرة , وعمرها ما كانت الأخيرة .. إسمع كلامى وعلشان خاطرى .. أنا مش عايزك تبقى فى اللى أنا فيه .. الطريق أسود .. وطول عمرى كنت واقف فى مكانك ده .. وكنت مبسوط بيه جدا .. وكنت دايما باتريق على الناس اللى وقعت ,  واقول : ‘‘ أنا لا يمكن أعمل زيهم ‘‘ .. أنا أبطل فى أى وقت , بس أنا مش عايز أبطل , أصل هما ما عندهمش إرادة .. وقال إيهكمان , طول الوقت أحكم عليهم : إنت يا فلان خلاص بتموت .. طيب يا أخى ما تخش نستشفى .. وبالمنظر اللى أنت فيه ده ,الحكومة مش هتسيبك .. وفلان ده .. أنا مش عارف أهله سايبينه كده إزاى ؟ بص بقى عامل إزاى ؟ فاكر يا مصطفى رامى صاحبى ؟ تخيل إنه بقى مرشد للحكومة !! تخيل !!
- رامى ؟! ريكو ؟!!
- أيوة يا مصطفى , جندوه , علشان يبلغ عن التجار الجدد , وعلى العيال الضريبة , الظابط أسهل له يجيب واحد يجنده مقابل إيه .. إنه يسيبه يضرب وما يقبضش عليه .
- طيب .. ورامى أهله سايبينه كده إزاى ؟
- يعنى أنا أهلى سايبنى كده إزاى ؟ خلى بالك , بينى وبينه خطوة .. أو خطوتين , مش أكتر .
- وبعدين يا صلاح ؟ هتعمل إيه ؟
- مش عارف .. أول مرة يا مصطفى أبقى مش عارف .
قبل أن تمر أربع وعشرون ساعة على هذا الحوار مع صديقى مصطفى , ذهبت إليه فى الجامعة , فوجدته ينتظرنى بالقرب من الباب الرئيسى , وقبل دخولى نادانى بإشارات سريعة :
- إمشى من هنا بسرعة .. إسمك على كل الأبواب .
- أبواب إيه ؟
- أبواب الجامعة كلها , فاكرينك معانا فى الجامعة .
- هو فيه إيه يا مصطفى ؟ أنا مش فاهم حاجة !! 
- مسكوا كل الناس اللى شاكين أنهم بيضربوا , وأخدوا منهم عينات للتحليل , و أنا منهم , إنما الحمد لله أنا ما أخدتش إمبارح , كان زمانى موفود .. أخدوا منى العينة وبقالى ساعة مستنيك , خايف تيجى وتدخل يمسكوك .
- يمسكونى ليه ؟
- فيه عيال قالوا إن إنت بتبيع فى الجامعة .
 - مين ولاد ‘‘....‘‘ دول ؟
- مش مهم مين دلوقت .. المهم تمشى من هنا علشان ماحدش يشوفك .. خصوصا إن إنت عربيتك  معروفة للكل .
- طيب بقولك إيه .. ادينى 100 جنيه لحسن مفيش معايا ولا مليم , وعايز أضرب .
- إمسك .. معايا 70 جنيه .. خدهم كلهم .. خلى بالك من نفسك .
- ماشى .. سلام يا مصطفى .
وبذالك أغلقت الجامعة .. التى كانت تساهم فى حل مشكلات كتيرة أبوابها فى وجهى .. وبات  من الواضح أننى احترقت فيها هى الأخرى .
وأصبح موقف أمى أكثر صعوبة .. تحرياتها مستمرة طوال الوقت , وكل يوم التحقيق معى لا ينتهى .. ومضاف إليه  التفتيش ومراقبة كل حركة وهمسة .. احتارت فى أمرى , ماذا تفعل مع بنى أدم , عمره أكثر من 25 سنة , طايح وفالت زمامه ؟!! كيف عند حده ؟ّ  كانت تقضى ساعات طويلة معى فى مناقشة المأساة .. وأنا ضارب تسمع منى أحلى كلام .. وأنا ضارب موافق على كل شئ , ودائما على استعداد للتغير من الغد .. أعد بهذا فى كل جلسة , ولكن هذا الموعد لم يأت ميعاد تحقيقه أبدا .
ياحرام .. أمى كانت تنفخ فى قربة مقطوعة , وكل ما تقوله ليلا , وكل ما أعد به , أنساه تماما فى اللحظة التى استيقظ فيها , وأبدأ فى التخطيط للحصول على النقود , وأرسم خطة للخروج اشراء البودرة والضرب والتعاطى .. ورغم كل ما حدث , ويحدث منى , لم تفتح الموضوع مع والدى , ولست أدرى لماذا أخذت هذا الموضوع الخطير على عاتقها ؟ لماذا تحملت هذا العبئ الثقيل وحدها ؟! وشاركتها أختى المسكينة رولا .. أما أخى كريم فكان يعمل ويدرس فى إنجلترا , ولا يعرف أى شئ عن أى شئ .
ذات صباح , ذهبت إلى حسام وفاجأته بقرارى : 
- حسام ,  أنا قررت أبيع العربية .
- يا راجل ؟
- وإيه يعنى .. فى ستين داهية .. وأنا أصلا كرهتها .
- طيب وعتبيعها لمين ؟
- معرض عربيات .. نبدلها بعربية صغيرة وناخد الفرق .
- أنا أعرف واحد هنا فى مصر الجديدة .
- ياللا بينا نروح له .
ذهبنا وقد كان , وقال حسام بعد رحيلنا من المعرض :
- معقول ؟! نبيع عربية فى ربع ساعة وناخد بدالها عربية 127 بباب واحد ؟
- وإيه يعنى . 
- حتقول لأهلك إيه ؟
 - وهما مالهم .. دى عربيتى وبعتها .
- لا يا حبيبى .. اسمك فورتها .
- باقول  لك إيه .. بعتها .. ولعتها .. محدش له دعوة .
أخذنا الفلوس .. واشترينا كمية لا بأس بها .. المشكلة إن أى مبلغ لا يكفى إلا أياما قليلة .. وبعد يوم واحد من بيع العربية , كانت البودرة التى معى كثيرة , و ‘‘ طفاسة ‘‘ أخذت جرعة كبيرة , ضربت و ‘‘ أفورت ‘‘ ووقعت على الأرض فى المطبخ .. حدث هذا فى البيت للمرة الثانية , وعندما دخلت أمى المطبخ وجدتنى جالسا على الأرض , وكنت جاهدا أحاول الوقوف , فسألتنى فى لهفة :
 - مالك ؟ فيه إيه ؟
- مفيش حاجة .. خبطت فى التلاجة , فوقعت على الأرض .
- إيه ده ؟ ورينى ؟ عندك سنة إتكسرت .
- بجد .. إزاى ؟
- أسمع . إنت خلاص .. لازم تسيب البلد دى وتسافر .
جريت على غرفتى ليس لرؤية السنة المكسورة , ولكن أردت أن أنفرد بنفسى ولو دقائق معدودة .. هل فقدت عقلى ؟! ماذا فعلت ؟ كيف أخد جرعة كبيرة بهذا الشكل ؟ هل كنت أريد الانتحار .. لا أعرف , وهل المشكلة فى البلد ؟ لأ طبعا .. المشكلة ليست فى البلد .. المشكلة فى أنا شخصيا .. إنما قد يكون فى هذا السفر الحل للمشكلة ,  وعلى أمل أن  ينجح , قالت أمى :
- أنا فكرت فى الموضوع , وهو دا الحل الوحيد .. ومفيش غير كده .. هتسافر أمريكا , عند خالك ممدوح .
ولأول مرة أعرف أنباء سفر خالى مدوح إلى نيويورك للعمل , و استكمال دراساته العليا .. أذهلتى النبأ , الذى لم أسمع به من قبل .. وكيف لى أن أعرف أخبار عائلتى التى لا أتعايش معها ؟! واستمرت أمى فى حديثها قائلة : 
- إنت تروح عند خالك شهرين لغاية ما تقف على رجليك , وبعدها تعتمد على نفسك , وهناك تبنى مستقبلك , ولو أنت مصمم إنك تاخد مخدرات وتعيش الحياة الفاشلة دى , إنت حر .. تعيش .. تموت .. تتسجن .. تتجنن  , تدخل المستشفى ..إنت حر ..
 بس خد بالك , كل ده من غير ما يأثر على حياة  خالك , وعلى مستقبله , وعلى عيلته .. أنا خلاص , عملت اللى على .. وإنت أعمل اللى عليك .. أنا قررت أكلم خالك و أقول له .. وإنت من بكرة تروح على السفارة  , تاخد التأشيرة , ومع ألف سلامة .
مسكينة يا أمى .. الصدمات أكثر من احتمالها .. وهى تتحمل المشكلة وحدها , بالإضافة إلى الإحساس بالفشل , فاضطرت إلى أن تستعين بشقيقها الوحيد ليساعدها فى هذه المحنة .
أما أ×تى رولا , حياتها هى الأخرى تحولت إلى مأساة كاملة .. ولا أراها إلا وهى باكية .. طوال الوقت تبكى , ثم تبكى , ثم تبكى .. كانت تقضى معى الساعات بعد التعاطى .. تتكلم معى برقة وحنان , فى محاولة صادقة بإقناعى أن أتوقف عن التعاطى , وتقسم لى إنها على استعداد لأن تفعل أى شئ وكل شئ , وفى كل مرة أكد لها , وأعدها وعدا مضاعفا , لأننى سأتوقف نهائى , وتصدقنى .. العجيب حقا أن تصدق وعودى .. ولكن لا عجب , فهى أطيب إنسانة فى الدنيا كلها .
حفا إنها إنسانة جميلة , ومظلومة معى , وفعلا كنت أشفق عليها .. وكلما دخلت عليها غرفتها , أجدها تمسك بكتاب أو صحيفة تقرأ , وتبكى .. تقف أمام المرأة وتبكى .. وتبكى .
وفى تلك الأيام , كان والدى كثير السفر إلى الخارج للتعاقد مع الشركات الهندسية  العالمية  .. وبالتالى لم يكن يدرى شيئا عما يحدث , ولكنه يشعر بأن هناك مشكلة  .. و لأنه يفتقد الخبرة فى مواضيع التسيب والانفلات .. لم يمر بخاطره أبدا أننى أتعاطى هيروين .. ربما بعض الشك فى شرب الخمر أو الحشيش فقط .. ولكن هيروين .. فهذا هو المستحيل , ولا يرد على البال والخاطر .
وعندما عرفت أمى بنبأ بيع السيارة , وشراء سيارة أصغر , لم تهتم .. لقد خرج الموقف من يدها , ولا شئ يشغل تفكيرها إلا موضوع السفر , وفى أسرع وقت .. وفى يوم ما , وجدتها تجلس مع مريم .. هل جاءت إليها متطوعة لتهدئ من روعها , أم استدعتها ؟؟؟! لا أدرى .. لقد دار بينهما الحوار التالى  , كما عرفت من مريم فيما بعد :
- طبعا كل المواضيع واضحة , ومش عايزة شرح .. صلاح لازم يسافر فى أسرع وقت .
 - أنا رأيى كده برضه يا طنط .
 - أنا كلمت أخويا وشرحت له الوضع بوضوح .. أنا كمان مش عايزة أسيب له المشاكل , إنما مضطرة .
- وهو قال إيه يا طنط ؟
 - هيقول إيه ؟! طبعا رأيه إن دى أخرة الدلع اللى صلاح إدلعه . 
 - الظاهر كده فعلا .
- إنما  قلت له مفيش حد ألجأ له غيرك , وأعمل االلى ربنا يقدرك عليه .. وفهمته إن صلاح اللى أنت سبته هنا من سنة , إتغير , ومش هو صلاح اللى هيسافر له .
- وقال إيه يا طنط ؟
- ممدوح  أخويا راجل شهم , وقال لى خليه ييجى , وأنا ها أِشوف أقدر أعمل إيه معاه .. بس فهمته كويس أن صلاح بقى بنى أدم تانى .
- والله يا طنط , صلاح كويس , بس لما يكون فائ .- المشكلة يا مريم إنه خلاص مش قادر يفوء .. صلاح أدمن .. عارفة يعنى ‘يه أدمن ؟! لا حول ولا قوة إلا بالله ..- إن شاء الله يا طنط نعدى من الكابوس ده .
- يارب .. أنتى مش متخيلة أنا بادعى له أد إيه .
- وأنا كمان والله يا طنط .. وإن شاء الله بعد ما يسافر , أنا هاسافر أعمل عمرة , ومش ها اعمل حاجة فى الكعبة غير إنى أصلى وأدعى له .
- أخته إنهارت خلاص .. رولا بتحب صلاح أكتر من أى اجة فى الدنيا .. توأم , إحساس مخدش يعرفه غيرها .
- ربنا يسترها يا طنط .. إن شاء الله يخرج من الكارثة دى . 
الخطة  أصبحت واضحة ويجرى تنفيذها بدقة .. لقد تقرر السفر إلى أمريكا , وانتهى الأمر .. وكان رد الفعل إن الزمام أفلت منى , ومن الجميع , وقد احتاجت الإجراءات ستة أسابيع , خلالها , كنت أتعاطى بشكل هيسترى , أحيانا ثلاث و أربع مرات فى اليوم , وأيضا بعت السيارة الصغيرة دون علم أمى , وصرفت فلوسها كلها حتى أخر مليم .وفى هذه الفترة توطدت علاقتى بجارى شريف ‘‘ ملك الغرز ‘‘ اتصل به أو يتصل بى , للذهاب إلى بولاق , أو الكحكيين لشراء البيسة .. وقد نجحت فى  الحفاظ على مظهرى أما والدته , وفى رأيها أننى من أفضل أصدقائه , وتشجعه على الاتصال بى كصديق وفى , ومن عائلة محترمة , ولم تكن تعلم أنى أتعاطى أى مخدرات , ولم ينجح شريف فى الحفاظ على هذا المظهر أمام والدتى , فقد حضرت فى يوم إلى المنزل فجأة , بعد أن تعاطينا الحقن مباشرة , كنا فى حالة نشوة وشبه غيبوبة .
وجدتنا جالين فى غرفة المعيشة , وشرقف يمسك بتفاحة فى يده , ولكنه لا يستطيع أن يرفع يده ليأكلها , وكان السهل بالنسبة له أن ينزل برأسه إلى يده التى سندها على قدميه كى يستطيع أن يأكل التفاحة , وفى يده الثانية سيجارة يدخنها , وبالطبع مكان ‘‘ الطافية ‘‘ هو الأرض .. وفى الركن الأخر كنت نائما على الكنبة , وأضع قدمى على كرسى صغير و واستندت برأسى ‘لى الكنبة , مستمعا إلى الموسيقى , وفى يدى سيجارتين , واحدة مشتعلة والثانية جديدة , حتى لا أقوم بأى مجهود لإحضار سيجارة أخرى , وأمامى‘‘ طفاية‘‘  السجائر ويتضح منها أننا شربنا على الأقل 20 سيجارة .
دخلت , وفى أقل من ثانية فهمت الموقف بوضوح , وصاحت بغضب :
- إيه ده ؟! إيه اللى إنتم فيه ده ؟!
- إيه يا ماما , مالك ؟! ده شريف ..كويس خالص .. ده زى الفل .
انتبه شريف بصعوبة , وبصعوبة بالغة ألقى التحية :
- إزيك يا طنط .
لم ترد أمى وكأنها لم تسمع , لكنها استمرت فى ثورتها قائلة :
- انزلوا من هنا حالا .
- حاضر يا ماما .. إحنا كنا نازلين فعلا .
غادرت أمى الغرفة وذهبت إلى غرفتها .. فسألنى شريف :
- هى مالها .. زعلانة ليه ؟
- أكيد ‘‘ هرشتنا ‘‘ .
- ليه ياعم .. ما إحنا زى الفل أهه .
- تفتكر ؟!
وكأننا نعيش فى عالم الأحلام , ولا أحد منا يستطيع تميز أى ئ يحدث حوله , تماسكت .. وأغلقت التليفزيون والفيديو ونزلنا نطوف الشوارع بلا هدف , ومرت علينا أيام وأسابيع , ولم يتخللها أحداث جديدة  وكنا نضرب كل يوم بشراهة .
فى تلك الفترة رفعت أمى يدها عنى .. فقد كان اهتمامها الأول والأخر كيف ننتهى من إجراءات السفر بسرعة .. و أحيانا كانت تفاجأ بدخول أشكال جديدة وغريبة فى بيتنا .. أصحاب كأنهم نسخة مكررة منى , وبلا تردد أو مراعاة لأية قواعد , كانت تتبعها من قبل .. تفتح الباب فورا , وتطردهم قائلة :
- اطلعوا بره .. مش عايزة أشوف حد منكم هنا .
وعندما عاد والى من رحلة من رحلاته  الكثيرة , فوجئ بقرار السفر إلى أمريكا و وبالاتفاق مع خالى ممدوح على استضافتى لفترة ما ثم أسافر ‘لى أصحابى فى كاليفورنيا .
وافق والدى .. لم يمانع رغم أن فكرة السفر والحياة فى أمريكا لا تعجبه أصلا , ولا تتفق مع مبادئه وأرائه , ولكن حجم المشكلات الى سببتها لهم جميعا كان كبيرا , ومن المحتمل أن يكتب لى النجاح فى هذه القارة , وأستطيع بناء مستقبلى هناك .. كما أن رولا شجعت فكرة السفر بسرعة  فهى تشعر أننى لو لم أسافر سوف أفقد حياتى كلها , أو يقبض على , وأعيش وراء الأسوار بقية عمرى .
قبيل السفر لم أتوقف عن التعاطى ,وأعددت نفسى تماما للسفر .. حقيبتى وضعت بها كل ملابس الصيف والشتاء, سأسافر بلا عودة .. ماذا فعلت بنفسى بهذا الإدمان , الذى حطمنى والتهم صحتى وابتسامتى ؟! لم تتوقف رولا عن البكاء .. ولكنه كان بكاء يلفه الأمل هذه المرة .. وشاركتها مريم البكاء , وفى رأيها أن هذا التغير أفضل مما يحدث لى هنا , وأنه قد أن الأوان لهذه النقلة .
وكانت أمى أحسن حالا , وأكثر اطمئنانا , وقررت أن تستعد للسفر لأمريكا وتلحق بى بعد شهر .. بداية لتطمئن تماما على الموقف والوضع الجديد , ومصيرى فى هذا العالم , ثم لتزور شقيقها الوحيد وأسرته ,وبطبيعة الحال .. فإتها فى حاجة إلى هدنة بعد هذه الحرب التى خاضتها , وفرضت عليها رغم أنفها .

رحيل
رفضت أن يذهب أحدهم معى إلى المطار , وهم أيضا فضلوا هذا , وكان يوم الوداع فى بيتنا مؤثر فوق الوصف والكلام .. شد والدى على يدى بقوة وقال لى :
- شد حيلك .. ابنى مستقبلك , وبعد كده ارجع بلدك ناجح رافع راسك .. إنت مش أقل من إخواتك , بلعكس أنت أذكاهم , أنا مربيكم إنتم الثلاثة , وعارف إنك فعلا أذكاهم .. وربنا يوفقك .
رولا .. لم تتكلم .. إنها تبكى .. وأمى أخذتنى فى أحضانها , وبين ذراعيها , سمعت منها الوصايا العشر :
- ماتسببش أى مشاكل لخالك .. خالك عنده شغله وعنده دراسته وسمعته , وأسرته و أولاده .. دى فرصتك , أخرج من المستنفع , وابدأ حياة نضيفة جديدة , وانا هاجى وأحصلك ونرتب كل حاجة .. الأولية صحتك .. رجع صحتك الأول .. وبعدين تشتغل .. وعدتنى كتير , وأخلفت وعدك كتير .. إفتكر أد إيه الوفاء بالوعد مهم إذا كان الإنسان .. إنسانا بحق و حقيقى .. ممكن المرة دى تنفذ وعدك ؟
- إن شاء الله يا أمى .. أدعى لى إنت بس .
- بادعى لك , فى كل يوم وكل ساعة , وكل دقيقة .
لكم من الذى أصر على توصيلى للمطار ؟! صديقى مصطفى .. صمم أن يصحبنى إلى المطار , وكانت أمى مطئمنة لأنها واثقة أن مصطفى إنسان ممتاز , ولا يتعاطى المخدرات .. وفى طريقنا إلى المطار قال لى :
- هتوحشنى يا صلاح .. بس الحمد لله أنك هتسافر وتبعد من هنا .
-خلاص , جربتها يا مصطفى .. ولعت الدنيا .. وفعلا لازم أمشى .
- إنت هتعمل إيه .. وناوى تروح فين بعد ما تمشى من عند خالك ؟
- معرفش أى حاجة أهم حاجة عندى أنى أبطل . دا الهدف الأول والأخير .
- با أقولك يا صلاح .. أنا عايز أشكرك .
- تشكرنى ؟ على إيه ؟! دا أنا أخذت منك كمية فلوس !!
- فلوس إيه بس اللى إنت بتتكلم عليها ؟ أنا عايز أِشكرك أنك ماجرتنيش معاك فى الضرب , أنا فعلا مش عارف كان زمانى فين دلوقت ؟ وكان مصيرى إيه ؟
ناس كتير أوى فى الجامعة ضاعوا , يوم ماتكلمنا سوا , وكنا مع بعض فى الجامعة , والكلام اللى دار بينا , أنا عمرى ما ها انساه , وكان لك حق فى كل كلمة قلتها لى .
- البودرة دى حرب خسرانة يا مصطفى .. شفت أنا كنت فين من كام سنة , والنهارده فين ؟ لعلمك دا ربنا سترها معايا , كان ممكن أكون فى السجن أو مين .
- إنت لازم تبطل ياصلاح .. لازم .
- ياريت يا مصطفى .. بجد ياريت .
وصلنا إلى المطار وأخذنى بالأحضان , وشهدت صالة المطار أجمل لحظات الوداع المؤثرة بين صديقين , ووعدنى ووعدته أن نتبادل الرسائل من حين إلى أخر .. ومشيت بعيد , بعيد واحتضننى الأسى , وقدمت جواز السفر , وأحسست أن عينى تبكيان من غير دموع .
عندما علقت الطائرة فى سماء القاهرة , سمعت دقات قلبى , وغسلت وجهى بدموعى , ونمت باكيا حتى وصلت الطائرة أمستردام .. وبسرعة حصلت على فيزا ترانزيد , وانطلقت خارج المطار محاولا البحث عن لبودرة .. وهناك بعيدا .. وبعد ما يقرب من ساعة, وتحت أحد الكبارى الصغيرة رأيت ثلاثة شباب .. على الفور وبالخبرة غرفت وأيقنت أننى وصلت إلى هفى .. أسرعت إليهم وأشتريت البودرة والسرنجات , وفى ثوان معدودة ضربت , وطيران على المطار .. ومن أمستردام إلى نيويورك , ونزلت فى مطار كيندى , وكنت فى حالة إعياء تام من كم الجرعة التى تعاطيتها , وهناك سألنى مسئول المطار :
شكلك عيان !!
- دور بردوسفر مرهق .
0 إنت جاى أمريكا ليه ؟
- خالى بيشتغل هنا , وجاى أزوره وأقعد معاه شهرين تلاتة . 
وسجلوا اسمه وعمله وعنوانه , ولم أكن متماسكا , فنادوا على خالى فى الميكروفون , فأصابه الهلع من تلك اللحظة , تخيل أن هناك كارثة خاصة أنه قد فهم الوضع من أمى , فشعر برعب حقيقى .. دار فى ذهنه بسرعة البرق أن صلاح بالتأكيد جاء بمصيبة , لكن فى حقيقة الأمر أنهم أعلنوا هذا النداء كوسيلة لمساعدتى و وبمجرد أن رأنى سألنى :
- فيه إيه ياصلاح ؟ إنت معاك حاجة ممنوعة 
- ماتخفش .. مفيش معايا أى حاجة خالص .سلم على بحرارة , وأخذنى إلى سيارته ودار بيننا حديث هادئ .
- إزيك يا صلاح .. أخبارك إيه ؟
- والله أخبارى مش كويسة .. أكيد ماما حكتلك على كل حاجة .
-  هى حكت لى, بس أنا عايزة أسمع منك .- مكانتش أعرف أن البودرة دى مصيبة .. ماكنتش أعرف, أخذت مرة .. فى التانية فى 10 فى 100 فى 1000,
لغاية ما خلصت وجربت الدنيا .
- وبعدين ناوى على أيه ؟
- عايز أبطل .. حاولات كتير .. بس كل مرة بارجع تانى . 
- معاك مخدرات ؟ مش عايزك تكدب على علشان أعرف أساعدك :
- لا .. مش معايا مخدرات .. لو معايا كنت  خدتها .
- أخر مرة أخدت إمتى ؟
- قبل ما اركب الطيارة فى هولندا .. أنا خايف من اليومين اللى جايين .. أنا مش عارف عارف أعمل إيه ؟! أنا ها اتعب أوى .
- أكيد .. من أعراض الانسحاب .
- أفندم ؟
- طبعا حتتعب بسبب أعراض انسحاب المخدرات من جسمك .
- و إنت عرفت الكلام ده إزاى ؟
- قريت شوية منا كان لازم أفهم فيه إيه !
- أنا ناوى استحمل , ماعنديش اختيار .
- أنا حاولت أخد أجازة علشان أكون جنبك , بس ما عرفتش .. على العموم النهاردة الخميس , وبكره عندى شغل والسبت والحد إحنا مع بعض . 
وصلنا إلى بيت خالى , فيلا صغيرة حولها حديقة جميلة .. وكان الجو باردا , وأثار الثلج فى كل مكان , وقبل أن ندخل البيت قال لى :
- على فكرة , رغدة ما عندهاش فكرة عن أى حاجة خالص , مارضيتش أقولها , غير لو أنت عايز تقولها .. أنا ما عنديش مشكلة .
- كويس أنك ما قلتش .. طبعا مش عايزها تعرف .استقبلتنى رغدة بحفاوة وترحيب كعادتها , وأول حاجة قالتهالى :
- إنت مالك خاسس كدا ليه يا صلاح ؟
- مش باكل كويس .
ولأول مرة أشوف ولاد خالى : أِرف وشريفة .. أنا شفت صورهم فى القاهرة مع أمى , ولكنهما أجمل من الصور ألف مرة .
ومر اليوم الأول دون متاعب لأن المخدرات لازالت فى جسمى .. وفى اليوم الثانى , بدأت أشعر بالتعب : عرق شديد , إسهال , صداع , برد , تكسير يكاد يحطم عظامى وضلوعى , وبصعوبة نمت ساعة واحدة , تحملت ألامى بكل قواى , ولم أخرج من البيت فى اليوم الثالث , ولا ثانية واحدة .
بصراحة .. أحسست أنها فرصتى , التى يمكننى استغلالها , وفعلا أحاول التوقف على التعاطى .. ومر أول أسبوع بصعوبة حقيقية , فقد عانيت من موجات الاكتئاب .. وتحسن الحال فى الأسبوع الثانى , وأحسن وأحسن فى الأسبوع الثالث ,  وأصبحت قادرا على النوم المتواصل لمدة 6 ساعات , وهذا ما كنت أتمناه .. فقد كنت لا أنام أكثر من ساعتين أو ثلاث على الأكثر .. تحسنت صحتى وازداد وزنى 5 كيلو جرامات .. الفارق كبير الأن .. لكن الهالات السوداء تحت عينى لا زالت موجودة , إنما أفضل كثيرا وكم أسعدنى البقاء فى بيت خالى , لأول مرة منذ فترة بعيدة أحس بالأمان , الراحة , والدفء , والهدوء .
أخيرا توقف الجرى خوفا , واللهاث والقلق .. أخيرا أستطيع الجلوس هادئا , ومستمتعا بالهدوء ودون صخب من أى نوع , وأقول لنفسى :
- كان فين الكلام دا من زمان ؟ كان فين ؟
خالى ممدوح .. كان كريما , لطيفا , محبا , ودودا معى إلىى أقصى درجة .. وهكذا كانت زوجته رغدة , وأولاده الضغار , مسليين جدا , حقا إنها عائلة جميلة , وربنا يحميهم جميعا .
بدأت ألتقط أنفاسى , وأستجيب للدعوات التى تواجه لى من خالى  فى إجازة نهاية الأسبوع , وكنا نخرج فى رحلات ,ونستضيف الأصحاب , وأقف فى استقبالهم .. أخيرا عاد صلاح وفاق من غيبوبته .. أخيرا عاد صلاح من وأفاق من  غيبوبته .. أخيرا أستطاع صلاح أن ينام ويقف على قدميه .. أخيرا أصبح الصباح على وأعيش النهار .
الاتصالات التليفونية من أمى وأختى رولا مستمرة يوميا من بداية رحيلى وسفرى , وطبعا هذه اللهفة مشروعة بعد كل هذا العذاب الذى سببته لهما .. كان معهما كل الحق فى شعورهما بالقلق , وفعلت مريم الشئ نفسه ..
تكلمنى كل يومين أو ثلاثة , وتبعت برسائلها المطولة , وتكتب يوميتها , وكيف تعيش حياتها يوميا .. كانوا جميعا سعداء عندما أطمأنوا من خالى شخصيا .
وبعد شهر جاءت أمى .. وصلت بالسلامة , ولم تصدق عينيها عندما رأتنى .. الوجه مضئ أجلس بهدوء و أتكلم بهدوء .. إنسان صحى وشخصية جديدة مختلفة .. وقضينا معا أجمل الأيام , وبعد أن مر الشهر الثانى , قلت لنفسى ك
حان وقت الرحيل .. إنهم جميعا يرحبون بوجودى بينهم وبصراحة لم أكن أريد مغادرة هذا البيت الأمن , ولم يطلب أحد منى هذا .. إنما أنا الحمد لله استعدت وعيى , ولا يجوز أبدا أن تستمر حياتى هكذا فى حالة من حالات البطالة .. لقد حان الوقت أن أبدأ من جديد , وأصنع مستقبلى وأبنيه .. ثم فى البداية والنهاية , لقد أدى أهلى واجبهم نحوى .. وكما يقال دائما فى مثل هذه الحالات ‘‘ عملوا اللى عليهم وزيادة ‘‘ 
استعدت امى للرجوع وهى فى غاية السعادة , وفى أعماقها إيمان قوى بأن المشكلة قد تم حلها أخيرا , وأنها كانت أزمة كبيرة ‘‘ وعدت ‘‘ .. وبعد أن سمعت وصاياها العشر , منحتنى خمسة ألاف دولار .. نفقات إيجار شقة صغيرة , والمأكل والاحتياجات الأخرى حتى أبدأ العمل .
فى تلك الأيام , كان مبلغ الخمسة الأف دولار مبلغا محترما , ولم أشعر بالقلق من الناحيةالمادية , فأنا أعرف جيدا كيف أدبر وسيلة عمل , وأكسب وأغطى احتياجاتى بلا متاعب أو مشكلات .
استقبلنى الأصحاب بصدر رحب , وكنت فى ضيافتهم لعدة أيام , إلى أن أنظم أمور الحياة .. واشتريت سيارة جميلة ‘‘ هوندا ‘‘ بسعر معقول , وفى حالة ممتازة , وتوجهت إلى الجامعة , للتعرف من خلال الإعلانات إلى العائلات التى تطلب إيجار الغرف من بيوتهم للطلبة .. كان منها إعلان صاحبة عازف الجيتار فى إحدى الفرق الموسيقية , ويعيش مع والدته فى فيلا صغيرة .. حولها حديقة جميلة , وقابلت والدته ..وسألتنى عن دراستى , وعن أهلى , وطبعا إجاباتى كلها تؤكد إننى شاب ممتاز , ومن أحسن عائلات مصر , وهذه حقيقة , وجاء أمريكا بلد الأحلام , يتعلم و ويعمل ويبنى مستقبلا , ويكون ثروة .. إنه الحلم الأمريكى .. أعجبتها , واتفقنا .
فى اليوم نفسه أخذت حقائبى من عند أصحابى , وذهبت لأعيش مع هذه  العائلة الصغيرة .. أحبتنى الأم , وكذلك ابنها ريتشارد عازف الجيتار , وأنا أيضا أحببتهما .. وبسرعة البرق ربطتنى علاقة صداقة مع ريتشارد , واتفقنا أن نخرج معا ليعرفنى إلى أصداقائه .. خرجت مع ريتشارد .. أخذتنى فى سيارته , واستمعنا إلى الموسيقى وطلع ‘‘ جوينت ‘‘ وسألنى :
- بتشرب ؟!
توفعت هذا الموقف , بل وتمنيت أن يحدث هذا الموقف , بالقدر نفسه أو أكثر قليلا تمنيا ألا يحدث .. بالتأكيد لاعب جيتار فى فريق موسيقى .. بالتأكيد يتعاطى المخدرات .. مددت يدى وأشعلت ‘‘ الجوينت ‘‘ .. وأخذت نفسين , ثلاثة .. فقال :
- إيه ده ؟! هات .. هات .
ضحك وضحكت .. وأعطيته ‘‘ الجوينت ‘‘ .. نفسين فى نفسين , وانتعى أمره و وأشعلنا الثانى , ووصلنا إلى البار , وكنت الوحيد غير الأمريكى .. ودارت الموسيقى وأكواب الشراب , والماريجوانا .. والبنات  .. يا نهار أبيض .. يالها من سهرة , ليست على الخاطر أو البال .. واحتفلأصدقاء ريتشارد بوصولى إلى كاليفورنيا , ووجهوا لى الدعوة لحضور حفلاتهم .. وطبعا رحبت .
ربطتنى وريتشارد علاقة صداقة قوية .. كنا نخرج معا كثيرا وساعدنى فى استخراج رخصة القيادة و وفتح حساب بالبنك , والشيكات والحصول على بطاقة الئتمان .. وبصراحة ساعدنى بكل ود ومحبة , بالإضافة إلى أنه لم يكن هناك شئ يشغله سوى الموسيقى وحدها .
قضيت شهرا بهذا الأسلوب إلى أن وجدت عملا فى محطة بنزين أعمل بها ليلا .. وكبداية , لم يضايقنى هذا العمل , كنت أخذ مع جهاز تشجيل , أستمع إلى الموسقى , وأشعل ‘‘ جوينتين ‘‘ وتنقضى الليلة .. وكنت حريصا ألا يعرف ريتشارد أو والدته حقيقة عملى فى محطة البنزين فمثل هذا العمل لا يليق بى , وكانت حجتى فى الخروج كل ليلة أننى ألتقى بأصحابى من المصريين كل ليلة .. نلعب كوتشينة , ونقضى أوقاتا ممتعة معا , إلى أن أجد عملا , وتبدأ الدراسة .
لم يمانه أهلى بأن تكون البداية فى مثل هذ العمل , إلى أن أجد العمل المناسب .. وكان أهم ما يشغلهم ألا أتعاطى المخدرات , وكنت أتلقى رسالة يومية من مريم , ومن حين إلى أخر تحدثنى نليفونيا , إنها تحبنى حبا جنونيا , وساندتنى ووقفت بجانبى ‘‘ وقفة ‘‘ عشرة رجال , ولم يكن لى فى حياتى فى الفترة الأخيرة علاقات عاطفية مع أد غيرها .
واستمر خالى يتصل بى يوميا ليطمئن , ويسألنى عن احتياجاتى .. كان موقفه منى كريما ومحبا بحق , وفى واقع الأمر , لم أكن احتاج إلى شئ محدد .. لكنى بدأت أشعر بالملل .. الحياة روتينية . أنام صباحا , وأعيش ليلتى فى المحطة وراء الزجاج .. وفى ليلة من الليالى , جلست أستمع إلى الموسيقى , وأشعلت جوينت , وفجأة وقفت سيارة ليموزين سوداء فارهة , ونزل منها شاب شعره طويل ومجعد , واقترب من الزجاج , وسألنى :
- كوكايين ؟ ماريجوانا ؟ كراك ؟ سبيد ؟!
وبلا شعور سألته :
- هيرويين ؟
- بيور؟
-أيوه .. بيور .
- مفيش معايا دلوقت , بس أقدر أجيب لك بعد شوية .
- بكام ؟
- أول مرة على حسابى .
بسرعة خاطفة اختفى الشاب .. وكأنه لم يكن موجودا .. لم أكن أعرف .. هل هذا حلم أم حقيقة ؟ وهل يعود مرة أخرى أم لا , وضربت أخماسا فى أسداس , وفجأة عاد ووقف أمامى مرة أخرى ومعه تذكرة .. فعلا ذعرت لأننى كنت فى عالم أخر , سرحان وأفكر فيما حدث , وبسرعة فتحت درج المكتب , وأخذت التذكرة ةسألته للمرة الثانية :
صلاح : قل لى بكام ؟
الشاب : على حسابى .. وانسى المرة دى .
صلاح : وبكره ؟
الشاب 20 دولار ز
صلاح : عايز سرنجة .
الشاب : حالا .
وأحضر لى سرنجة من السيارة .. أخذتها منه , وضربت فى أقل من دقيقة , وظل واقفا وراء الزجاج يتأمل ما أفعله , ثم انطلق بسيارته , وأنا جلست ووضعت رأسى بين كفى .. فقد أدركت فورا حجم الكارثة التى أمر بها , وقلت لنفسى :
- تانى ؟! تانى يا صلاح ؟! والمرة دى إنت لوحدك .. وفى أمريكا !!
فى الليلة التالية .. جلست فى المحطة أنتظره .. كنت أعرف أنه سيأتى 
, فى الوقت نفسه تمنيت ألا يأتى , ولا أريد حضوره حقا .. الدنيا تدور بى من جديد وسرحت بعيدا وجلست مهموما , والقرد أو النسناس يقفز وينط فى دماغى .. وقفز الشاب من سيارته فورا سألته :
- اسمك إيه ؟
- فرانك .
- و أنت ؟
- كراكس .
كان اسما جديدا أطلقه على أصحابى بعد رحلة الغردقة .. ‘‘ كراكس ‘‘ .. اسم مخدر جديد .. ظهر فى ذلك الوقت , وكان من المعروف أنه شديد الخطورة . 
- أنا مستعجل , بس قلت أعدى عليك لو عايز حاجة .
- أه .. بودرة .
- 20 دولار ودولار للسرنجة .
أعطيته النقود , وترك لى السرنجة والورقة , طار بسرعة الريح وهذه المرة لم ينتظر ليرى مشهد الضرب .. وتكرر هذا السيناريو لمدة أسبوع , وفى ليلة الأجازة الأسبوعية أخذت تذكرتين .. وتقاربنا وكان خفيف الظل , يحب الضحك , وفى الأسبوع التالى سألنى : - - تحب تشتغل معايا ؟
كانت الإجابة ( كالقذيفة ) :
- أيوه .. أشتغل معاك .. من النهارده هاسيب شغلى فى المحطة واشتغل معاك . تركت العمل فى المحطة , بعد أن قضيت بها حوالى ثلاثة شهور , وجاءنى فى الموعد والمكان المتفق عليه , وكانت المحطة قاعدة الانطلاق وأخذنى فى سيارته , ودون مقدمات قال :
- الشرط الأول مفيش بودرة .. كوكايين مفيش مشكلة .. ماريجوانا مش مشكلة .. بس بودرة ل .. أنا مش باشتغل مع ناس ميتة .
- مفيش بودرة .. مش مشكلة .
لم أقل لا .. لم أرفض .. رغم أنها مشكلة بالنسبة لى , فأنا أحب البودرة .. إنما المهم المخدرات بشكل عام متوافرة , وسوف أجرب , ربما أتعود الكوكايين .. والمشكلة الأخرى , أننى تعودت تعاطى البودرة خلال أسبوعين , و أن الخروج من هذا المأزق ليس سهلا , لأن فرانك كان واضحا وحاسما عندما قال :
- يومماتضرب بودرة إحنا مش هنشتغل مع بعض تانى .
وتعبت جدا لمدة يومين , وإلى حد ما سندنى الكوكايين والسبيد .. والحمد لله خرجت من الأزمة , وشرح لى فرانك أسلوب العمل معا :
- فيه زباين تروح لهم الشغل , وزباين تروح لهم البيت .. وفيه زباين تقابلهم فى أماكن عامة زى موقف سيارات , أو فى الشارع قدام محلات الأكل , والشغل بالساعة وهتاخد فى اليوم 200 وهتشتغل خمسة أيام فى الأسبوع ..
دولار فى اليوم , بدلا من 250 دولار فى الأسبوع من محطة البنزين .
العرض مغر فعلا , بالإضافة إلى أننى سوف أحصل على المخدرات بأسعار خاصة أو مجانا .. واختفيت تماما عن أصحابى المصريين , ولم أعد أكلم صديقى رأفت , ولم يكلمنى أحد منهم .. فقد شعروا بالاطمئنان لأننى أعيش فى بيت ريتشارد وووالدته , وأعمل فى محطة البنزين .. وأعطانى فرانك جهاز بيجر للاتصالات السريعة .. يمكنه أن يكلمنى فى كل وقت ومكان , ويطلب منى الذهاب للمقابلته , أو المرور على المشترى .. وكان يسعدنى رنين ÷÷ البيجر‘‘ ويشعرنى أننى مطلوب ومهم .. كما أعطانى شنطة صغيرة سوداء , وكنت أحمل ثلاثة أنواع من المخدرات : كوكايين وماريجوانا وسبيد , وهو عبارة عن مخدر يمنح الشخص طاقة غير طبيعية , ويجعله منتبها ومستيقظا لمدة يومين , وأحيانا أكثر .. وقد سبق لى أن جربته فى بلادى وإسمه ماكس .. مخدر قوى يجعل عينى الإنشان مفتوحتين مفنجلة طوال الوقت وشعر الرأس واقفا , كان معروفا باسم كيف الحرامية
لأنه يجعلهم منتبهين , وفى نوبة صحيان طوال الوقت , بينما كل الناس نيام .
فى الأسبوع الأول كنت أبيع بمبلغ 700 دولار فى اليوم , وأخذ منها 200 دولار .. وفى نهاية الشهر الأول زاد عدد زبائنى , وبدأ بعضهم يعطى رقم ‘‘ البيجر ‘‘ لأصدقائه , وهذا يعطيه للأخر .. فاشتريت أجندة صغيرة أسجل فيها أسماء الزبائن , وأرقام التليفونات والعناوين , وأرسم خرائط الطرق إلى بيوتهم , وأماكن اللقاء .. وعندما يتصل بى شخص لا أعرفه , أسأله من أعطال رقم البيجر وأعرف الاسم , وأراجع الأجندة لأعرف هل هذا الاسم عندى  وفى أوراقى أم لا .
وفى الشهر الثانى .. زاد عدد الزبائن , وحققت فى اليوم الواحد 1500 دولار بدلا من 700 دولار , ورفع فرانك العمولة إلى 300 دولار , وكم كان مسرورا بما حققته فى زمن قياسى , وكنت معه أكثر من ممتاز وكثيرا ما أهدانى كوكايين .. بل وأكثر من هذا , وجه إلى الدعوة لزيارته فى بيته , واكتشفت مدى ثرائه .. إنه يعيش فى فيلا وحيدا , والفيلا أنيقة حولها حديقة بها حمام سباحة .. وهو يؤجر شقة أخرى صغيرة يستخدمها كمخزن يضع فيها المخدرات ولا يبقى فى الشقة الواحدة أكثر من شهرين .. فقد رسم لنفسه نظاما يضمن له الأمان , ولم يكن يهتم كثيرا بموقع الشقة .. المهم أن يحقق انفسه أكبر قدر من الأمان , ومن الواضح أنه نجح فى هذا .
وبعد أن كثر عدد الزبائن , قررت أن أغير رقم ‘‘ البيجر ‘‘ , ولا أتعامل إلا مع عدد قليل منهم , الذين أعرفهم جيدا , ويطلبون ويشترون بمبالغ كبيرة , ووافق فرانك , وكان من رأيه تغير الرقم .. أما زبائنه شخصيا فكانوا على أعلى مستوى , ويقوم بتوصيل المخدرات إليهم بنفسه , ولثقته الكبيرة كان يأخذنى معه فى بعض المهمات .. أصبحت صديقه , كما أصبحت مفاجأته الحلوة تسعدنى ومن حين إلى أخر يكلمنى ويقول لى تعال حالا , عندى لك مفاجأة جميلة , وأجد فى بيته حفلة , وعشرات البنات الجميلات ‘‘ صواريخ ‘‘ وببساطة يقول لى :
- اختار اللى تعجبك .
كانت  مثل هذه الحفلات تتكرر كل أسبوع أو عشرة أيام , وكنت فى الحفلة أشرب الويسكى  , وأتعاطى كوكايين وماريجوانا , ولم يكن لثلاثتها التأثير المدمر الذى تفعله البودرة .
سارت حياتى مع فرانك للشهر الخامس بدون مشكلات , وهو الشهر الحادى عشر لى فى أمريكا , واختلفت ظروفى , وارتفع دخلى إلى حد كبير , لكنى كنت أنفق ببذخ , وبدأت أهتم بأناقتى ومظهرى , وأدفع أثمانا باهظة فى الملابس الغالية , وأذدر أننى دفعت 800 دولار ثمنا لقبعة ‘‘ كاوبوى ‘‘ .. إنها أغلى قبعة رعاة بقر .. وكنت أسهر فى الأماكن الفاخرة , بمستوى سهرات فرانك نفس .
بطبيعة الحال .. كنا نختلف معا فى بعض الأحيان , ولكنها كانت خلافات صغيرة , وتمر سريعا . . وطبعا , و كالمعتاد , لم يسلم من بعض حركاتى الشيطانية , فقد سطوت على الكوكايين أكثر من مرة , وفى مرات زيفت الحسابات , ولكن فرانك لم يكن يدقق  فى أمرو كثيرة , فهو يقدر أننى حققت له مكاسب كبيرة .. أحبنى فعلا , وكان رأيه أننى شخص خفيف الظل , و ‘‘ قويت ‘ علاقتنا وأصبحت وطيدة , وبدأ يأخذنى معه إلى كل مكان , وعرفنى بالأماكن التى يشترى منها , وكيف تتم الصفقات , وكم يدقع ثمنا لها .. وهذه قصص أخرى تروى فى مجلدات .
وبصراحة لم يحدث أن تجاوزته أبدا فى هذا الموضوع , وكان أيضا شديد الوضوح معى .. كانت له عبارة شهيرة : لو أننى خرجت من تحت مظلته , فلن يكون مسؤلا عنى .. وهذه العبارة كانت لها معان كثيرة جدا .. ممن أبسطها أنه لو قبض على فلن يساعدنى , ولن يساعد فى الأفراج عنى .. وأخذنى معه 
أكثر من مرة رأيته وهو يدفع الرشاوى  وحاول فى مرات كثيرة أن يثبت لى أن لديه علاقات قوية , مع شخصيات لها وزنها وأنه فى أما أيضا من ناحية الشرطة .. إنه يعرف معظمهم معرفة وثيقة .
أصبحت علاقتى مع ريتشارد وثيقة جدا .. كنت أخرج معه , أو مع أصدقائه , وأسهر معهم فى حفلاتهموتدريباتهم .. لم تكن لى صديقة محددة , فقد كان هدفى أكسب كثيرا , وأنفق كما يحلو لى , وأقضى أوقاتا مرحة فى تلك الحفلات , وشعرت أننى أستطيع أن أعيش بهذا الأسلوب مدى العمر .. نمط من الحياة مشكلاته بسيطة  .. وكنت من قبل قد عشت أياما أصعب منها .
اشتريت سيارة ‘‘جيب ‘‘ جديدة , أدخلت فيها التليفون , وشعرت أننى سعيد بالحياة بهذا الأسلوب , معتقدا أنها سوف تدوم بهذه الكفيفة , بل أنها سوف تصبح أحسن وأفضل .. وازداد عدد الزبائن , ومن حين إلى أخر أغير رقم ‘‘ البيجر ‘‘ .. وطلبت من الزبائن  عدم إعطاء الرقم الجديد لأحد , وإذا حدث هذا , فلن أبيع له , وأصبحت مثل فرانك , وأصبح عندى أكثر من 60 أو 70 زبونا محترما , ولكن ليس على مستوى زبائن فرانك  نفسه .. لإنما بشكل عام .. كان زبائنى لا بأس بهم , ويطلبون منى كميات كبيرة .. جعلتنى أبيع بمبلغ يصل إلى 3000 دولار فى اليوم الواحد ودون مجهود , وأصبحت أحصل يوميا على 500 دولار .. العجيب فى الأمر , أننى أقمت علاقات صداقة قوية مع بعض هؤلاء الزبائن , لأن بعضهم كان يدفع جزءا من المبلغ , ويدفع بقية المبلغ خلال الأسبوع .. ولم أكن أجد ما يمنع من تأجيل الدفع , كنت أثق أنهم سيسددون ديونهم .. لقد مررت بمثل هذه المواقف من قبل , مع الفارق أننى فى معظم الأوقات لم أكن أدفع ديونى .
كان يبدو أن بعض هؤلاء الزبائن من الشخصيات المهمة والمرموقة , وكان هذا واضحا من مظهرهم الأنيق , وملابسهم الرسمية . ولكنى لم أهتم بمعرفة نوعية العمل الذى يمارسونه .. بالتأكيد بعضهم يعمل فى بنك أو شركات هندسية أو رجال أعمال .. وكانت أماكن اللقاءات تختلف , ويتوقف تحديد المكان حسب أين هم , وأين أنا , وبعض الناس كنت ألتقى بهم فى بيوتهم , وبعضهم فى أماكن العمل . مرت السنة الأولى فى أمريكا , والحال كما هو .. أموال كثيرة , زبائن كثيرة , ورجع لى حلم هوليود , والحياة فى أمريكا بالمخدرات والبنات , ولكن مع الفارق .. أنا لن أعود مرة أخرى إلى البودرة , وأتعاطى المخدرات التى لا تسبب المشاكل , وكأن هناك خدرات لا تسبب مشاكل .. والحقيقة المؤكدة أن جميع المخدرات تسب المأسى والمصائب .وذات ليلة مع ريتشارد وأصحابه.. وهوجميعا يتعاطون الكوكايين والماريجوانا , وهذا هو الشئ العادى مع فريق كوسيقى .. وفى مثل هذه الحفلات , كثيرا ما قدمت الماريجوانا والكوكايين هدية للفريق , باعتبارى ضريبا مثلهم , ومعروف عنى الثراء .. وكنت أتخيل أننى سوف أحظى بحبهم .. وفى الحفلة الأخيرة, تنبهت , رغم الشرب والضجيج , وأصوات الغناء العالية .. فقد وقعت عيناى على ريتشارد , يتحدث مع شاب بعت له الكوكايين من قبل .
صوب ريتشارد نظراته إلى .. نظرات غريبة أدهشتنى , نظرات لها معان كثيرة .. فيها الذهول يمتزج بالعتاب والدهشة , وعندما ألتقت العيون الأربع عيناى وعيناه قرأت الرسالة بوضوح كأن ريتشارد يقول لى :
- أنا عرفت .. وفهمت السر .. عرفت إنت بتشتغل إيه .. عرفت خلاص !!
شعرت بالاضطراب , وأن أصابع الاتهام تشير إلى .. اصورة واضحة الأن .. ولقد انكشفت تماما بعد هذا الحديث الهامس بين ريتشارد والشاب الذى وقف معه فى ركن بعيد .. عرف السر فى أن اسمى كان كراكس .. الأن فقط عرف أن هذا الاسم لم يأت من فراغ , ولكنه يأتى من الواقع .
فى تلك الليلة , ذهب ريتشارد وصديقته ليندا معى فى سيارتى إلى الحفلة , ومن الطبيعى أن  نعود معا بعد قضاء السهرة .. لم يتكلم ريتشارد إلا كلمات قليلة .. أنقذ الموقف أن صديقته لينا معنا , وأننا لم نكن وحدنا , فكانت هى تتكلم معى مظم الوقت , وحاولت أن أستجمع شتات أفكارى , وأرد بجمل قصيرة , ولم يتوقف ‘‘ البيجر ‘‘ عن الرنين , وأخيرا تكلم ريتشارد وقال :
- ‘‘ البيجر ‘‘ بيرن كتير  , مع أنك مالكش مدة طويلة فى أمريكا .
وأضافت ليندا :
- أه .. لك حق ياريتشارد .. أنا برضه أخدت  بالى من الحكاية دى .
لم أجد ردا , وتظاهرت بأننى أحاول معرفة من يكلمنى لأقف ‘‘ البيجر ‘‘ , وقفلته فعلا  .. لم تسكت ليندا , واستمرت تسأل :
- صحيح .. إزاى عندك كل الأصحاب دول فى فترة قصيرة كدا ؟
- دول أصحابى من زمان .. من رحلات أمريكا قبل كدا , ومعظم  الأصحاب دول من مصر .
كان الرد مقنعا , وهزت رأسها عن قناعة بكلامى .. فهى لا تفهم حقيقة الموضوع , وأسئلتها بريئة لذا كانت الأسئلة واقعية .. وعندما وصلنا إلى البيت , وقفت بالسيارة , ونزل ريتشارد بهدوء , ولم ينطق بكلمة واحدة , فقررت أفتح الموضوع , وبطريقة مختلفة , لأى رد الفعل .. دخلنا البيت و\, وقلت له :
- عروزك يا ريتشارد .. عاوزين نتكلم .
- إدينى ربع ساعة . 
بصراحة , كان إعطائى هذا اللوقت مفيدا , فقد كنت فى حاجة للانفراد بنفسى لدقائق , لأجهز أفكارا تساعدنى فى الحديث معه .. التقطت أنفاسى , وخرجت إلى الحديقة , وخرج ريتشارد ورائى وغى يده جوينت وأشعله وأخذ نفسين وأعطانى الجوينت .. هذه الحركة كانت غريبة فى هذا التوقيت , وهذا التصرف جعلنى أشعر بأنه لازال هناك قدر من الود بينى وبينه زبدأت حديثى بقولى :
- أنا ناوى أعزل من هنا خلال اليومين الجايين .
- على فين ؟
- لقيت بيت صغير .. مش بعيد من هنا .
- علىالعموم .. إنت عندك لغاية أخر الأسبوع يا صلاح .. ولما تغير العنوان والسكن لازم تغير عنوان مراسلاتك كمان .
- أكيد .
- فيه إيه يا صلاح ؟ إنت لازم تشرح لى .
- مش هينقع دلوقت .. بس فى يوم من الأيام ها شرحلك كل حاجة .
- خلى بالك , الطري ده عمر ماحد دخل فيه ونجى أو سلم , أنت معدى على الكوبرى اللى بيولع .
- شكرا عللا اهتمامك .
- أنا مش ها اقول لأمى , ولا ليندا .. أمى هتزعل جدا , لأنها بتحبك بجد .- وأنا كمان بحبها .. قبل نهاية الأسبوع ها اكون بره البيت . 
- فكر تانى ياصلاح .. اللى إنت فيه يستاهل أنك تقكر تانى .
حقيقة الأمر لم يكن عندى مكان أخر للسكن .. لكن المشكلة لها حل مادامت معى النقود المطلوبة .. إذا لن يكون من الصعب أن أجد مكانا أخر .. وبعد ثلاثة أيام وجدت بيتا صغيرا وجميلا , ومن مزاياه أن البيت لا ينقصه أى شئ .. بيت مجهز بكل شئ .. ولم يكن ريتشارد فى البيت , عندما قمت بنقل ملابسى وحقائبى .. أعتقد أنه أختار هذاالتوقيت عن عمد , وفضل ألا يكون موجودا , فقد قضينا معا أياما حلوة , أما والدة ريتشارد .. فكانت موجودة , وتأثرت جدا حتى أنها بكت فى لحظات الوداع .. وعندما أعتطتنى مبلغ التأمين , رفضت بإصرار , وقلت لها :
- أنا كان لازم أقول قبل ما امشى بفترة كافية , علشان لو فيه حد تانى ياخد مكانى .
- متهيألى أنا مش هاجيب حد تانى ياخد مكانك .
- الفلوس دى من حقك , ومن فضلك تقبليها .. هو ريتشارد وليندا فين ؟
ريتشارد بيكره لحظات الوداع , وسلام الوداع .
- أكيد ها اشوفه قريب .
- من فضلك خليك على اتصال , كلمنى وادينى نمرتك الجديدة .- طبعا أول مكالمة هتكون لكى .
- هتوحشنى .
- وإنتى كمان .
تأثرت كثيرا من هذا الموقف  وتأثرت أكثر لأن والدة ريتشارد كانت تبدوا حزينة لأننى سأتركهم وأنتقل إلى بيت أخر , والأهم من كل شئ , كان عندى الإحساس بأننى بأننى أعيش بين عائلة .. أحبها وأحبتنى كما أحببتها .. كنت أرجع البيت وأجد من يسألنى عن أحوالى , ومن يهتم بى يكل صدق وحب .
وقبل أن أخرج من البيت , مدت والدة ريتشارد يدها بظرف , وقالت :
- ريتشارد سايب لك الظرق ده .
أخذت الظرف ,  وقبلتها ودخلت سيارتى .. فتحت الظرف فى السيارة , فوجدت شيكا بمبلغ 2000 دولار ورسالة قصيرة من ريتشارد , كتب لى :
‘‘ شكرا على الفلوس .. أنا عراف إنى أخرتها .. أنا نفسى أساعد .. بس فعلا ما أقدرش .. خلى باك من نفسك . ريتشارد 
أول خاطر .. أنا نسيت تماما انه اقترض منى هذا المبلغ.
الخاطر الثانى .. من الواضح أننى أمر بمشكلة  , وأن ريتشارد لا يستطيع أن يساعدنى .
وعندما قرأت تلك الكلمات شعرت أننى فى مشكلة فعلا .. وأن المشكلة أيضا كبيرة .. وهل ياترى المشكلة لها حل , أم لا ؟ ومن يساعدنى فى حلها ؟
رسالة قصيرة , وكلمات قليلة وقفت عندها كثيرا , وقرأت الرسالة أكثر من 100 مرة ,, ووضعت الشيك فى الظرف مع بقية جواباتى .
انتقلت إلى البيت الجديد .. كان جميلا , لكنه ‘‘ ميت ‘‘ .. يفتقد الروح , ومشاعر الحب والحنان .. ليس به أصحاب , وليس به ريتشارد ولا ليندا , ولا والدة ريتشارد التى أحببتها جدا .. هنا أنا وحدى تماما ..نعم وحدى , وكثيرا ماجلست أفكر فى ريتشارد ورسالته , ومشكلتى أننى طوال الوقت أفكر فى المشكلة وأعايشها , ولم أفكر أبدا فى أن أعيش الحل .

العودة 
استمرت الأمور دون تغير لمدة أسبوع , ثم أسبوعين , أبيع كثيرا , وأسهر مع فرانك وأصدقائه .. وكانت كل الأمور تسير بشكل طبيعى .. وجاء يوم , أستيقظت صباحا لأجد رقما تليفونيا اتصل بى على البيجر أكثر من 20 مرة , أدهشنى هذا كثيرا .. من هذا الذى يتصل بى كل هذه المرات المتتالية ؟ ولماذا ؟ تصورت أنه شخص يريد كوكايين .. ربما .. لكن بالتأكيد لن يتصل بهذا الإلحاح .. .. كلمت الرقم , ورد عليا ستيف :
- النمرة دى طلبتنى .. أنا باكلم مين ؟
- أنا ستيف , وعايز أشوفك دلوقت حالا .
- هالو ستيف .. هو فيه إيه ؟
- ها أقول لك  لما نتقابل عند المول . 
- تحب أجيب معايا شرايط وسيديهات .
- لا .. لا .. تعال من غير أى حاجة .
- أوكيه .. ادينى 20 دقيقة .
أسعدتنى المكالمة لأن ستيف كان اقترض منى 400 دولار , ولكنها مكالمة غريبة .. ام أفهم منها أى شئ ! إنه يريد رؤيتى فورا , وكلمنى أكثر من 20 مرة , ولم يطلب كوكايين وأكد فى كلامه تعال من غير أى حاجة .. إذا , بالتأكيد الموضوع ليس دفع ديونه !! إذا , ما الموضوع ؟
إنه رجل فى الأربعينات من عمره , عرفنى إليه صديقه روبرت , وكنت دائما أسجل فى الأجندة أننى تعرفت إلى فلان , عن طريق فلان .. وقد عرفت ستيف منذ ثلاثة شهور , والحقيقة أنه خفيف الروح , وكنت أشعر أنه شخصية مهمة .. من ملابسه , وسيارت , وأسلوبه و وقال لى أنه يعمل فى مجال الكهرباء ,وعندما سمعت مجال الكهرباء اكتفيت بهذا , ولم أسأله عن نتفاصيل أخرى .. وأذكر أننى تصرفت معه بشهامة ونبل فى أحد المواقف .. لقد تعود ستيف أن يطلب منى كميات كبيرة , وذات يوم طلب كمية , وعندما ذهبت إليه لأعطيها له , فوجئت بأنه لا يمك ثمنا  , وليس معه أى مبالغ , وبقية المبلغ بعد , لا ,, وصارحنى بموقفهالمالى قائلا :
- أنا مفيش معايا فلوس خالص .. والنهاردة 20 فى الشهر , ومش ها أقدر أديلك فلوس قبل يوم 1 فى الشهر الجديد , وبعدين أنا ها اديلك النص , والنص التانى الشهر اللى بعده .
- طيب وأنا أعمل أيه لو مدقعتش ؟! ماتنساش إنت واخد كمية كبيرة !!
- القرار قرارك .. أنا شرحت لك الموقف , وإنت حر .لقد مررت بمواقف مثل هذا النوع لا أول لها ولا لا أخر .. ورفضت كل مرة دونتردد أو مناقشة , ولكن هذه المرة , جملة سريعة قالها ستيف .. جعلتنى أوافق ولا أرفض طلبه .. فهمت منه أنه سيخضع للعلاك ... إنما لماذا أوافق بعد أن سمعت هذا الكلام ؟! الفكرة هنا أننى كنت أشعر بمعاناة التوقف عن التعاطى , وكنت أعرف جيدا إحساس أخر مرة ضرب قبل التوقف , فوافقت قائلا :
- موافق .. وأنت مدين لى بمبلغ 400 دولار .
وكانت هذه هى أخر مرة أرى فيها ستيف , لقاء حدث منذ شهر أو أكثر قليلاا , حتى تلقيت منه هذه المادثة التليفونية الغريبة .. وأسرعت إلى المكان المتفق عليه , ووجدته داخل سيارته , وعندما رأنى أسرع إلى سيارتى , وقال :
- إطلع بسرعة من هنا .
أفزعنى كلامه بهذا الأسلوب الأمر , ولم أفهم له سببا .. المهم سمعت الكلام ونفذت .. وسألته :
- على فين ؟
- إطلع على الطريق السريع .- هى إيه الحكاية بالظبط يا ستيف ؟
 - اللى ها أقوله لك دلوقت مهم وخطر .. وخاص بينى وبينك .. فاسمعنى كويس .. أنا وذانى زرزبرت , اختارونا إحنا التلاتة فى مكان عملنا بشكل عشوائى لاجراء إختبار وتحليل تعاطى المخدرات .. أنا فى فترة العلاج من شهر , وبالتأكيد العينة بالنسبة لى هتكون سلبية , لكن بالنسبة لروبرت ودانى بالتأكيد هتكون العينة إيجابية .
- أنا قابلتهم من يومين !!
- ودا معناه العينة إيجابية , ومعناها تبدأ تحقيقات واسعة وخطيرة , ودائما الأسئلة تبدأ من إمتى ؟ و إيه أنواع المخدرات ؟ ومين بيبغها لك ؟ وفين بتشوفه ؟ أسئلة كثيره لغاية ما يعرفوا كل التفاصيل , ويوصلوا إلى كل الحقائق المطلوبة , واللى هم عاوزين يعرفوه بدقة .
 ودارت الدنيا بى .. ما هذا الذى أسمعه ؟ و أين يعمل هؤلاء الأصدقاء الثلاثة ؟
- إنتم بتشتغلوا فين يا ستيف ؟
- مش ممكن أجاوب على سؤال , بس لاوم تفهم إنه مكان حساس جدا .. جدا .
إنه سؤال لا يهم أبدا معرفة إجابته الأن , ولكن السؤال الأهم : 
- أعمل إيه يا ستيف ؟
- تسافر فورا من كاليفورنيا إلى ولاية تانية .. سافر نيفادا . 
- وليه كنت مهتم بان تقول لى كل ده ؟!
- إذا قبضوا عليك , ها تضطر تقول اسمى .
- اطمن يا ستيف مش هيحصل 
- مش هيكون عندك اختيار يا صلاح .
بعد إلحاح , أخبرنى ستيف بمكان عمله .. توقف عقلى عن التفكير .. تمنيت لو أنه لم يخبرنى , ثم أكمل حديثه قائلا :
- عرفت أنا ليه بتمنى إن اسمى مايتزكرش أبدا ؟!! 
- عرفت .
- كان لك عندى 400 دولار .. دلوقت إحنا خالصين .
وفى هذه اللحظة فتحت زجاج السيارة ورميت ‘‘ البيجر ‘‘ .
ضاع أمنى فى دقائق معدودة .. تجربة جديدة رهيبة أواجها وحدى تماما .. وقد اقترح المغادرة إلى ولايات أخرى .. أى ولاية ؟
لا .. لا .. لن أذهب إلى ولاية أخرى .. ودون تردد , قررت أن أرجع مصر .. وطنى .. وفى أسرع وقت .. أرجع فورا .
وفورا رجعت إلى بيتى الصغير , الذى لم أشعر بأى تجاوب أو تعاطف نحوه .. لم أحبه نهائيا .. جمعت كل ملابسى فى الحقائب بسرعة مذهلة .. قررت التوجه إلى أحد الفنادق .. وضعت فى الفندق الحقائب , وعدت إلى ذلك البيت مرة أخرى لأطمئن  أننى لم أنسى به شيئا , وفعلا وجدت حقيبة بها كل الرسائل التى تلقيتها من أهلى , ومن مريم .. وبعد أن أطمأن قلبى إلى أن كل شئ تمام , قفلت الباب ورائى  , و أنا أرعف تماما أننى لن أعود إلى البيت مرة أخرى , واتصلت بصديقى رأفت وقلت له :
- أنا عايزك ضرورى جدا يا رأفت .. أنا راجع مصر .
- إنت فين ؟ أنا مش فاهم حاجة خالص .
- أنا فى الفندق .. خد العنوان وتعال لى بسرعة .
بعد نصف ساعة جاءنى رأفت , وصارحته بكل شئ , وهو فى حالة ذهول تام , رد بجملة واحدة :
- أنا دلوقت بس فهمت إنت بتجيب الفلوس دى كلها منين ! فعلا , إنت لازم  تمشى من هنا بأسرع وقت ممكن .. وماترجعش هنا تانى .
ولم أكن أريد العودة إلى البلد مرة أخرى , وكانت أمنية حياتى أن أخرج منها فى أسرع وقت ممكن ..
- أنا فعلا أشتريت تذكرة من شركة سياحية من ساعة , وأول طيارة على مصر بعد 4 أيام .. يوم الاتنين الساعة اتنين .
قلت لنفسى : أنا مش ممكن أنسى الميعاد دا أبدا .. فى حياتى كلها .
- أحسن حاجة ياصلاح إنك أشتريت التذكرة .
- أنا محتاج على الأقل , يومين .. تلاتة , أحصل فيها فلوسى من البنوك , وأبيع العربية , وأعمل ‘‘ شوبينج ‘‘ .
- أهم حاجة .. إنت ما تتحركش من الفندق .. أنا معاك اليومين الجايين لغاية ما نخلص كل حاجة سوا.
- بس أنا خايف يا رأفت يسجلوا اسمى فى المطار ؟!
- لا .. لا .. مش للدرجة دى .. الأول هيحاولوا يجمعوا معلومات , وبعدها يدوروا عليك , تكون أنت سافرت خلاص .
- أنا خايف جدا يا رأفت .. طيب أسافر ولاية تانية , وأسافر من هناك ؟
- ما تخفش أوى كده .. المهم ما تسوقش العربية خالص اليومين دول .. أى حاجة تحصل , ولو  مخالفة بسيطة , ممكن يكون اسمك اتبلغ وظهر على ‘‘ السيستم ‘‘ .
غمرنى الإحساس بالرعب .. وفى هذه الليلة استحال نومى , وأحسست أننى أعيش فى كابوس أسود .. وكان اليوم التالى يوم الجمعة , وذهبت مع رأفت إلى البنوك , سحبت كل أموالى من ثلاثة بنوك , ثم ذهبنا معا إلى معرض سيارات وبعنا السيارة ‘‘ جيب ‘‘ .. بدأنا يومنا التاسعة صباحا , حتى الحادية عشرة مساء .. كنا قد أنجزنا خلال تلك الساعات عشرات المواضيع المهمة , وطلبت منه أن نذهب فى اليوم التالى إلى ‘‘ المول ‘‘ لشراء بعض الهدايا .
فى تلك الأيام الثلاثة .. تعاطيت فيها كمية مخدرات غير طبيعية ..
أولا معى حقيبة مليئة بالمخدرات , وثانيا : لن أبيع مرة أخرى , ولن أرى فرانك أو غيره فى عمرى كله .. وفوق هذا وذاك سيطر على الشعور الرهيب بالخوف , وهذه المخدرات لابد أن انتهى منها .. وكان من الممكن أن أرميها , أو أتركها مع رأفت يعطيها لأحد أصحابه , الذين يتعاطون المخدرات ,, لكنى أردت أن أنتهى منها بنفسى , وانتهيت أيضا من شراء الهدايا لكل أصحابى .. وأهلى , ومريم ..وقد وضعتها فى 9 حقائب .
لم أنم ليلة الأحد , سهرت مع رأفت , وتعاطيت مخدرات بلا حساب , وشربت ويسكى , وأعددت حقائبى .. وكانت المهمة صعبة , فقد اشتريت بجنون .. إذا كل شئ معد للسفر , وأخر شئ طلبته من رأفت :
- تعرف أنا نفسى فى إيه ؟
- بعد كل اللى اشتريته دا , لسه نفسك فى حاجة ؟
- مش حاجة اشتريها .. نفسى فى مكان أروحه .
- نفسك تروح فين ؟
- نفسى أروح هوليوود لأخر مرة .. أمشى فى الشارع الرئيسى , وبعد كدا أتصور جنب يافطة هوليوود .
- غالى ةالطلب رخيص .
- عارف يا رأفت , أنا حياتى تنفع فيلم , ويتعمل فى هوليوود كمان .. بس لسه مش عارف نهايته هتكون إيه ؟! لو إتمسكت .. أنا ها انتحر , وتكون دى نهاية الفيلم .. فيلم دراما ابن ‘‘ .... ‘‘ .
- ياللا بينا على هوليوود وبلاش الهبل اللى أنت بتقوله د .. وبعد كده نرجع ناخد الشنط فى عربية نص نقل ونطلع على المطار .
وأخذنى رأفت .. ومشينا فى الشارع الرئيسى , وصعدت لألتقط صورا  بجانب اللافتة الهليوودية , وعدنا لأخذ الشنط , ونذهب إلى المطار ..
ماذا أخاف ؟؟ أخاف من كل شئ .. من خيالى .. وهرب دمى , وشعرت أن كل العيون مصوبة نحوى , فمنظر 9 حقائب مع شخص , منظر غير مألوف , ولافت .. وسارت الإجراءات , ودفعت قيمة الزن الزائد , وتسلمت بطاقة امغادرة , وقلت لصديقى رأفت :
- أنا مش هارتاح يا رأفت إلا لما الطيارة تطير فوق السحاب .
 - يا أخى ماتخافش .. خلاص كله تمام والحمد لله .
- وقفتك معايا أنا عمرى ما ها نساها .
- إنت  أخويا الصغير .. وأخر حاجة أقولها لك : إرجع بيتك .. أنت دلوقتى معاك فلوس .. اعمل مشروع , شوف أى ‘ بيزنس ‘‘ وابدأ حياة جديدة .. أنت عارف كويس أنا كان نفسى أسافر معاك على نفس الطيارة , مصر وحشتنى , بس أنا مش ها ارجع من البلد دى إلا لما أنجح .
- هتنجح يا رأفت .. ربنا معاك .. أشوف وشك بخير .. كلمنى يا رأفت , وأنا كمان ها أكلمك .. ربنا يستر وما يحصلش لك مشاكل بسببى . 
- حتى لو حصل , ما تقلقش . هنعرف نتصرف .. سلم لى على كل اصحابنا , واحد واحد .
- أشوف وشك بخير .. سلام يا رأفت . 
- هتوحشنى .. بجد هتوحشنى يا صلاح .
مرت هذه الساعات وكأنها سنوات .. سنوات طويلة .. انطلقت نحو بوابة الخروج .. وأخيرا دخلت الطيارة ولكن الخوف يسيطر على , و أتصور أن بين لحظة وأخرى سوف أسمعهم ينادون اسمى , ويطلبون منى النزول من الطائرة .
خوف ورعب غير طبيعي , ولا تصفه الكلمات , ولم أهدأ إلا بعد أن سمعت هدير المحركات , وتحركت الطائرة على الممر , وانطلقت فى الجو .. أحمدك يارب .. واشهد أن لا إله إلا الله .. وفى تلك اللحظات فقط , وأخيرا , أخيرا .. شعرت بالأمان .
ما أجمل هذا الشعور !!
ما أروع الإحساس بالأمان !! ما أجمله !!
وعندما وصلت إلى مطار باريس .. شهد الناس أغرب منظر , نزلت على ركبتى  فى المطار , وقبلت الأرض , والتف الناس حولى فى المطار يتأملون منظرى ساجدا على الأرض , وفعلا كان المنظر يستحق الفرجة .. رفعت رأسى , وجلست على الأرض , وأسندت ظهرى إلى أحد الجدران لأستريح .. نعم .. أريد أن أستريح .. ومن مطار باريس كلمت خالى ممدوح , وقلت له أنا فى طريقى الى القاهرة , فأصابه الذهول , وسألنى :
- معقول يا صلاح .. تسافر كده فجأة ؟! على الأقل كنت كلمتنى .. وجيت قضيت الويك إند عندنا !!
0 أصلى قررت فجأة , وأخذت طيارة مباشرة من كاليفورنيا  ومانزلتش نيويورك .
- بالسلامة .. وسام على أختى وباباك وكريم ورولا .. وها اشوفكم لما أنزل أجازة إن شاء الله ..  بجد مش قادر أصدق ,, رجعت تانى صلاح أبو المفاجأت !!
- بوسة كبيرة للعفاريت أشرف وشريفة , وحشونى , وطبعا سلم لى على رغدة  واشكرها .. مع السلامة .
لم أتماسك بعد هذا الاتصال , وانهارت دموعى وأخفيها وراء النظارة , فقد قضيت معهم أجمل الأيام ,وشعرت بالأمان .. غاب عقلى عندما عرضت نفسى لهذه الأخطار المهولة .
وكانت الصورة عند أهلى , وعند مريم وأصدقائى , أننى بدأت العمل فى محطة بنزين , وبعد شهور عملت فى معرض سيارات , والحقيقة أن صديقى رأفت هو الذى يعمل فى المعرض , وقد أتاحت زياراتى المتكررة له فرصة التعرف على التفاصيل , وفنون التعامل مع الجمهور .
كم كانت الصدمة بالنسبة لهم جميعا كبيرة , عندما أخبرتهم بقرار العودة بعد أربعة أيام .. لم يفهم أحد سببا لهذه العودة السريعة المفاجئة , ويحق لهم أن يسألونى عشرا ت الأسئلة المنطقية :
لمذا ترجع الأن ؟ ولماذا هذا القرار المفاجئ ؟ ما سره ؟ ما سببه ؟ وماذا تفعل هنا؟
وكم فرحت عندما عرفت أن أخى كريم وأسرته فى مصر , وهو مكلف من الشركة الأم فى إنجلترا , بمهمة القيام بإجراءات إنشاء شركة جديدة فى مصر , وفروعها فى أكثر من دولة عربية .. وهكذا و لأول مرة منذ زمن طويل , يجتمع  كل أفراد العائلة على أرض الوطن , فدائما , ومنذ وعيت .. كان أحدنا مسافرا لسبب أو لآخر .
استقبلنى فى المطار مريم ومصطفى  وخطيبته الجديدة سندس .. وفى رحلات سابقة كان عشرات الأصحاب يخرجون لاستقبالى فى خمس أو ست سيارات .. وطبعا أهم سؤال , بادرنى به مصطفى :
- إنت إيه اللى رجعك فجأة  كده ؟
- ولا حاجة ... حسيت بالملل , ومعايا شوية فلوس حلوين .. قلت كفاية كده .. أرجع و أعمل مشروع قى مصر . 
- لحقت تعمل فلوس فى سنة وشوية ؟
- العربيات شغلها بيكسب كويس يا درش .. سيبك أنت .. أخباركم إ]ه ؟
 - قررنا  هنتجوز قريب .
فرحت سندس بما قاله خطيبها وقالت :
- ياريت .. بس بعد ما نحل شوية مشاكل .
- كل شئ وله حل .
- وإنت يا مريم مش هتتجوزى ؟
- إيدى على كتفك .
- إيه ده ؟ إنتى أتعلمتى تردى ؟!
- طبعا .. تلميذتك النجيبة .
السطر الأول 
وصلت بيتنا ولم أنسى سلام بابا , كأنه يقول : ‘‘ هارد لــك ‘‘ سافرت , وفشلت , ورجعت .. لم يقل هذه الكلمات صارحة , لكنى أحسستها .. أمى سلمت على والخوف فى عينيها .. رولا سلمت والفرحة مرسومة على وجهها .
دخلت غرفتى , ووضعت فيها الشنط بين ذهول الجميع , وكسرت رولا حاجز الصمت , وسألتنى :
- إيه كل الشنط دى يا صلاح ؟ أنا مش مصدقة !! 
- اشتريت هدايا وعملت شوبنج مش هزار .
- باباك ممكن ينهار لما يشوف الشنط دى كلها !!
- ندخلها الأوضة قبل ما يشوفها .- دفعت جمرك أد إيه ؟
- دفعت كتير يا رولا .. بس مش مهم .. ‘‘ شوبنج ‘‘ يساوى .. الشئ البايخ إنهم قعدونى فى الجمرك ساعة , وعينى على الشنط .. كنت خايف شنطة تروح كده واللا كده .
- بجد .. دفعت كام ؟
- سبعة  الأق جنيه .- يا نهار أبيض .. دا كتير جدا .
دخل بابا لإلى غرفته , وكانت ماما ترد على التليفونات  , وتحكى أخبار عودنى للأقارب , كريم فى المكتب .. إنه يقدس العمل , ولا يعود من الشركة قبل منتصف الليل .. ويتحمل المسئولية بكل ضمير حى ويقظ ..
رجعت إلى بلادى ومعى مبلغ لا بأس به , ادخرته من تجارة المخدرات لمدة ثمانية شهور , ولو لم أكن أنفق بجنون , لأصبحت أملك ضعف هذا المبلغ , وأشرقت شمس يوم جديد .. وعلى أرض الوطن أحسست أن الصباح له طعم ومذاق مختلف .. سمعت تغريد العصافير .. لكن هنا وعلى سريرى يرقد إنسان متعب .
وكان من أهم أولوياتى شراء سيارة جديدة , وتجولت على المعارض , ووقع أختيارى على سيارة ‘‘ فورد موستنج كابورليه ‘‘ , ودفعت ثمنها 120 ألف جنيه .. والله زمان .. وفى أقل من أربع وعشرين ساعة من وصولى أًبح عندى سيارة أخر موديل .بحثت عن حسام , رغم أن أمى سبق أن منعتنى من الاتصال به .. وبكل الطرق كنت أتحايل على كل أنواع الحصار , وأكلمه , لكنه غير موجود .. فماذا أفعل ؟ بصراحة صور لى الضغط النفسى الذى شعرت به من هذا الأسبوع , أننى لن أشعر بالراحة إلا إذا ضربت .. مررت على شريف فى بيته ..
وكانت المفاجأة كبيرة لصديقى , واستقبلنى بحرارة قائلا :
- إيه المفاجأة دى ؟ إحنا كلنا قلنا إنك مش راجع تانى !!
- اسكت .. خربتها ورجعت .
- احكى لى .. أنا عارفك .. أكيد ولعتها .- نضرب الأول , أنا هاتجنن وأضرب .
- ألبس وننزل .. معاك كاش ؟- معايا 100 دولار .
- ياسيدى .. يا سيدى .
- أه صحيح .. هو حسام فين ؟
- عايش فى شقته فى المعادى مع دعاء , وخاربين الدنيا سوا .
- لا يا رجل .. من إمتى ؟
- من فترة طويلة .. والموضوع مقلق جدا .- طبعا حسام فتح دولاب هناك .
- ومش أى دولاب .. ولعلمك هيتمسك قريب .
- هو إحنا هنضرب من عند مين ؟
- من عند مخسمر أخو أم سيد .
- هو لسه شغال ؟ إزاى متمسكش كل ده ؟
- مظبط .. دا البريمو دلوقتى .
- طيب نروح عند مخيمر , ونرجع على حسام .
- أنا مش بحب أروح عنده يا صلاح .
- لا يا راجل .. للدرجة دى ؟
- هاتروح وتشوف بنفسك .
اشترينا تذكرتين , وكل واحد ضرب واحدة .. وفلت لصاحبى :
- ياه !! ‘‘ واللا زمان يا دنيارى ‘‘ .. على رأى عادل أدهم .
انطلقنا إلى بيت حسام , وكانت معه دعاء ونانسى , وثلاثة أخرون من مصر الجديدة .. ضربت معهم أكثر من مرة .. وبعد السلام والقبلات .. تجولت فى البيت , منظم لكنه رخيص , ويبدو أن دعاء حاولت تنظيفه , لكن ماذا تفعل فى هذا الوضع البائس ؟
حكيت لهم على تجربة السفر , وما فعلته خلال الرحلة .. وكان تعليق حسام :
- يا ابن الإيه ؟ تتاجر فى أمريكا ؟ ‘‘ كراكس ‘ بصحيح .
لاحظت أن الثلاثى حسام ودعاء ونانسى فقدوا وزنهم . واختفت الدماء من وجوههم , وشكلهم ‘‘ ضايع ‘‘ ومدمنين من غير ‘‘ فصال ‘‘ .. فهمت بوضوح أن الشقة عبارة عن دولاب مفتوح .
والحديث الذى يدور بينهم : تعرف فلان ؟ بيضرب مع فلان وفلان .. وفلان بيضرب مع أخته .. بعضهم لا أعرفه , وبعضهم سمعت أسماءهم ولم ألتق بهم .. وبعضهم ‘‘ حششت ‘‘ معاهم منذ سنوات .
قضيت بعض الوقت مع الشباب , وسمعت منهم أخر أخبار اإدمان , والمشكلات التى سببها , ومنها القبض على فلان , ووفاة فلان , ودخول فلان المستشفى , ولكنى ام أسمع أن أحدهم توقف عن التعاطى , وشفى من هذا الداء .. وبعد عودتى من هذه الرحلة , تحدثت الإشاعات عنى , وقيل إننى سافرت مع أسرتى إلى أمريكا للعلاج هناك من الإدمان .
عدت إلى بيتنا .. ولم يتم اكتشاف أمرى فى هذا اليوم .
وفى صباح اليوم التالى اتصلت بصديقى شريف للذهاب إلى دولاب من الدواليب , فردت والدته :
- إزيك يا طنط , أنا صلاح .
وقبل أن ترد السلام والتحية .. فالت بانزعاج :
- الحقنى يا صلاح .
- فيه إيه يا طنط ؟ خير !!
- شريف وصل من ساعة , وطبعا واخد زفت على دماغه .. دخل بيطوح ومش فاهمة منه أى حاجة , نام على السرير وبطل يرد على خالص .
- كلمى دكتور يا طنط .
- كلمت المستشفى , وقالولى ناتخافيش , وهيجو ياخدوه , بس أنا خايفة يجراله حاجة . 
- أنا جى حالا يا طنط .
شريف كان يذهب إلى الجامعة فى الإسكندرية , وعندما أسرف فى التعاطى و ‘‘ خرب الدنيا ‘‘ رجع من هناك .. كانت قصة إدمانه معلنة فى كل مكان .. بذل أهله أقصى ما فى وسعهم لمساعدته , وكانوا يفشلون فى كل مرة , ولكن أحد  الحلول التى توصلوا غليها ونفذوها فعلا , كانت إرسال شريف إلى المستشفى .. أو حضور المستشفى لأخذه , وعنندما كنت أسال حسام عنه :
- شريف فين .. لختفى ؟!
- فى المستشفى .. إتشحن من أسبوع .
وكل مرة ذهب فيها شريف للمستشفى , كانت له قصة مختلفة .
ما بين منزلى ومنزل شريف , دقائق معدودة , نزلت فى ثانية , ووصلت إلىمنزله , فتحت لى والدته :
- هو فين يا طنط ؟
- جوه نايم على السرير , مش عارفة أعمل له إيه ؟!
- أنا سمعت لما حد يحصل له كده يشربوه ميه بملح .
- ادخل شوفه , وأنا ميه بملح . 
دخلت إلى شريف فى غرفته لأجد منظرا غريبا , شريف نصفه ناشم على السرير وقدماه على الأرض , ويرتدى رجلا واحدة من البنطلون والأخرى مخلوعة , ويرتدى أيضا ‘‘ فردة ‘‘ حذاء واحدة .ز نائم , ولايتحرك وعلى صدره عنقود من العنب , ويده مفتوحة , وقد وفعت منها سيجارة على السرير غير مشتعلة , ويده الثانية مفتوحة بلا سبب واضح .. أول ما خطر فى بالى أن أطمئن عليه .. وجدته فاقد الوعى , ناديت عليه بأعلى صوتى لنه لم سرد , فضربته  على وجهه فاستجاب , فأطمأن قلبى , فهو يمر فقط بحالة غيبوبة مؤقتة , وسوف تمر مع الوقت , ومن واقع الخبرة هذا يحدث كثيرا .
 وبدأ حديث ومونولوج  داخلى :
- يا ابن الإيه يا شريف , دا أنت ضارب ضرب مبرح !! ياترى معاه تانى ؟!
وفى ثانية وضعت يدى داخل جيوبه , ولم أجد إلا علبة السجار .. وهو دائما يضع المخدرات فى علبة السجائر .. فمددت يدى و أخذتها وفتحتها لأجد ورقة كبيرة جدا , وبها كمية لا تقل عن 2 جرام , وفى هذه اللحظة , سمعت صوت وقع أقدام .. إنها والدة شريف قادمة , فتركت العلبة مكانها وتحدثت معها بهدوء :
- أطمنى يا طنط .. هو كويس .. بيتحرك إنما محتاج ينام شوية .
وبدأت والدة شريف فى سرد الشكاوى :
- حرام عليه إللى بيعمله , أنا مش قادرة .. خلاص هاموت .. دمرنى  زدمر البيت كله .. باباه سافر من كام يوم , وأنا مش غلرفة أعمل إيه .
جلست استمع إليها , لكن سيطر على تفكيرى رغبة عارمة فى الحصول على الورقة التى بها 2 جرام الموجودة فى علبة السجائر , وأثناء حديثنا  سمعنا جرس ودقات على الباب , فأسرعت والدة شريف لفتح الباب , وفى اللحظة نفسها مددت يدى لآخذ البودرة من علبة السجائر , ووضعتها فى الشرب .. الحمل الوديع تحول إلى ذئب .. وشعرت بالسعادة البالغة , فقد تم حل مشكلة أسبوع على الأقل .
كان الطارق هو الدكتور وليد , ومعه فريد , وحسنين , وصادق من الممرضين فى المستشفى , لم أعرفهم لأننى لم أرهم من قبل , وقدمتنى لهم والدة شريف قائلة :
- صلاح .. من أصحاب شريف الكويسين .
شد الدكتور على يدى , بينما بدأ الثلاثى فريد وحسنين وصادق يتحركون بخبرة , وحاولوا إفاقة شريف , وأيضا مراجع جيوبه وفتحوا علبه السجائر .. وتأكد فريد من خلوها من المخدرات , ثم أعادها إلى جيب شريف .. وقلت فى نفسى :
- فرقت معاك 3 دقايق .
وبدأ حسين فى مساعدة شريف على الوقوف , ورفع فريد رجله ليضعها له داخل البنطلون .
استمر الطبيب فى حديثه معوالدة شريف , وقال لها :
- المرة دى لازم يقعد شوية كويسين .
- أنا مش عايزة أشوفه تانى , خلوه عندكم سنة .. هى دى المرة الكام يا دكتور وليد ؟
- مش عارف .. بس مش أقل من العشرة .
- وبعدين .. وأخرتها ؟! يموت ويريحنى فى ستين داهية .
بدأ شريف فى الإفاقة , وأمسك الدكتور وليد بيده ليقيس النبض وسأله :
- إزيك يا شريف ؟
أخذ شريف يححاول فتح وغلق عينيه , ليتأكد من شخصيات الموجودين أمامه , ويتعرف إلى صاحب الصوت الذى يكلمه .. بينما ذهبت والدة شريف لتحضر شنطة المستشفى المعتاد , ومرت لحظات فى حوار فكاهى عجيب :
- أنا كويس .
وطبعا شريف قال ‘‘أنا كويس ‘‘ بمعجزة , فسأله الدكتور :
- كويس إزاى يعنى !! إنت مش حايي بنفسك ؟!
- من فضلك يا دكتور كلمنى كويس , أنا بنى أدم .
- هو أنا قلت لك حاجة غلط ؟1 
- إنت بتعاملنى معاملة غريبة , وبعدين أنت إيه اللى جابك هنا ؟!
- وحشتنى .
 - أنت بقى ماووحشتنيش .تلفت شريف .. وبدأ ينظر حوله فوجد فريد وحسنين وصادق .. 
وفى دهشة بالغة قال :
- إيه ده !! هو أنا فى المستشقى والآ إيه يا دوك ؟!
- لأ .. إنت فى البيت .
- أمال المستشفى كلها هنا ليه ؟


-علشان إحنا بنقدرك .
 - بقولك إيه يا وليد .. مش عايزين النهارده .
 وفجأة تحركت من مكانى , فانتبه شريف إلى وجودى .
 - إيه ده .. صاصو .. هو إحنا كنا مع بعض يا صاصو ؟!
 - لأ , أنا كلمتك .. ومامتك فالت لى إنك تعبان شوية , فجيت أشوفك .
 - ده صاصو .. لسه راجع من أمريكا .. حبيبى .. مستر كراكس .
 - وإنت كمان يا شريو .
 - صاصو .. مشى الناس دى من هنا .
 دخلت والدة شريف تحمل شنطة فى يدها . 
 - ياللا يا شريف . 
 - على فين يا ماما ؟ 
  - يعنى حيكون على فين ؟
 - لإيه ده .. سويسرا تانى ؟ لا .. لا.. إنت كده بتظلمينى .. والله حرام عليك .. مش تتأكدى الأول .
 - أنأكد من إيه ؟!!
 يرد شريف عليها بمنتهى الصعوبة :
 - تتأكدى إن أنا واخد .. دا هى صليبة واحدة .. كان عندى صداع فأخدت برشامة .. إيه المشكلة ؟
 تدخل الدكتور وليد لإنهاء هذه المهزلة قائلا :
  - ياللا يا شريف على المستشفى , وبلاش تتعبنا .
 - وبعدين معاك يا حماده .. مش قلنا إن أنا بنى أدم ؟
  - وإنت شايفينى بقولك يا حصان ؟
 - يووووه .. إنت هتهزر واللا إيه ؟! يا صاصو , مشى الراجل دا من هنا .. 
 قول له يفوت علينا كمان أسبوع .
- عيب يا شريف , متتكلمش مع الدكتور كده .
 - إنت مش شايفه بيعاملنى إزاى .
 وانتبه شريف فجأة :
  - فين علبة السجاير ؟
  كان فريد واثقا أن العلبة ليس بها أى مخدرات , فقد  أعادها إلى جيبه , بعد أن فتشها جيدا فقال له :
 - فى جيبك .
 - أنا قلت اتفلبت ولا حاجة .. حركات يا حسنين .
 - يا ماما , هو أنا حأقعد فى سويسرا أد إيه ؟
- منك لباباك , أنا مليش دعوة .
 وجه دكتور وليد حديثه إلى والدة شريف وسألها :
 - حضرتك  جاية معانا ؟
  - لأ .. بكره إن شاء الله , النهارده أعصابى مش مستحملة .
 استمر شريف لمدة 5 دقايق يسلم , ويقبلنى , ويرجونى أ، أزوره فى المستشفى , فوعدته بالذهاب مع والدته لزيارته فى اليوم التالى .
- أنا هاجى مع حضرتك بكره للمستشفى .
 - ياريت يا صلاح .. عدى عليا الصبح ونروح سوا .
 انطلق  دكتور وليد ورجاله إلى خارج الغرفة ومعهم شريف , وكان يتحدث دون انقطاع :
 - إنتم كده بتظلمونى .. ماشى يا ماما .. ماشى ياوليد .
 - معلش , إحنا وحشين .
 - إيه يا عم الدكتور .. أنت بتكلم واحد فى حضانة واللا إيه ؟
 - أنا غلطان يا شريف .. حقك عليا .
 - قول أنا أسف .
 - ممكن تقعد ساكت شوية .
 وذه بشريف إلى المستشفى , بينما ذهبت إلى الصيدلية وبدأت الاستمتاع بــ 2 جرام .. كنت واثقا من جودة نوعية البودرة , فتعاملن معها بمنتهى الحرص .. وإحساسى بأن معى 2 جرام كان يعطينى الثقة فى التعامل مع الجرعة  بهدوء .
 نمت ساعات قليلة , استعدادا للذهب إلى المستشفى , كما وعدت فى اليوم التالى .. أخذت سوسته ‘‘ ستمورنج ‘‘ , بالقدر الذى يساعدنى على الاستمتاع , وفى الوقت نفسه التعامل مع البشر , فأنا أعلم أن والدة شريف لديها خبرة شديدة فى مثل هذه الأمور , ولا أريدها أن تكشفنى .. اتصلت بها ثم ذهبت إليها كما اتفقنا .
 تحركت فى سيارتى الجميلة , فهى تفهم جيدا أنه من المستحيل أن يكون هناك مدمن , ويمتلك سيارة بهذا الجمال .. مررت عليها و أخذتها  من المنزل ,وبدأت فى سرد قصة حياة شريف مع المخدرات :
 - هى الجامعة اللى فى اسكندرية اللى بوظته وضيعته 
 ومن جانبى كنت أرد عليها ردودا بريئة ودبلوماسية :
 - معلش يا طنط , إن شاء الله هيبقى كويس .
 وتستمر فى سرد المصائب :
 - صرف كمية فلوس !! ده سرق نص الدهب بتاعى وعربيته اللى باعها .
 إنها حقا مأساة .. كنت أستمع إليها لدقائق معدودة , و أسرح وأغيب عنها وعن حديثها دقائق , إلى أن وصلنا إلى نستشفى تبعد قليلا عن القاهرة , وتلقت التحية من الكثيرين , فمن الواضح أنها معروفة وحبوبة فى هذاالمكان . وكنت أتوقع أن أرى مستشفى مثب بقية المستشفيات , إنما فوجئت بحدائق واسعة وأشجار وكافتريا هادئة .. حقا المكان جميل ..
تجولت فى المكان , ورأيت لافتات كتب عليها : الجيم , حمام السباحة , وتشير أخرى لفتت انتباهى إلى : ‘‘ قسم الإدمان ‘‘ , وقلت لوالدة شريف :
 - المستشفى حلوة أوى , ولا النادى .
 - هى كويسة فعلا , بس هى أخر مكان بأحب أجيه . 
 وصل الدكتور وليد وسلم علينا , وأخذنا إلى غرفة الاستقبال .. جلسنا فيها , وتحدث طويلا عن حالة شريف 
 , و أثناء ملء أوراق دخوله إلى المستشفى , كانت الأم فى حالة يرثى لها .. ومنت أتوقع أن أرى شريف , وكنت عامل له مفاجأة , فهو أصلا صاحب الــ 2 جرام اللى معايا , فجهزت له سوسته وتركتها فى السيارة , وعندما سألت الدكتور :
 - هو شريف فين يا دكتور , مش ها نقابله ؟
 - لأ طبعا , ده فى ‘‘ الديتوكس ‘‘ .
 - ‘‘ ديتوكس ‘‘ ؟!!
 - يعنى العزل , علشان يعدى أعراض الانسحاب .
  - طيب ممكن أشوفه إمتى ؟
 - كمان تلات أو أربع ايام , مش قبل كده . 
 ومر فى خاطرى سؤال مهم .. سألت نفسى : 
 - هو أنا إيه اللى جابنى هنا , مادام مش هاشوف شريف ؟!
 تركتهما وخرجت من المستشفى لأخذ سوسته من السوستتين الجاهزين , كمية بسيطة تريح الدماغ , ثم عدت إليهما ولم يكتشف أحد أنى أخذت جرعة مخدرات .. وعندما جلست معهما أثناء إنهاء الإجراءات , سمعت اسم أحد الأصدقاء الضريبة المشهورين , فعرفت أن هذا المكان ما هو إلا ملتقى الأحباء .
 دفعت والدة شريف مبلغا كبيرا من المال , وعادت معى فى السيارة , وبدأت فى سرد فصل جديد من الشكوى , وكل نبرة تؤكد حزنها وألامها وشعورها بالاكتئاب بسبب صديقى العزيز شريف .
 تركت والدة شريف عند منزلها .. أخذت حقنة أخرى ثم عدت إلى البيت , وكان واضحا أننى تعاطيت البودرة .. أمى كانت فى أنتظارى مع أختى رولا , وهما فى حالة ترقب , وعلى للسانها سؤال واضح : ياترى كيف يعود إلى البيت .. مع من ؟ وفى أية حال ؟ وبمجرد أن فتحت الباب , نادتنى أمى قائلة :
 - تعال ورينى دراعك .. ومن غير ما أشوف .. وشك كفاية .. كل شئ واضح .
 وأنهارت أختى باكية وقالت :
 - تانى يا صلاح ؟ ليه بس كده ؟! حرام عليك !!
 - إنتم مش فاهمين .. أنا كنت محتاج أضرب المرة دى بس .. أوعدكم أنى مش ها أخد تانى .. أنا  راجع من سفر وتعب , وعمرى ما كنت ها اعرف أهدأ من غير ما أخد المرة دى يا رولا .
 - أد إيه نفسى أصدقك , بس مش  قادرة . 
 تدخلت أمى فى الحديث قائلة بحدة :
 - اسمع كويس .. أنا مش مستعدة أتخيل إننا نبتدى الموضوع ده من الأول وجديد .. مش هينفع أبدا .. منك لباباك واتصرفوا مع بعض .
 فقلت متوسلا :
 - من فضلك إهدى بس يا أمى .. هى المرة دى وخلاص .
 - لما نشوف .. وأفلح إن صدق .
 قتحت الشنط .. ووقفت مذهولا .. يا إلهى !! ما كل هذه المشتروات .. ملابس وهدايا تكفى العائلة والأقارب , والأصحاب و جيران الجيران ؟! فيها الصيفى , والشتوى , والخريفى , وتفضلى يا أمى .. وبابا .. تفضل .. ورولا حبيبتى .. وكريم بك .
 وطبعا .. كانت هناك هدايا مريم ومصطفى وحسام ودعاء , وميدو , وبونو , وريكو , وزونى , وعلاء .. وفتحى .. تذكرت الجميع , وكل واحد كانت له هديته المحترمة .. طبعا صلاح أبو الكلام .
 ورجعت أشرب ويسكى بشراهة , و ‘‘ ألف ‘‘ سجاير , ولا حظت ظاهرة انتشار البانجو , وبخاصة فى العتبة , وأن نسبة كبيرة من الشباب تدخن البانجو الذى سيطر على  السوق , فهو يشبه الماريجونا مع الفارق أن الماريجوانا ‘‘تلوح , تسطل ‘‘ .. ورأيى أن البانجو مخدر يجعل الإنسان غبيا  إلى أقصى درجة , ضيق الأفق , بطئ التفكير .. وبعد سجارتين بانجو , كنت أشعر بالتوتر , وأننى عصبى جدا  فقد أحسست أن مخى توقف , وأننى لا أفهم ماذا أقول .. وبعد كل جوينت أردد :
 - أنا مش عارف قصدى إيه !! أنا مش عارف أنا بقول إيه !! انا مش عارف أفكر !!
  وكثيرا ما ضحكنا على تلك الجملة , وعلى جمل أخرى تشبهه .. وبعد أسبوع , قابلت حسام مصادفة , ودار بيننا الحديث العادى :
 - على فين العزم ؟
 - أم سيد رجعت تشتغل تانى .. الباب الأسود يا باشا .
 تكررت المأساة مرة أخرى .. وبدأت أضرب من جديد , وبعنف , رغم أننى لم أكن أريد الدخول فى الدائرة السوداء المظلمة من جديد .. حقا لا أريد , ولكن لقد انزلقت قدمى فى المحظور .. فما الحل ؟ ‘‘ تريكسان ‘‘ أحد الحلول , وهو دواء بدأ يغرف فى ساعة الإدمان , والمعروف طبيا أن المدمن إذا أخذ حبة ‘‘ تريكسان ‘‘ , وتعاطى البودرة بعد هذا , فإن احتمال الزفاة وارد جدا , وقد حدث هذا مع أكثر من مدمن .. ولو لم يفقد حياته وعمره , فهو لن يستمتع بالبودرة , بمعنى أن ‘‘ التريكسان ‘ عدو البودرة , والعدو الأول للمدمن , وافعول الحبة الواحدة من ‘‘ التريكسان ‘‘  يمتد لمدة ثلاثة أيام .
 كنت أعرف هذه المعلومات , ولكننى لم أذكرها لأحد منأسرتى  حتى لا يستخدم ذلك ضدى فى أى يوم من الأيام .
 وفى تلك الليلة رجعت البيت , وبنظرة واحدة كشفتنى أمى .. وقد شعرت بالاكتئاب , وارتجفت عندما رأيتها جالسة فى انتظارى , ودموعها فى عينيها ..
 قلت لها بكل الصدق :
 - أنا فعلا مش عايز أضرب , ومش عارف أعمل إيه .. ركزى معايا ..
 أنا عارف إنك عارفة كويس إنى خلاص رجعت أخد تانى من أول وجديد , والدنيا هتدمر وهاضيع تانى , وده ماينفعش .. أنا يا أمى فى مصيبة سودا .
 ولم تتحرك .. فمثل هذا الكلام سمعته كثيرا .. فقلت : 
  - يا أمة أسمعينى . 
 - نعم .
 - فيه دوا اسمه تريكسان و وأنا لازم أخده .
 وكلمتها عن هذا الدواء , وبدأت تتفاعل مع كلامى .. وفهمتنى بسرعة , وسألتنى بأهتممام :
 - منين الدوا ده ؟
 - موجود , وممكن أجيبه دلوقت .. المشكلة ماينفعش أخد الدواء ده , غير لما جسمى يكون نضيف من البودرة 100% علشان لو فى بودرة فى جسمى , تبقى مشكلة ..  ولازم أبعد عن القاهرة على الأفل تلات ايام , وأرجع أخد تريكسان .. مستحيل تنجح الخطة , وأنا هنا فى البيت .
 تكلمت من قلبى وبكل صدق .. وكنت فى هذه اللحظات ضارب , وكلام الضاربين دائما كلام مقنع ومن القلب .. فى اليوم التالى سافرت إلى الإسكندرية مع أمى , ونزلنا فى فندق جميل على البحر .. أما الوادل فقد فهم أنها رحلة استجمام سريعة , وعندما عرضنا عليه فكرة السفر معنا , اعتذر , فأعماله الكثيرة تمنعه من القيام بمثل هذه الإجازات الترفيهية الاستثنائية .. وكانت مشكلتى أن جسمى تعود على البودرة من جديد , وليس من السهل التوقف عن التعاطى .. ومرت الأيام الأولى  الثلاثة بصعوبة بالغة : ألام ومغص فى البطن , إسهال مستمر , الأنف أشبه بصنبور مياه مفتوح .. أربعة أيام كأننى فى الجحيم .
 ومرت الأيام الأربعة , وقبل الرجوع إلى القاهرة أخذت حبة ‘‘ التريكسان ‘‘ .. و بقدر التعب الرهيب الذى عاشته أمى خلال تلك الأيام , بقدر شعورها بالسعادة لبدء العلاج بدواء ‘‘ التريكسان ‘‘ .. شعرت أن هناك علاجا , وأن هناك حلا .. والمفروض أن أخذ حبة واحدة كل ثلاثة أيام , ولكنها أعطتنى حبة كل يوم .
 ارتفعت معنويات أمى , وأيضا أختى رولا , وكانت تقضى معى أوقاتا , تحدثنى فى مواضيع لطيفة مختلفة .. هى سعيدة وتشعر بارتياح , وأنا أيضا .
 وعادت الحياة الطبيعية فى بيتنا بفضل تناول هذا العلاج وعادت أمى إلى الطلبة والمحاضرات وتصحيح الامتحانات , وانتظمن رولا فى عملها , وقررت رؤية أصحابى أحمد , وحسين , ورامى , وبهاء , إذ إننى ام أراهم منذ عودتى من أمريكا .
 وجدت ميدو وعلاء فى البيت , وصارحنى علاء بأنه قرر الهجرة إلى كندا ,وكان من الوضاح أنه استنزف معظم أمواله من الميراث فمنذ عشر سنوات وهو ينفق ببذخ جنونى ودون حساب للأيام القادمة .. أما ميدو فقد تسلم العمل فى إحدى الشركات الكبرى ,وصارحنى هو الأخر بأن طبيعة العمل لا تعجبه , ولكنه أفضل من الإحساس بالملل , والبقاء فى البيت بلا هدف .
 عندما سألت عن الشباب .. كان من الواضح أن ميدو يفضل عدم الحديث فى سيرة الأصدقاء , ولكن علاء صمم , وكأنه أنتظر منى هذا السؤال ,
 الذى يريد  الإجابة عنه بكل إصرار , قال علاء :
 - حسين خطب نيفين وهيتجوزوا قريب .
 - لا ياراجل .. أخيرا .. بس بصراحة , نيفين دى أستاذة .
 - بهاء يا سيدى خلص ميراثه كله أو معظمه , وداخل خرج من المستشفى , خلاص بهاء أدمن .. والمصيبة إن أخوه الصغير بدر , بيضرب هو كمان .. الاتنين خاربينها على الأخر .. أما حبيبك رامى جاله فيرس ‘ سى ‘‘ , وخرج من المستشفى من أسبوع وجالنا من يومين .. وبصراحة زعلت عليه جدا لما شفته .. دا مش رامى اللى نعرفه .. ده واحد تانى , اتبهدل , وهو مش وش بهدلة , وأبوه اللواء طول اليوم ماشى وراه .. خايف عليه .. أبوه يصعب على الكافر .
 لم يشارك أحمد فى الحديث , ولم يعلق , وأراد أن يغير الموضوع أكثر من مرة , لأنه حزين من تكرار سماع هذه الأخبار السوداء , ثم قال أخيرا :
 - إنت ناوى تعمل إيه يا صلاح بعد مارجعت من أمريكا ؟!
 فقال علاء نيابة عنى :
 - ناوى يضرب طبعا .
 رد أحمد بغضب :
 - بس يا علاء , بلاش سخافة .
 - صلاح عمره ما هيبطل .. زيه , زى بهاء , ورامى , ولعلمك الاتنين دول , كمان , أخرتهم قربت وها افكرك .
 كان لابد من التدخل فى الحديث فقلت :
 - خليك فى نفسك يا علاء , يعنى إنت ياواد عملت مشاريع كسرت الدنيا , ومصر كلها بتحكى عنها .
 - بس على الأفل أنا مش مدمن .
 - أه .. صح .. 15 سنة بتشرب حشيش وبيرة كل يوم , ومش مدمن . يعنى ‘‘ أم توتو ‘‘هى اللى مدمنة ؟!
 كلمة ’’ مدمن ’’ , عندما  أسمعها , كأن ماسا أو تيارا هربائيا صعقنى , ويضايقنى سماعها , حتى عندما تقال لأحد غيرى .. قلت لميدو :
 - بأقول لك يا ميدو .. نعا نخرج شوية .. أنا مش عايز أقعد فى البيت .. أشوفك بكره يا علاء .
 - على فين العزم يا صلاح ؟ مستشفى إيه المرة دى ؟
 - لا .. مفيش مسنشفيات المرة دى , أنا هاخد ميدو أفرجه على العربية الجديدة .
 - ياسيدى .. يا سيدى .. إشتريت إيه ؟
 - اطلع البلكونة , وإتفرج .
 وكانت هذه لحظة الانتصار على حديث علاء الهجومى .. وبعد رؤيته السيارة , خرجت مع أحمد , وعملنا جولة فى المهندسين , وفى الزمالك , وفى الدقى , وطلبت من أحمد أن أرى بهاء ورامى .. فعلا تمنيت رؤيتهما , لكنه رفض قائلا :
 - أكيد بهاء فى المستشفى .. أمه كا أسبوع تشحنه على هناك , ودلوقت بيقعد فى المستشفيات , أكتر من البيت .. بهاء صرف كل فلوسه .. أنت مش متخيل خربها إزاى !!
 - وريكو يا ميدو ؟!
 - رامى يصعب عليك .. لو شفته  مش هتصدق .. مبهدل نفسه .. خس جدا .. فور العربية , ودخل المستشفى مرتين أو تلاتة السنة اللى فاتت ومفيش فايدة .. مش بيكمل أسبوع , ويرجع يضرب تانى .. وأخر مرة باباه زارنى وتكلمنا سوا .. الراجل يائس ومش عارف يعمل إيه .. من أسبوع كان عندى وقال لى إن رامى جاله فيروس ’’ سى ’’ والدكتور قال لو فضل يضرب , الكبد مش هيستحمل , ورامى هيموت .
 - يا نهار أبيض ! إيه اللى بيحصل ده ؟!
 - دا إنت مش عارف حاجة .. فى عشرة ماتوا السنة دى .. فلان وفلان وفلان .
 - إيه دا يا ميدو ؟ كل ده حصل فى سنة وكام شهر ؟
 - الحمد لله إنك كويس .
 - مش هاضحك عليك .. أنا باخد تريكسان .. هو ده اللى حامينى .. أنا خربتها أول مارجعت , وبعدين قلت مابيدهاش , وباخد تريكسان كل يوم .. بس يا ميدو بقيت باشرب ويسكى واحشش كل يوم بكميات رهيبة .. ولبانجو ده كمان لاحسلى دماغى .
 - البانجو كارثة .. إنت عارف يا صاصو إنهم بيدوه للجمال فى السودان علشلن ما تهيجش .
 - لا يا راجل !! بجد ؟! 
 - أه  .. وكمان بيدمر خلايا المخ , ويخليك أغبى من الحمار.
 عدت إلى بيتى , وبعدت عن الضريبة , ورجعت حياتى شبه طبيعية , وإذا قابلنى واحد من الضريبة وسألنى :
 - إيه النظام ؟
  أجيب على الفور :
 - تريكسان .
 وبقدر اشتياقى للضرب .. بقدر شعورى بالارتياح , وحرصت على لقاء مصطفى , وعدت للسهرات الأنيفة , والسهرات الجميلة , وقضاء الأوقات الممتعة بعيدا عن هذه الدائرة السوداء .. كان الخمر هو سيد الموقف .. كنت أخرج كل ليلة مع مصطفى وسندس ومريم , نحن الأصدقار الأربعة نستمتع بالخروج معا .
 وبدأ والدى يدق على نغمة البحث عن عمل , قائلا :
 - ماينفعش اللى بتعمله ده !! حياتك عبارة عن خروج وسهر وبنات وخلاص .
 - حاضر يا بابا .. والله بادور على شغل , وقريب جدا هتلاقينى اشتغلت , وبالمصادفة , حكت لى مريم عن صديقتها التى تعمل فى شركة السياحة , والشركة تبحث عن مدير تسويق .. وهى شركة بكيرة , وصغيرة فى الوقت نفسه  لأنها مكونة من أربعة أشخاص : صاحب الشركة سيف , وشريكته وصديقته

بوسى , والسكرتيرة حنان .. وعامل الشركة ‘‘ الدينامو ‘‘ يسرى .. وفى أول لقاء مع سيف , أعجبنى من الوهلة الأولى , وقلت لتفسى :
 - هو ده اللى أعرف اشتغل معاه .. ويفهمنى وأفهمه .
 كان سيف شابا فى متوسط العمر , حوالى 45 سنة , شعره طويل ويجمعه خلف ظهره عى هيئة ذيل حصان , وتكلمنا معا فى موضوع السياحة .. ومن خططه التوسع وشراء مكتب جديد . ينتقل إليه بعد شهرين , بعد الانتهاء من أعمال الديكور .
 وخلال فترة زمنية قصيرة , أصبحنا أصدقاء , و أسعده أننى فهمت التعامل مع هذا العمل الجديد بسرعة , وبدأت أخاطب الشركات العالمية التى ترسل لنا السائحين , ومعظم هذه الشركات إنجليزية وسودية و أمريكية , وكنت أجيد التفاهم معهم .. ومن خلال لقاءاتى مع أصحابى أعضاء النادى , والحديث معهم عم رحلات إلى شرم الشيخ , وبدأت أجتذب عملا جدا .. وكلما مرت الأيام .. أعجبنى هذا العمل أكثر , وأكثر .. سافرت مع سيف إلى شرم الشيخ للتعرف إلى أصحاب الفنادق التى نوغب فى التعاقد معهم لاستقبال الأفواج القادمة.
 وكانت مريم أسعد إنسانة فى الدنيا , فهى وراء قبولى فى هذه الوظيفة .. نعم هذا التعارف بصاحب الشركة جاء من خلال صديقتها , وهى التى فكرت وخططت لهذا التعارف , ووضعت النهاية الناجحة بإتمام الموضوع .. وذات يوم جاءتنى مريم , و أبلغتنى أنها تريد أن تعمل خارج مصر , لتدخر مبلغا من المال استعدادا للزواج .. وكانت العلاقة بيننا تنمو وتسير فى هذا الخط , و أصبح هذا الموضوع بالنسبة لى حيويا , و أخذته بجدية وطريقة علمية .
 والحق يقال أن مريم تحبنى الحب الحقيقى , بل ‘‘ الجنونى ‘‘ وتحملت معى كثيرا .. لقد وقفت بجانبى فى موضوع الضرب وقفة مخلصة .. وقفة رجال , وأهم من هذا وذاك أننى ربيتها بنفسى , ولا شئ عنها يخفى على ولا أعرفه ..
 أنا الرجل الأول والوحيد فى حياتها , وبالنسبة لى , فإن هذا الأمر بالغ الأهمية .. وكنت أتمسك بتقاليد ةطباع الرجل الشرقى , وكان هذا يسعدها .. وبعد محاورات ومناقشات , واقفت على شرط ألا تزيد التجربة عن سنة واحدة فقط لا غير و تدخر خلالها ما تدخره , وينتهى الأمر .سافرت مريم وبدأت العمل بعقد لمدة عام , ولم تعترض أمى , فهى بكل صراحة تحبها وتثق فيها , وتقدر موقفها البطولى معى فى كارثة الضرب أو الإدمان .. ولم يكن والدى طرفا فى هذه الموضوعات نهائيا .. لقد رأى عشرات البنات معى .. أشكالا و ألوانا .. بنات مصريات , وبنات أجنبيات , ولم يركز أبدا فى صداقاتى وعلاقاتى .. فقط يعرف أسماء بعضهن من خلال الاتصالات التليفونية , وعندما يرى إحداهن , يناديها باسم أخر مما يسبب لى مشكلات كثيرة , وكثيرا ما قلت له :
 - مش لازم يعنى تدقق فى موضوع الأسماء .. مريم تقول لها يا هالة , ونانسى تناديها باسم راندا .. ياسيدى كفاية تقول : إزيك وخلاص .
 ومنذ عودتى من أمريكا  لم أر أخى كريم أكثر من مرتين أو ثلاث ..
 وهو عند رأيه  أننى شاب مدلل , وأن أهلى هم السبب المباشر فيما أنا فيه .. والحديث بيننا لا يتجاوز السلامات والأخبار العامة .. وهو كعادته لا يتابع تفاضي الأحوال الأسرية .. كل شئ من بعيد .. لبعيد .. وساهم فى هذا سفرياته المتكررة إلى إنجلترا للعمل , والدراسة .بعد العمل لمدة شهرين أو أكثر قليلا فى مجال السياحة .. بدأت الاهتمام بمتابعة التوكيلات , التى وقعنا  عليه مع الشركات العالمية , وأعجبنى هذا العمل , وأتقنته و أحببته .. حقا إنه عمل جميل .. وتذكرت عندما كنت فة أمريكا , أنه قد ظهرت موضة ‘‘ كاسكيتات ‘‘ اللعبة الشهيرة ‘‘ بيس بول ‘‘ , وسيطرت هذه الموضة على كل الأسواق باكتساح , واقترحت على سيف قكرة استراد كمية من هذه ‘‘ الكاسكيات ‘‘ وبعها للشركات السياحية فى الغردقة وفى شرم الشيخ , والاستفادة بها فى الإعلان والدعاية عن شركتنا , وغيرها من المشروعات فى المجالات المختلفة .. نالت الفكرة إعجاب سيف , وبأخلاقه الرفيعة قرر أن أنفذها لحسابى الخاص لأن الفكرة فكرتى , ولكننا بدأنا معا نناقش الكمية التى نستوردها كبداية , ولمن نبيعها .
 وبعد أن أطمأنتأ/ى على استقرار حالتى الصحية , واهتمامى بالعمل , توقفت عن إعطائى دواء التريكسان , وعادت إلى التركيز فى محاضراتها , والطلبة , والامتحانات والتصحيح , والكونترول , وانتظمت رولا أيضا فى عملها , كما سافرت مريم وبدأت العمل .. ولكن لم يفتها الاتصال بى ومعرفة أخبارى ومحادثتى عن أخبارها , وفى يوم من الأيام .. قالت فى أحد اتصالاتها :- الحاجة الوحيدة اللى مصبرانى على السفر , هى الفلوس الى بدأت أحوشها , علشان أشترى أجمل ‘‘ فيرنيتشر ‘‘ لبيتنا .. أنا نفسى يبقا أحلى بيت فى الدنيا .
 - والله وحشتينى يامريم .. بجد وحشتينى .
 لقد بدأت أشعر فى عدم وجود مريم معى , بأن هناك شيئا ما ينقصنى .. عواطفى  ومشاعرى  كلها تتحرك فى اتجاه مستقبلنا معا .. وفى تلك الفترة , تقدمنا فى عملنا 
وكنت أسافر كل أسبوعين إلى شرم الشيخ أو الغردقة .. والتجهيزات لاستلام المقر الجديد تسير من حسن إلى أحسن , وتلقينا أول مجموعة  من ‘‘ الكاسكيتات ‘‘ .. وفكرت أن أحكى لوالدى عن الفكرة و أناقشها معه , وفى يوم قلت له :
 - يا بابا .. لأنل لستوردت ‘‘ بيس بول هاتس ‘‘ .
  - يابنى .. إبعد عنى .. ‘‘ بيس بول هاتس ‘‘  إيه بس ؟ مين ده اللى يشتريها منك ؟!
 - ناس كتير جدا .. تخيل يا بابا .. أنا طلبت وعملت اتفاق عل كام واحدة ؟!
 - ما أعرفش .
 - نخيل كده ؟! 
 - 100 أو 200 .
  - 1400 , وكلهم إتباعوا  .. وكمان اتباعوا قبل ما يتشحنوا .
 - بقول لك إيه يا صلاح .. إنت خلاص اتجننت .. عندى مشروع لازم أخلصه , وأقدمه خلال يومين .. اطلع بره , وأقفل الباب وراك .
 تمنيت أن يمنحنى دقائق ليناقشنى لأو يشجعنى .. ولم يحدث .. ولم يصدق والدى الرقم , ولكنه صدق عندما وصلت الكاسكيات , وتسلمت مكسبى من بيعها , وأنفقت المبلغ كله , كما أنفقت غيره من قبل .
 استمرت الحياة هادئة وبلا مشكلات لأسابيع معدودة ,  شغل , سهر , خروج , سرب ويسكى , بيرة , بانجو .. وذات يوم ذهبت إلى المكتب , وعندما وقفت بسيارتى , فوجئت بمن يفتح بابها .. يا إلهى !! من ؟! 
- إنت جاى هنا ليه ؟
 - اشتغلت فى العمارة دى .. اشتغلت فى شركة سياحة , يومين هنا , ويومين فى شرم , ويومين فى الغردقة .. إنت أخبارك إيه يا ريكو ؟
 - أنا لسه خارج من المستشفى .
 - شكلك كويس .. وشك رلدد , ووزنك زاد , وزى الفل .- وإنت كمان ياخويا .. وإيه العربيات الحلوة دى ؟! باقولك إيه ها امشى العيال اللى معايا دول وراجع لك حالا .
 لقد افتقد رامى .. يااااه ... ‘‘واحشنى جدا ‘‘ .. إنه أكثر صديق أحبه .. ورجع رامى  , وحكى لى عن نفسه :
 - لطشت معايا الفترة اللى فاتت .. جالى قيرس ‘‘ سى ‘‘ , دا غير إنى إتمسكت مرتين .. مرة وأنا خارج من عند فتوح , والتانية عند حسونة و واحدة عرفنا نلاقى لها حل , والتانية أتعمل لى فيها قضية تعاطى , والحكم فيها الشهر الجاى ..
 ربنا يستر .. أنا قلقان جدا , وأبويا بيعمل محاولات مستميتة مع المحامين .. وإنت ياصلاح  عملت إيه فى أمريكا ؟ و إيه اللى رجعك ؟
 - أنا برضه شفت أيام صعبة بس الحمد لله ربنا سترها .
فى بيتنا ‘‘.....‘‘
 تحدثنا ونحن فى السيارة لأكثر من ساعة , ومر الوقت لطيفا وهادئا , نتكلم ونحكى ذكرياتنا ونضحك .. وفجأة قال رامى :
 - أنا ها أموت وأضرب .. أنا مش عاوز أبقى شيطان .. بس بصراحة القرد بينقط جوه دماغى , ومش عارف أعمل إيه ؟!!
 فلت فى ثانية وبدون تردد :
 - نشترى من مين ؟
  - أنا سمعت عن أم شادية شغالة .
 - مين دى ؟ أصل أنا برة الملعب من فترة طويلة .
 - دى يا سيدى صديقة الطلبة , بودرة ولعة ورخيصة كمان .. إنت شكلك مظبط اليومين دول , ومعاك قرشين حلوين .
 - ما إنت فاهم .. لما بقعد شوية من غير ما اضرب الدنيا بتتظبط .. ياللا نطلع على أم شادية .. هى فين ؟
 - قريبة .. فى الكيت كات .
 انطلقنا إلى ‘‘ الكيت كات ‘ , واشترينا ‘‘ لوكشه ‘‘ كمية كبيرة  , لكا واحد فينا .. ولأننى لم أضرب منذ فترة .. فأى شئ يكون له مفعول القوى .. وبالنسبة لصديقى رامى , جسمه نضيف بعد خروجه من المستشفى .
 كانت ‘‘ دماغ ‘‘ حلوة .. خصوصا عندما تكون خالية من المشكلات ..
 وقضينا اليوم كله معا , من الساعة الواحدة إلى الساعة الحادية عشر مساء ,
واتفقنا على اللقاء فى اليم التالى فى مكتبى ,, وعندما رجعت بيتى , من حسن حظى ..وجدتهم جميعا نائمين  وبالتالى لم أواجه أى مشكلة .. ودخلت غرفتى بإطمئنان , وهو أيضا مطمئنون لانتظامى فى العمل والسفر .. ناموا جميعا , وكل شئ تمام .. وفى اليوم التالى جاءنى رامى , وسألته :
 - ‘‘ إتهرشت ‘‘ اتكشفت ياريكو ؟
 - لأ .. و إنت ؟
  - لأ .. كانوا نايمين .ولم نستطيع لبقاء فى المكتب أكثر من دقائق معدودة , وقلت للسكرتيرة :
 - أنا رايح مشوار يا حنان , وراجع كمان شوية , ولما سيف يسألى عنى , قولى له فى شغل بره .
 فقالت حنان مداعبة :
 - شغل برضه .. ماشى يا باشا .
 إنها فتاة ذكية وجميلة , تعمل بكل إخلاص , ولكثرة مراسلاتى واتصالاتى, كنت الوحيد الذى يضغط كثيرا لإمجاز العمل .. والمسكينة تشعر بالإرهاق.
 ولم أمر بأزمات مالية فلأموال التى كونتها فى رحلة أمريكا , اشتريت بمبلغ منها السيارة , ووضعت القية فى البنك , وكلما احتجت إلى مبلغ من المال , أسحبه من البنك , وأذهب مع رامى نشترى ونضرب .. وبعد يومين انكشف رامى  , ولم أقترب من بيته .. كنت أخشى أن يرانى والده , ويكتشف أمرى أنا الأخر . فقدت وزنى خلال أول أسبوعين , وأصبح الأمر واضحا , ولم يكن خافيا على أمى أأنى عاودن الضرب , ورولا أيضا كشفتنى .. فقالت لى أمى :
 - ورينى دراعك .
 - لا .. مش ها اوريكى .
 - بلاش .. بس إنت لازم تاخد تريسكان تانى .
 - و إيه المشكلة ؟! أخد تريكسان تانى .
 - يعنى أجيب الدواء دلوقت ؟
 - لا .. دلوقت مش هينفع .
 - أما إمتى ينفع ؟
 - كمان 3 أيام .
 - وهتبطل إزاى التلات أيام دول ؟
  - أنا مسافر شرم الشيخ .. عندى شغل هناك , واحتمال أقعد أكتر من 3 أيام .. أبطل وارجع أخد تريكسان على طول .
 - هتسافر إمتى ؟
 - بكره الصبح .
 وبدأ فيضان الكذب .. لم يكن فى خطتى السفر , إنما قررت أن أخترع هذهالفكرة أخرج من هذا المأزق , ثم فكرت فى هذه الورطة الجديدة , وقلت لتفسى : ولم لا أسافر لمدة ما ؟ وفعلا سافرت إلى شرم الشيخ , وأخذت معى كمية بودرة رهيبة .. كمية تكفى لمدة شهر , ولكننى انتهيت منها خلال أسبوع , وكنت أضرب صباحا , وظهرا وليلا .. وبدأت عملية البحث عن البودرة بإصرار , إلى أن وجدتها مع البدو .. بودرة نظيفة ورخيصة وبعد أن فقدت كل أموالى و أنفقتها لأخر مليم .. لم يكن هناك حل إلا العودة إلى القاهرة لدة يوم .. أسحب مبلغا من أموالى فى البنك , وأقابل سيف فى المكتب , وأقنعه بأننى أعمل بهمة , و أعد لزيارة يقوم بها هناك , ويرى كل شئ بنفسه على الطبيعة .. وصدقنى على الفور .. وهذه أخلاقياته فهو لا يتصور أننى أكذب , وه يلمس نشاطاتى , ويعترف بقدراتى ومهاراتى فى التسويق , ولم يناقشنى , لكنه سألنى :
 - إنت مالك يا صلاح .. خاسس كدا ليه ؟
 - مش باكل كويس , وطول اليوم أشتغل , وأسهر بالليل .
 - ماشى يا سيدى .. بس ما تطولش .. علشان أنا عايز أطلع شرم أول ما انت ترجع .
 كلمت أمى  من شرم الشيخ لاطمئنها أننى بخير , وأنى قررت تأجيل العودة لدراسة بناء فندق صغير , وسوف يشاركنى سيف فى المشروع , و أحتاج بعض الوقت لدراسته .. وكنت دائما أتصل بها بعد استيقلظى مباشرة , وقبل الضرب لأنها تعرف تماما صوتى بعد الضرب , وكيف يختلف عن صوتى الطبيعى .. ومثل ذه الاتصالات كانت تمر على خير .. وعرضت الفكرة نقسها على سيف , وأعجبته وشجعنى على دراستها .. طلبت منه أن يتركنى الفترة أخرى من شرم للانتهاء من دراسة المشروع .. وبالفعل تجولت للبحث عن الأماكن المناسبة لبناء فندق صغير , ودراسة أسعار الأراضى وتكاليف البناء ,
 عملت دراسة جدوى ممتازة ..
 سافرت ومعى 12 ألف جنيه , أنفتها فى أقل من عشرة أيام .. طبعا .. حضرة الباشا عاش فى أفخر الفنادق .. وكل يوم يضرب صباحا , وظهرا , وليلا .. وكا متبقى معى ألف جنيه فقط لا غير , وفى الوقت نفسه , تمكنت البودرة من جسمى , وأصبحت الجرعة أعلى .. أعلى .. أعلى .
 رجعت إلى المكتب مباشرة .. وعندما رأنى سيف أصابه الفزع , فقال :
  - إيه دا يا صلاح ؟1 مالك عامل كدا ليه ؟
 استمر فيضان الكذب من شخص يضرب لمدة أسبوعين , ثلاث مرات و أحيانا أربع مرات فى اليوم .. وقلت له :
 - أنا عيان يا سيف , ومش عارف ها أجى الشغل إمتى علشان لازم أروح أشوف الدكاترة , وأعمل تحاليل .... وفى الأغلب عندى مشكلة فى الكبد .
 - ألف سلامة , وطمنى عليك .. أستريح تماما , وما تقومش غير لما تبقى كويس .. مفيش حد هياخد مكانك فى الشغل لغاية ماتخف .
 حقا .. إن سيف إنسان شهم وغاية فى الرقى .. ولكن عيبه الوحيد إنه كان شديد الثراء .. ولأسباب مختلفة ضاعت ثروته كلها .. وأصبح يعتمد على ثروة صديقته بوسى , ينفق منها , ويتصرف وكأنه لورد , وبالتالى الشركة ليس بها الأموال التى نحتاجها للتمويل فى دفع مقدمات للفنادق وحجز الغرف , أو دفع ثمن الأجهزة التى تعاقدنا على شرائها .
 خرجت من المكتب لذهاب إلى البيت .. لكننى أعرف جيدا أننى سأجد أمى , ورولا .. وبنظرة واحدة سوف ينكشف أمرى , ومازال معى بودرة , وفضلت عدم العودة إلى البيت , ونجولت من ارع إلى أخر , أضرب فى السيارة , ثم أدخل أحد الفنادق وأضرب .. حقيقة الأمر ..كنت أخاف العودة إلى بيتى , ولا أريد مواجهة أمى , ولا أسنطيع ذلك .
رجعت البيت .. أنا خائف .. دمى خائف .. كلى خائف .. وجدت أمى فى المطبخ , وأبى نائم , ورولا فى غرفتها , وعندما رأتنى صرخت :
 - يا دى المصيبة !!!
 سمعتها أ/ى , وجاءت تجرى :
 - فيه إيه يا رولا ؟
  إنها لم تشعر بخطواتى وعودتى إلى البيت , نظرت إلى وقالت :
 - دا اللى أنا كنت عاملة حسابه .
 - هتعمل إيه يا ماما ؟
 - إيه ؟ فيه إيه بس ؟ مالكم ؟ أنا أخدت مرتين تلاتة بس .
 - إحنا لازم ندخلك مستشفى .
 - مستشفى إيه بس يا ماما ؟ أنا مش ها اروح مستشفيات .. وبعدين المستشفيات دى ما بتعملش حاجة , كل اللى أعرفهم ودخلوا المستشفيات ضربوا أول ما خرجوا من المستشفى , وفيه ناس أصلا بتضرب جوه المستشفيات .. مستشفى لا .. لا . لا .
- فين شنطتك ؟
 - فى العربية .
 - هات المفتاح وأختك  تنزل تجيبها .
 - ماتخافوش .. مفيش معايا بودرة .. خلصت .
 أثناء  حوارنا وصل الوالد .. سلم , وبص لى , وشعر بموجات الكهرباء فى جو البيت خاصة وقد سكتنا تماما بعد دخوله .. وجه إلى الكلام :
 - حمد لله على السلامة .
 - الله يسلمك .بص لى مرة أخرى .. النظرة فاحصة ولها ألف معنى .. ودخل غرفته , واستكملنا حديثنا :
 - هنعمل إيه يا ماما ؟
 - مش عارفة .. بجد مش عارفة .
 وكسا وجهيهما الذهول , عندما دخل بابا علينا مرة أخرى , وفى يده كتاب .. إنه كتاب ‘‘ فى بيتنا مدمن ‘‘ .. وعلى غلاف الكتاب صورة لمدمن , واضح وصريح .. وقال لى :
 - مش إنت ده ؟
 الموقف مؤلم وحزين , الوجوم واضح على الثلاثة .. قلت بصوت واهن وضعيف :
 - لأ .. مش أنا .
 - لأ .. دا إنت .
 قالها , وخرج  من الغرفة متجها إلى غرفته .
 تمتمت لنفسى قائلا :
  - أخيرا يا بابا فهمت ؟يا ساتر !! كان المقروض أعمل إيه علشان نفهم ؟! أنا من أكتر من 15 سنة باخد مخدرات .. ومن أكتر من 10 سنين
  باخد بودرة .


.. لكن أول مانزلت قررت ألا أعود إلى بيتى , وأخذت ورقة وقلما من عربيتى , وكتبت : ‘ع إنا مش راجع البيت غير لما أبطل ‘‘ .. ثم وضعت الرسالة فى ظرف من أظرف الشركة , وأعطيت الظرف للبواب , وانطلقت بسيارتى , بينما وقفت أمى وبجانبها رولا فى الشرفة لمراقبة ماذا أفعل .أعتقد أنهما لم يخطر فى تصورهما أننى لن أعود إلى البيت .. بل تصورا أننى ذهبت لشراء المخدرات وسأعود مرة أخرى .. ولمأعد , رغم أننى لم أكن أعرف إلى أين أذهب .. ذهبت إلى حسام ودعاء , وبعد قليل وصلت نانسى , ولم يتوقف الق على الباب : واحد يدخل ,وأخر يخرج , انزعجت جدا , وقلت :- مش معقول يا دعاء .. بالطريقة دى البوليس جاى.. جاى !!- فال الله , ولا فالك .- كله بالعقل .. الدولاب وسع جدا يا حسام .- با قولك إيه .. خايف .. إنزل.- هو إيه يا حسام .. مش موضوع خايف .. وأنا فعلا ها انزل .. تعالى يا نانسى .لم تصدق نانسى أذنيها , وكنت عندما أطلب من نانسى شيئا تنفذه فورا .. وبلا تردد , نزلت ومعى نانسى , وعندما وصلنا إلى السيارة سألتها :- عندك لبس فوق ؟- لبس ؟ هو إحنا رايحين فيم ؟- رايحين شرم الشيخ .- بجد ؟ بجد .. مش مصدقة !!! أنا عندى شوية لبس فوق .- طيب إطلعى هاتى لبسك , وما تقوليش لحد إننا مسافرين .. فاهمة واللا لأ ؟- حاضر .. دقيقة وأنزل .عادت نانسى سريعا , وقالت لى :- على فكرة , أنا معايا تذكرتين كنت مخبياهم من دعاء .- وأنا كمان معايا تلات تذاكر .. هالبيع العربية , وناخد الفلوس .. ونطلع على شرم الشيخ .. ومشترى من هناك , البودرة هناك بالهبل ..- لأ .. العربية خسارة .. أنا بحبها أوى .- إنتتى ها تضايقينى , وتقرفينى من أولها واللا إيه ؟! مالكيش دعوة .- خلاص .. اللى إنت عايزه .منذ شهور قليلة .. اشتريت السيارة بمبلغ 120 ألفا , وانخفض ثمنها إلى 80 ألف , بعد إصابتها بخبطتين أو ثلاث .. من المسنحيلات أن تستمر سيارة ضريب سليمة دون حوادث .استمرت المفاوضات مع صاحب معرض السيارات , وأخيرا اتفقنا أخذ سيارة فيات 128 ومبلغ 60 ألف جنيه , وطلعنا فى السيارة الصغيرة على شرم الشيخ , وبعد يومين على دهب , ثم رجعنا إلى شرم الشيخ , ثم قضينا يومين فى طابا .. أى لف ودوران والسلام , وحضور حفلات فى الصحراء .. نسمع موسيقى , نضرب بودرة .. وتصورت أن من الممكن أن تستمر الحياة بهذا الأسلوب و وذات صباح قررت أن أكلم أمى وأبى , وتركت لهما رسالة على ‘‘ الأنسرنج ماشيين ‘‘ :- أنا فى الغردقة , ومش ها ارجع دلوقت .. أنا مش ها ارجع غير لما أبقى كويس وسليم , أنا لازم أبعد عن جو الأصحاب دول , وأنا هنا فى أمان ,, وما تخافيش يا رولا .. كله هيبقى كويس .. إطمنى , فترة و أزمة وتعدى , وقولى لبابا مايزعلش منى , صلاح هيبقى كويس .كنت أرى أم كريم ليس طرفا فى هذه المواضيع , وأنه لا يهتم , ولا فارق عنده أن يتابع أخبارنا أو يعرفها أصلا .. وهذا غير صحيح .. الحقيقة أنه فقط لا يظهر اهتمامه .. هو إنسان هادئ , ويمكنه إحفار مشاعره , ولم تكن واضحة فى يوم من الأيام , وليس من السهل معرفة ما يدور فى عقله , ويجرى فى أعماقه . تجولت مع نانسى فى سيناء , ومعنا 60 ألف جنيه , وفى خلال شهر انخفض المبلغ إلى عشرين ألف جنيه , وأصبحت جرعة الضرب عالية .. والجديد فى الأمر أننى أضب وأكل , وكنت من قبل أضرب , و أتقيأ كل ما ألكه , والعكس صحيح الأن , إذا لم أضرب أتقيأ طوال الوقت .بعد أقل من شهر .. نبقى من المبلغ كله ألفا جميه , وقررت العودة إلى القاهرة .. وتركت نانسى عند حسام ودعاء , وذهبت إلى بيتى , ولكنى ضربت بجرعات عالية فى الطريق , وكأننى أحاول الانتحار , وأخيرا وقفت أمام باب بيتى .. طرقت الباب فقد ضاع مفتاحى .. كل شئ ضاع , وفتحت لى رولا , ووقعت بين ذراعيها , وقلت بصوت خافت يكاد يكون مسموع : - أنا مش قادر يا رولا .. دخلينى أوضتى .دون كلام .. الدموع وحدها تتكلم ... ساعدتنى حتى أدخلتنى غرفتى , وقالت :بابا وماما خرجوا .. معزومين على العشا ..ظلت بجانبى تبكى , وتكلمنى وتسألنى , وتشيل السيجارة لما تقع من إيدى .. قلت :- أنا لازم أبطل يارولا .. من بكره أنا مش ها انزل من البيت .. لا .. دا أنا مش ها اخرج من الأوضة .. اسمعى يا رولا , أنا أشتريت كام قزازة كودافين ؛ علشان لما أتعب أشرب قزازة تمسكنى .يا حرام .. إنها لم تفهم كلمة واحدة مما أقوله , وإن كانت تحاول الفهم , وسألتنى :- يعنى مش هتاخد تانى ؟- لا .. مش ها أخد , بس إنت ما ينفعش تسيبنى وحدى أبدا .
- مريم بدور عليك .
- كلميها وخليها تيجى بكرة الصبح .
بعد رجوع الوالد والوالدة , خرجت رولا من غرفتى .. ودخلت أمى وقالت : - إطمن .. أنا أخدت أجازة .. وأنا وأختك ومريم .. مش هنتحرك من البيت .ولم تكن هناك مشكلة فى اليوم الأول .. وفى اليوم الثانى أصبح لاموضوع أكثر صعوبة , والكودافين طعمه لا يحتمل .. ولكنه يساعدنى فىأ أن أتماسك بعض الشئ .. وكان معى شريطان ‘‘ أبو صليبة ‘‘ حتى أستطيع النوم .. المشكلة أنه مصيبة لو أخذته فى الصباح , ولو أخذته ليلا أنام ساعتين ثلاثة فقط .. وفى اليوم الثانى , ولأول مرة يكلمنى بابا فى الموضوع , وأول جملة قالها لى :
- ماتخافش يا صلاح .. أنا ها اعمل كل حاجة فى الدنيا علشان تخف .. وعمرى ما هتخلى عنكأ. شعرت أنه تفهم الوضع والمشكلة , وأنا ‘‘ صعبان ‘‘ عليه , وعندما صارحتهم بأننى بعت السيارة , وكان رد الفعل هادئا من الوالد :
- تيجى ألف عربية غيرها .. المهم .. إنت ترجع تانى .
ولم يتوقف كريم عن السؤال عنى , و أمى قالت له إننى مريض , ومن المحتمل أن نضطر لعلاجه فى الخارج .. ومرت الأيام الثلاثة الأولى بصعوبة بالغة .. عشت فى كابوس أسود فى اليوم الرابع .. الخامس .. أسبوع , وبعد عشرة أيام بدأت أستعيد قواى , ورجعت مرة أخرى للدواء , وأخذت ‘‘ تريكسان ‘‘ .. إنه بمثابة طلقة رصاص تقتل القرد الذى يقفز فى دماغى قائلا : اضرب .. اضرب .
بعد أسبوعين عدت إلى عملى , وبدأت أساعد سيف فى المكتب الجديد .. إنه مكتب جميل و أنيق .. واستقرت الأحوال لمدة أسبوعين .. إلى أن بدأ
القرد ينط فى دماغى , ويقنعنى بإخفاء ‘‘ التريكسان ‘‘ تحت لسانى , وبعد ثلاثة أيام , أرجع و أضرب مرة أخرى .وذات صباح لم أذهب إلى العمل , ولكنى ذهبت إلى حسام , وقلت له : 
- عايز أضرب يا حسام .
- معاك كام ؟
- عايز كام ؟
- 60 جنيه .
- ليه ؟ إنت بتستهبل ؟
- خلاص .. ماتزعلش .. هات 50 جنيه .- خد .. يالى خلثنى .ضربت , وفى ثانية أصبحت فى دنيا تانية .. فى عالم أخر .. وبدأت يدى تمتد إلى أموال الشركة .. ولم تكن هذه هى المرة الأولى , ولكنها تتكرر الأن من  يوم إلى يوم , وأخذ من الخزينة .. و لا أحد يدرى و ولا أحد يعرف .. وأصلا .. لم يكن سيف يدقق فى حساباته , ولا يعرفها جيدا , وكان ,هذا فى صالح خطتى الشيطانية .فى تلك الفترة أقنعتنى أمى بالذهاب إلى طبيب نفسى , وغرضاء لها , لم أمانع .. وفى أول جلسة سألنى :- عندك كام سنة ؟- بتضرب من أد إيه ؟- عايز تبطل ليه ؟- أكتر فترة بطلتها أد إيه ؟بتاخد مخدرات ليه ؟- أخر مرة أخدت مخدرات إمتى ؟ - النهارده .- إنت عارف مشكلتك إيه ؟- إيه هى مشكلتى يادكتور ؟وقف الدكتور , وخبطنى على صدرى , وقال لى : - إنت لازم تحب نفسك .. غير كدا عمرك كا هتبطل .انصرفت من عند الطبيب , ولم أفهم شيئا , وقررت ألا أزوره مرة أخرى .. أنا ذهبت إليه لإرضاء أمى أولا وأخيرا .
نداء ربانى وفى ذات يوم , كنت عند ماجد أحد أصدقاء حسام .. وهو من سكان مصر الجديدة , ويعمل فى جوازتات المطار .. أحب شهامته , وهو يبادلنى المشاعر نفسها , ولأنه ضابط كنت أشعر بالأمان وأنا معه , وفى يوم كنا نجلس فى بيته ..وقال لى :- إنت عرف إن أنا مسافر يوم الاتنين للحج ؟- مسافر فين ؟!  أحج .- ما قلتش ليه ؟ أنا كمان عايز أحج .. كدا يا ماجد ؟- و أناأعرف إزاى ؟ عمرى ما خطر فى بالى إن فى دماغك تحج !!- ينفع أسافر معاك ؟ - تسافر معايا إزاى ؟ النهارده التلات , وأنا مسافر الاتنين , وبعدين تأشيرات الحج اتقفلت خلاص .- با قولك إيه .. أنا ها اتصرف .. أنا عايز تليفون .- إتفضل .. أدى التليفون .وعلى التليفون , دار الحوار التالى بينى وبين زوجة أخى كريم :- إزيك يا باشا ؟ و إزاى رنا ودنيا ؟- الحمد لله .. أخبارك إيه ؟ من زمان ماشفنكش . - أنا على طول مسافر , بس ها اعدى عليكم قريب إن شاء الله ..كريم موجود ؟- موجود .. ثانية واحدة .-ألو .. إزيك يا صلاح؟- تمام .. اخبارك إنت إيه ؟- ماشى الحال .. شغل كتير .- ربنا معاك .. بأقولك إيه يا كريم ..عايز منك خدمة .- خير .. عايز إيه ؟- عايز أسافر الحج .- حج !! حج إيه !! الأسبوع الجاى .. وباب التأشيرات إتقفل .-يعنى ما ينفعش تعمل أى محاولة مع صاحبك ‘‘.........‘‘ .- محاولة إيه ؟ معلش خليها السنة الجاية , بس نرتبها  قبلها بشوية .- يعنى إنت مش عايز تساعدنى ؟ ولا حتى تحاول !! هو أنا عمرى ما أطلب منك حاجة وتعملها لى أبدا .. يأخى دا حج .. ولو جبت لى الفيزا هتاخد عليها ثواب .- بأقولك  إيه يا صلاح .. إنت أخدت بالك النهارده بس إن فيه حج , وبتكلمنى كأنى أنا اللى بأعمل الفيزات , وبعدين هتسافر إزاى ؟ ومع مين ؟ وحجز فنادق وطيران .. إنت فعلا اتجننت .- لا يا سيدى , مالكش دعوة بكل ده .. أنا ها اسافر مع أصحابى .. ظباط فى الداخلية , وعاملين ترتبيات لكل حاجة , أنا بس أجيب الفيزا .- مش عارف أقولك إيه , وأقنعك إزاى ؟! مش هينفع السنة دى .. السنة الجاية وعليك خير . - ماشى يا كريم .. متشكر  أوى .. سلام . وضعت السماعة , ورفعتها مره ثانية , وكلمت أمى : - أيوة يا ماما .. أنا لسه قافل السكة مع كريم دلوقت حالا .. قلت له أنا عايز تأشيرة علشان أسافر أحج مع أصحابى . - مين أصحابك ؟- ظباط فى الداخلية .. ماجد , ظابط فى الجوازات , والوفد مسافر يوم الاتنين الجاى , وأنا عايز أسافر معاهم . - وكريم يعرف يحل المشكلة دى إزاى ؟- عن طريق صاحبه وجاره ‘‘...........‘‘ دبلوماسى وفى القنصلية .. لو طلبهامنه هيعملها  .. أنا متأكد إنه يقدر , وطبعا كريم قعد يتريأ وقال لى ما ينفعش , وهو إنت ما كنتش عارف إن فيه حج إلا النهارده .- أنا مش فاهمة حاجة منك .- بصى يا ماما .. الحج بالنسبة لى فرصة .. أنا عايز أبطل .. ودا أكيد الحل .. بس , كريم , طبعا قفلها فى وشى .. هو مش عايز يساعدنى .. أعمل إيه أنا دلوقت ؟- طيب إنت كلمت أخوك فى الشركة ؟- لا .. كلمته فى البيت .- طيب .. عشر  دقايق وكلمنى .أمى الوحيدة التى لديها القدرة على التأثير على كريم , وبعد عشر دقائق كلمتها .- ماما .. عملتى إيه ؟- الباسبور فين ؟- فى البيت .- طيب تعا خد الباسبور وصورتين , ووصلهم لأخوك .. وهو وعدنى يعمل محاولة .أسرعت إلى بيت أخى , ومعى جواز السفر وصورتين , واتصلت بزوجة أخى رشا على الإنتركوم :- هاى يا رشا .. إنتى صاحية؟!- هاى يا صلاح .. طبعا صاحية .. الساعة تسعة .. أطلع .


كانت فرصتى لرؤية رنا ودنيا .. لكنهما تعودا النوم الساعة السابعة تماما .. أعطيتها جواز السفر .. وبالطلع لم أجلس معها طويلا .
 فى اليوم التالى .. قابل كريم صديقه , الذى قدمه إلى القنصل السعودى , والذى منحه التأشيرة , وقد  كتب عليها ‘‘ منحت بناء على التعليمات ‘‘ وأخذت تأشيرة السفر من كريم وقال لى :
 - إنت الوحيد فى مصر اللى أخدت تأشيرة قبل الحج بأربع ايام .. ربنا يتقبل .. نفسى تبطل , وتبتدى حياة جديدة .
 - يارب يا كريم .. أنا تعبت أوى , ونفسى أخلص من المصيبة اللى أنا فيها دى .
 على الفور اتصلت بصديقى  ماجد , وقلت له , وذهل فعلا , وقال لى :
  - وأنا مهمتى أحجز لك تذكرة الطيارة يا باشا .
 سارت الإجراءات فى سلاسة مدهشة , وتم الحجز لى على الخطوط السعودية بالدرجة الاولى  باعتبارى مع وفد الداخلية .. وصباح يوم السفر  ‘‘ ضربت ‘‘ على أسا أنها المرة الأخيرة فى حياتى , وأخذت معى أكثر من زجاجة ‘‘ كودافين ‘‘ وشريط ‘‘ ابو صليبة ‘‘ ؛
 حتى أستطيع النوم ليلا لمعرفتى الأكيدة بأنى سوف أعانى كثيرا فى أول يومين .
 تأثر سيف عندما عرف نبأ سفرى فى التوقيت نفسه الذى يفتتح فيه مكتب الشركةالجديد, وخاصة وقد تحمل غيابى عن العمل مرات كثيرة .. ولأنه إنسان نبيل وطيب , كان دائما يسامح ويتجاوز , لكن الحج بالذات كانت مفاجأة أسعدته من قلبه ..
 ولبينا الدعوة الإلهية , وذهبنا إلى الحج  وكانت رحلة مباركة عظيمة , وكل خطوة سهلة , وكأننا نتحركفى دائرة مضيئة بنور إلهى .
 فى بداية الرحلة , شعرت بالتعب  وكنت لا أنام إلا بصعوبة وساعد تناول الكودافين وحبات ‘‘ أبو صليبة ‘‘ على النوم , وكنت لا أراهما ولا أحتسبهما
مخدرات , ولكنهما أشياء مساعدة لإيقاظ التعاطى , والحد من ألام التوقف وأعراض الانسحاب.
 وكان إصرارنا جميعا على الاستيقاظ فجرا للصلاة , والحرص على أداء كل الصلوات فى مواقيتها بدقة , غمرنا أحساس أكثر من رائع .. ما أروعها رحلة .. وكنا معروفين بفوج الضباط , وكنا نستقبل بالترحاب , ولنا معاملة خاصة ومتميزة فى كل مكان .
 المدينة المنورة جميلةومنورة فعلا , وبصراحة أحببتها جدا , وأحسستبراحة نفسية عالية بين ربوعها .. صليت ودعوت كثيرا عند قبر الرسول صل الله عليه وسلم , وشرح الله صدرى , ومثل اتساع السماء اتسعت أمالى فى النجاح والخروج من هذا النفق المظلم .
 واتجهنا الى مكة ..
 و لبيك اللهم لبيك .. لبيك اللهم لبيك .
 ودخلنا فى أجواء الحج المباركة .. وغمرنى شعور جميل , هادئ ومريح , ورغم التعب الذى أشعر به , إلا أننى كنت أشعر أيضا أن الله معى , وبجانبى ويسهلها لى .. ومررت بثلاثة مواقف فى فى أيام الحج , لن أساها .. أبدا ..أبدا .
  الموقف الأول :
 كنت أطوف حول الكعبة , وشعرت بالعطش الشديد .. دقائق وفوجئت بسيدة مسنة تشبه جدتى , مسحت بيدها على كتفى برقة , وأعتطنى موب ماء زمز , وبهدوء قالت لى :
 - إشرب , وادعى .
 أخذت الكوب منها وشربت ماء زمزم , ودعوت من قلبى :
  ..‘‘ عايز أبطل ‘‘ 
  .. ‘‘ عايز أبطل ‘‘ 
 .. ‘‘ عايز أبطل ‘‘  
 والتفت لكى أشكرها .. ولم أجدها .. بحثت عنها , لكنها ختفت تماما .. إنها جدتى .. أنا متأكد أنها  جدتى لأمى , رحمة الله عليها .. لإنها تشبهها جدا.. جدا .. وظللت أردد : الشبه غريب .. فعلا تشبه جدتى , إن كانت جدتى بالعل .
  الموقف الثانى :
 صحبنا فى الرحلة شيخ جليل وطيب .. كان يصلى بنا , وفى عرفات وبجانب جبل الرحمة , جلست إلى جواره , وحكيت له قصتى كلها  مع التعاطى , وعن  فشل محاولاتى فى التوقف عن الضرب ألاف المرات , وبكل هدوء وسماحة وجه وصوت مطمئن ومريح جدا , قال الشيخ : 
  - لا تخف .. ربك هيشفيك , بس كله بإذنه .
 أعاد على مسمعى الكلمات ذاتها , لكننى فى هذه المرة فهمته .. ووضع الشيخ الجليل يده على رأسى , وقرأ القرأن الكريم , وأكثر من ذكر الأدعية بينما أنا أبكى بحرقة , وسال العرق من كل مسام جلدى , واستمر يقرأ القرأن الكريم , ويقول أدعيته لمدة نصف ساعة كاملة .. وبعدها قال لى مرة أخرى , بنغمة صادقة وواثقة :
 - لا تخف .. ربك هيشفيك , بس كله بإذنه .. قول أمين .
 - أمين .. أمين .. أمين  . 
 كان من الممكن أن أظل طوال اليوم أردد : أمين .. أمين.. أمين .
 وتركنة الشيخ الجليل , وذهب إلى حال سبيله , ونمت على الأرض  ,  ولأول مرة منذ زمن طويل أنام , ويغمرنى إحساس بالراحة والهدوء , والسكينة , والسلام .
  يا سلام .. يا رحمة الخالق العظيم بعبده .
قمت من النوم وكأنى نمت 12 ساعة متصلة , وأحسست بأن كل شئ حولى تغير .. رائع .. جميل .. وأننى فى دائرة مضيئة .
 الموقف الثالث 
 الحجر الأسود  , كثيرا ما سمعت عن مدى صعوبة الوصول  الى الحجر الأسود
 خلال أيام الحج 
 , وقلت لنفسى : جرب , واعمل محاولة .. أردت من أعماق قلبى أن ألمس الحجر الأسود , وأدعو الله .. ربما يستجيب لدعواتى .
 وفى لحظة تلقيت إشارة ربانية , وأفاجأ بأن أجد نفسى مباشرة واقفا أمام الحجر الأسود , وبأقل مجهود .. لم أصدق نفسى .. وقفت أمام الحجر الأسود مباشرة .. لمسته .. أمسكت به .. ودعوت المولى عز وجل  أن يشفينىى  , وأتوقف عن تعاطى االمخدرات .. وطوال رحلة الحج شربت كمية هائلة من ماء زمزم .. إنها وصية أمى , وكانت دائما تقول لى : ‘‘ ماء زمزم لما شرب له ‘‘ .. إنها تغسل وتنظف وتشفى .
 بعد الاستجابة للدعوة الإلهية , والندلء الربانى .. بعد أداء مراسم الحج
 على أكمل وجه . سرحت طويلا وقلت لنفسى : الحمد لله .. لو أننى أعددت لهذه الرحلة .. رحلة الحج منذ شهور , لما  كانت أجمل ولا أحلى أبدا .. أشكرك يار .
 وتوجهنا إلى جدة قبل موعد الطائرة بيوم , وفى أحد الشوارع لمحت أحد الشباب , عيناى لا تخطئان هذا المنظر , إنه مدمن بكل تأكيد , وكأن بيننا مغناطيسا  يجذنى إليه  
 .. اتجهت  إليه بخطى سريعة , لأسظاله من أين ؟ وفورا سحبنى ماجد من ذراعى بقوة قائلا :
  - تعال يا صلاح .. يا اللا نمشى من هنا  حالا .
 سمعت الكلام ومشيت ومنظر الشاب لا يفارق عينى .. ومن جدة اتصلت بالقاهرة , وكلمت حسام فى بيته فى حدائق المعادى , ولم أحصل على الرد .. رنين التليفون بلا رد .. جربت فى بيت العائلة , ربما تنجح المحاولة ..
 جائنى صوت والدته :
 - ألو .. مين ؟
  - مساء الخير يا طنط .. أنا صلاح .. إزاى حضرتك ؟
 - إزيك يا صلاح .. إنت بتتكلم منين ؟
 - من السعودية يا طنط .. أنا كنت باحج .. حضرتك مش عارفة واللا إيه ؟!
 - ألف مبروك .. ألف ألف مبروك .. إيه المفاجأة الحلوة دى ؟
  - الله يخليك يا طنط .
 - دعيت لحسام ؟
 - طبعا يا طنط .. وهى دى عايزة كلام .
 - ربنا يهديكم .. ثانية واحدة .. حسام جنبى .
 - مبروك الحج .
  - الله يبارك فيك.. إنت بتعمل إيه عندك ؟
 - حاسبى يا ماما .. مش عارف أتكلم .. بأقول لك إيه .. دعاء كلبوش .
 - إزاى ؟
  - أم شادية سلمتها .. إتجارر مش تعاطى .
 - يانهار أبيض ؟! وبعدين ؟!
 - إنسى .. براءتها 15 سنة .
 - إزاى الكلام ده صل ؟! دى مصيبة سودا !!
  - لما ترجع أحكى لك .
 - با أقول لك إيه يا حسام .. إطلع لى على المطار .. وظبطنى  .. أظبتك .
 - أسكت يا صاصو .. دا فيه دولاب فتح جديد .. إنما إيه .. حكاية بنت ‘‘.......‘‘
 .
 - لا ياراجل .. فين ؟
 - الجعافرة .. قريب من كوم السمن .. أنت هتوصل إمتى ؟
 - إحنا هنوصل الساعة 7:00 الصبح , المطار القديم , ولو مفيش معاك فلوس اطلع على يسرى فى المكتب , وخد منه 100 جنيه .. واطمئن أنا معايا فلوس .. كنا معزومين فى كل مكان ندخله .
 - ماشى يا معلم .
 - سلام .. بأقولك إيه .. ما تتأخرش .
 دمــــــــــار 
 عدت من الحج .. وعدت للتفكير فى الصرب بأى شكل .. نسيت الحج , ونسيت الدعوات , ونسيت الصلاة . ونسيت الجدة العجوز .. ونسيت ماء زمزم .. ونسيت عرفات .. ونسيت المدينة .. ونسيت الشيخ الجليل وكلامه .
 - كيف نسيت كل هذا ؟ كيف ؟ لست أدرى !! 
 وصلنا إلى المطار , ووجدت حسام فى انتظارى بعد أن نفذ المطلوب بالحرف الواحد .. أخذ النقود من يسرى , واشترى , وجاءنى المطار .. وفى الطريق سألته :
 - صحيح يا حسام , قل لى إيه اللى حصل مع دعاء ؟
 - أسكت , فيلم ابن ‘‘........‘‘ 
 .. يوم واقفة عرفات راحت عند أم شادية .. فقالت لها بكرة رايحة تزور أمها  وتعيد عليها علشان العيد .. وطلبت من دعاء تقعد مع عيالها فى البيت ,  وقالت لها خدى 30 ورقة بيعيها , ولما أرجع خدى لك 5 ورقات .. نصختها .. بلاش تعمل كده  علشان 5 ورقات , وقلت لها إنت هبلة وعبيطة , علشان 250   
 جنيه تروحى فى الحديد .. قالت لى : 5 ورقات يرفعوا اللى  ما يترفعش .. وصممت .. أنا مكنتش مستريح للفيلم  ده .. راحت , وغابت .. قلت يمكن أم شادية اتأخرت عند أمها .. الكلام ده حصل الساعة 11:00 الصبح , والساعة 6:00 طلعت على هناك , وخبط على الباب , فتحت لى شادية الصغيرة , وقالت لى الحكومة أخدت أبلة دعاء من هنا .
 - وبعدين ؟ دعاء ضاعت كده ؟
 - أنا ونانسى رحنا لها القسم .. متبهدلة .
 - هتعمل لها إيه يا حسام ؟
 - ولا حاجة .. يعنى أعمل لها إيه ؟ هى اللى حمارة .
 -على الأقل نجيب لها محامى .
 - نانسى جابت لها محامى .. بس هو مش متفائل خالص , وقال هى متسلمة من أم شادية .. واضحة زى الشمي .
 - فهمت .. دا شغل العيد يا معلم ..
 وكانت هذه هى نهاية دعاء .
 وصلت إلى بيتى , وسلمت على بابا .. وقلت له إنى مرهق من رحلة الح , وعندى برد ,, ومن الأحسن أنام وأصحو وقتما أشاء .. صدقنى والدى .. لكن الحقيقة أن البودرة كانت شديدة .. وفعى نمت , وبعدها صحوت , وشربت سيجارة من سيجارة  .. كنت نائما عندما جاءت أمى إلى غرفتى  , ومن ورائها رولا .. وسمعت نداءهما : ‘‘ حمد لله على السلامة ‘‘ .. ومبروك ‘‘
 .. قمت مفزوعا وفى حالة هلع .. وقلت :
 - إيه ده ؟ أنا فين ؟
 كنت فى حلم جميل فى الحرم المكى .. بالقرب من الكعبة المشرفة , وكأننى لازلت  لازلت فى أيام الحج  .. زيصوت ضعيف قلت لهما :
 - ياه !! إيه ده ؟ أنا فى البيت ؟ يوووه .. دا أنا فاكر نفسى لسه فى الحرم وقدام الكعبة .. أنا إيه اللى رجعنى ؟
 وضعت رولا يدها على جبينى وصرخت :
 - ياه !!! إنت سخن .. إنت مولع .
 - أنا حاسس إنى سخن .. أنا عيان يا ماما .
 - طبيعى , معظم الناس بترجع من الحج عيانة .
 - احكى لنا عملت إيه ؟
 - مش قادر اتكلم يا رولا .. سيبونى أنام شوية , و لما أصحى أحكى لكم على كل حاجة .
 - جبت ماء زمزم .
 - طبعا ياماما .. يعنى هتطلبى حاجة وما اجبهاش !! قالت رولا .. ضاحكة :
 - يا سلام .. يا سلام .. فاكر نفسك تقدر تاكل بعقلها حلاوة .. غيرك أشطر .
  - سيبونى أنام .
 أحسست بارتفاع الحرارة , ودور أنفلونزا خطير , ومكثت فى البيت أربعة أيام .. وبعد التحسن البسيط وانخفاض الحرارة , صممت أمى أن تعطينى  
 ‘‘ تريكسان ‘‘ مرة أخرى  .
 - يوووه ! تريكسان تانى ؟ ما خلاص يا ماما .
 - ياصلاك علشان يحميك من نفسك .. إحنا ما صدقنا أن جسمك نضف , و إنك اتحسنت شوية .
 أخذت حبة التريكسان , وصممت أمى أن تعطيها لى فى العسل , حتى  لا أضحك عليها و أضعها تحت لسانى  أو أرميها , أو أى حل جهنمى أخر .. أخذت الدواء ونزلت إلى الشركة , ومن بعيد رأيت ‘‘ حسام ‘‘ . . أنا حفظته  , بمجرد أن أراه , أعرف هل هو ضارب أم لا ؟ إنها عشرة سنين , أعرفه كما تعرفنى أمى من لون وجهى .. من صوتى .. من طريقتى فى المشى .. من الهالات السوداء  تحت عينى  .. من أسلوبى فى الكلام .. اقترب حسام , جاءنى بخطى سريعة , لكنها متعثرة , وسألنى :
 - إيه النظام ؟
 - تريكسان .
 - إيه الأرف ده ؟
 - أمى اصطادتنى و أنا عيان .
 - معاك فلوس ؟
 - امسك 30 جنيه .
 - تسلم .. دى كانت متقفلة .
 رجعت إلى الشركة و أنا أشعر بأنى أحسن حالا , وبعد رحلة الحج ولمدة عشرة أيام , ازداد خلالها وزنى , والفرق واضح .. واستقبلنى الكل بحرارة , وكان سيف سعيدا برجوعى ؛ لأن حجم  العمل أصبح أكبر بعد افتتاح مقر الشركة الجديد , وبدأ أيضا تنفيذ فكرة الفندق الصغير .. كنت صاحب الفكرة و أعجبته وسارع بتنفيذها . 
 عدت إلى العمل بحماسة حقيقية , إلى أن طلب منى سيف السفر إلى شرم الشيخ  لاستقبال فوج مهم بنفسى , واستلام المستحقات المالية .. وساد القلق فى بيتنا .. أمى لا تخفى قلقها أبدا , ورولا أيضا , وهذه الرحلة بالنسبة لهما مدعاة لقل عظيم .. لكننى أستطعت السيطرة على الموقف , وإشاعة الاطمئنان وهزيمة قلقهما , وعندما قلت :
  - أنا خلاص من ساعة ما رجعت من الحج وكله تمام .. الفيلم ده , حلاص انتهى , وغير كده أنا ناوى أقعد يومين مش أكتر .
 اختلف الموقف بالنسبة للوالد .. ان أمره غريبا , هو يرى أننى بخير , وكأن هذا الموضوع لم يكن له وجود , وكل شئ منضبط , وصلاح أدى فريضة الحج ورجع بالسلامة , وهو ولد ممتاز وبالتأكيد تغير , ولن يتعاطى المخدرات  مرة أخرى .
 سافرت إلى شرم الشيخ , وفى انتظار انتتهار مفعول ‘‘ التريكسان ‘‘ بفارغ الصبر .. أريد أن أضرب .. متى , متى تمر الأيام ؟! ومر اليوم الثانى ثم فى اليوم  الثالث صحوت من النوم , ونزلت مسرعا إلى شراء البودرة من البدو , وضربت فعلا , وبقيت هناك يومين , ولم ينكشف أمرى بعد العودة من شرم الشيخ  , لكن أمى أصرت على إعطائى  ‘‘ التريكسان ‘‘ وطبعا اعترضت  بشدة بحجة أنه يتعبنى ويستنفذ قواى , وقلت لها :
 - لا يا ماما .. مش ها أخد تريكسان تانى .. خلاص .. التريكسان بيهدنى .
 ولم يكن هذاالكلام صحيحا , ولكن المعروف أن الإكثار منه يتعب الكبد , ولعبت على هذا الوتر الحساس .. وقد سبق أن صممت أمى  على إجراء تحاليل والذهاب إلى استشارى كبير أمراض الكبد , وعالجنى بسبب الإكثار من تعاطى المخدرات والخمور , وصح بالإقلاع عنها فورا .
 أجريت اتصالا بحسام , وطلبت منه الذهاب معا إلى الجعافرة .. المشوار طويل ويحتاج  إلى سيارة .. لم أذهب إلى الشركة , ولكننا انطلقنا إلى مصر الجديدة  , ثم إلى طريق زراعى , وسرنا داخل البلد الصغيرة
 , بجوار ترعة إلى أن وصلنا  إلى بيت صغير , صاحبه اسمع غانم , وبدأنا كلامنا بالتحيات :
 - صباح الف .
  - أهلا بالبهوات .
  - هو الدولاب شغال من الساعة كام لكام يا معلم ؟
 - تعال فى أى وقت يا باشا , يا أنا موجود , يا واحد من إخواتى .
 -من إمتى إنت شغال با غانم ؟
 - قبل العيد .. بكام يوم  .. اتفضلوا يا بهوات .. اضربوا جوا .
 دخلنا غرفة كبيرة 
 .. ليس بها إلا الحصير , وفى ركن منها براد شاى وبعض أكواب المياه لتقديم الشاى ..  وسألنا غانم :
 - شاى يا بهوات ؟ سكركم أد إيه ؟
 -مشاشى .. سكر زيادة .
 اختفى غانم بعد إعداد الشاى , ولمدة خمس دقائق .. وضربت أنا وحسام السوستتين  ,بعد أن تأكدت أنه عمل السوستتين متشابهتين تماما , لأن النصب أصبحعاليا , وعاديا .. وبدأت أتحدث مع حسام :
 - بص يا صاصو  .. إحنا ضربنا نص تذكرة بس .
 - لا ياراجل .. ورينى الورقة كده .
 - مش باقول لك .. ضربنا نص الورقة بس .
  غريبةدى  بودرة سم .. بيور .. الموضوع  ده فيه حاجة غلط يا حسام .. الورقة دى على الأقل ربع جرام   وتمنها  30  جنيه !! يعنى من 150 جنيه , لــ 30 جنيه ؟! الفرق كبير جدا .. وكمان مش مطحونة بأى حاجة , ولا عليها ‘‘ أبو صليبة ‘‘ , و نوفاسى , ولا بلا أزرق .
 - يا عم إنت زعلان ليه ؟
 - زعلان ليه !! أصبر بس .. غانم جه .
 عاد غانم ومعه تذكرة , أعطاها لى فى يدى قائلا :
 - دى واجب منى .
  - يعنى أنا جيت لك 10 مرات قبل كده , وعمرك ما وجبت معايا , إشمعنى وجبت مع صلاح ؟
  - الباشا أول مرة يشرفنى , وقلنا نوجب معاه .
 - تسلم يا غانم .. مردود لك يا معلم .. ياللا يا حسام .. نتكل إحنا على الله , ونشوفك قريب .. سلام  يا غانم .
 - سلام يا بهوات .
 انطلقت بنا السيارة  وسرحت طوال الطريق فى موضوع البودرة , وأسأل نفسى : ما هذه الكمية الغريبة ؟ ولماذا يبيع بهذا الثمن الرخيص ؟ ولماذا يبيع بودرة بيور ؟ لم أذهب إلى الشركة .. وعدت إلى البيت .. ومنظرى وشكلى واضح ومكشوف مائة فى المائة .. ولم تتحمل أمى ومن غير كلام .. دخلت إلى إلى غرفتها وقفلت بابها .. وعز على كثيرا أن أراها بهذا الشكل .. إنها تتألم بكل تأكيد , وأنا أيضا .. دخلت إلى غرفتى , وقفلت بابها .. ولم أر والدى , فهو لا يزال نائما .. أما أختى ..  فقدتزوجت من مهندس بترول يعمل فى البحر الأحمر , تعيش معنا عندما يسافر , وفى أيام أجازته تستمر فى الاتصالات التليفونية كل ساعتين , وتأتى للا طمئنان علينا مرة فى اليوم على الأقل .
 وبعد أن استجمعت أمى قواها , جاءتنى قائلة :
 - مفيش شرب سجاير فى السرير .. مش نلقصة كمان تولع فى البيت .
 - حاضر .
 - صدقتك .. برضه ضحكت عليا .. مش عارفة أعمل إيه ؟
 - أنا  كنت محتاج المرة دى .. صدقينى القرد اللى جوا دماغى مش بيسكت ولا بيهدا .. جننى خلاص .
 - القرد لازم يموت .. منك لأبوك .. أنا خلاص تعبت .
 فى اليوم التالى ذهبت إلى المكتب ومعى البودرة , رغم أننى أضرب فى البيت قبل خروجى , وأنزل بسرعة ..  وجمعتنى جلسة ودية مع سيف , تحاورنا حول الارتباطات الجديدة , وخط سير العمل , وأيضا تحدثنا فى أمور الحياة , وضحكنا طويلا .. إنه لا يعرف ولم يتخيل أبدا أننى  أتعاطى المخدرات وهو معجب بأفكارى المبتكرة , وقال لى : 
  أنا قدمت على قرض من البنك  ( جزء الباقى مش واضح فى الرواية  هما سطرين )
 أخذت منه كل التاصيل , ولمدة أسبوع أذهب يوميا إلى البنك , وأجلس أمام الجميع نصف نائم ونصف صاحى , ولم يلفت أحدهم نظرى , بأنه لا يجوز أن أبدو بهذا الشكل فى مكان عملهم بالبنك ؛ فهم يضعون فى الاعتبار أننى أقوم  بإجراءات لإنهاء القرض لشخصيات مهمة , وأيضا يبدو من عنياتى باختيار ملابسى أننى أيضا  ابن عائلة محترمة  .. و لكنى انكشفت امامتاعتكملين  فى البنك , وفى يوم قال لى  مدير البنك بكل صراحة :
 - إحنا خلاص خلصنا القرض , والتحصيل بكره .. بس ياريت حضرتك تنام  فى البيت علشان ما تجيش وتنام لنا فى البنك .. المنظر صعب شوية .
 أبلغت سيف النبأ السعيد .. إنه إنجاز كبير .. وذهبت إلى  الشركة : 
  - مبروك القرض يا سيف .
  - يااااه .. أخيرا !! إنت دلوقت تحول الفلوس , وأنا أسافر كام يوم شرم , نفسى أغطس وأريح  نفسى من الدوشة اللى حصلت .. إنت لما اختفيت , أنا شلت كل الشغل لوحدى .
 - خلاص يا سيدى .. عوضتها لك , خلصت القرض , وكمان ها اشيل الشغل كله فى المكتب .. ولا يهمك .
 سافر سيف لمدة عشرة أيام , وتحول المكتب الجديد إلى مكان ضرب .. ظهر رامى مرة ثانية و أيضا بهاء , وكان حسام يقضى معى كل الوقت , ونذهب إلى الجعافرة فى رحلات مكوكبة .
 ولم تعد أمى تتكلم معى فى الموضوع نهائيا .. كل ليلة أرجع لأجدها فى انتظار وصولى , وبعد أن تطمئن على عودتى , تدخل إلى غرفتها لتنام .. ومن وقت  لأخر يحاورنى ولدى عل أمل ان يأتى بنتيجة .
 - يا صلاح , كده مش هينفع .. إنت لازم تتعالج , أنت كده هتدمر نفسك وتدمرنا معاك .. أنا خلاص مش عارف اشتغل , ولا عارف أركز فى أى حاجة .. أدخل مستشفى .. مسفرك برة .. نعمل أى حاجة .. بس الاستمرار بالطريقة دى .. مستحيل .. دا اسمه انتحار .
 - فعلا عندك حق .. أنا كده بانتحر .. وبانتحر ببطء .. أنا خلاص باجهز خطة علشتن أبطل , وادينى فرصة كام يوم , وأنا ها أجى أقولك أنا ناوى على إيه .. بس ماتخفش .. الوضع ده مش ممكن يستمر .
 كلامى يبدو مطمئنا , ولكننى فى أعماقى .. أعرف الحقيقة .. أعرف حجم الكارثة ..
قلت لنفسى :
 - خلاص يا صلاح .. خلاص إنت خلصت .. كل محاولات التبطيل والإقلاع عن التعاطى فشلت .. وحتى رحلة الحج لم تثمر .. فشلت ... الحج كان المرفأ الأخير .. وضعت عليه كل أمالى .. وضيعتها .. وضعت .
 وبدأت أخذ الأموال من الشركة  من غير حساب .. وبدأت أضرب على مدار اليوم .. ثلاث تذاكر .. وسيارتى ‘‘ الإكسدام ‘‘ مكسور وفانوس واحد مضئ , والأخر مكسور , والخبطات فى الصاج فى كل مكان .. فى الباب , والرفرف .. إنها عربية مدمن .. وتعرضت لحوادث كثيرة بالسيارة .. ولا عجب أن تصبح سيارتى بهذا الشكل , وأضرب دون وعى أو تركيز .. والسيارة 128 أصبحت علامة واضحة وصريحة لسيارة صلاح المدمن .. ومع هذا لم أكن أريد الاعتراف أبدا بأننى مدمن .
 فقد وزمى .. وأصبحت مكشوفا أما يسرى العامل فى الشركة .. أيضا  حنان السكرتيرة فهمت الوضع المؤسف  يسبب الأشكال الغريبة  التى تتردد على المكتب , وكانت تصرفاته كلها مريبة .. يا صلاح انكشف أمرك .. لدرجة حتى الحمار يفهم, والحل الأمثل أن تغادر المكتب والشركة , ولا تحاول أن تواجه   سيف .. أخرج من عنده ولا تعود .
 بعد أن طرقت العمل مع سيف .. مرن أمى بظروف صعبة .. فقد فق
 ن مها وكنت أصحبها  الى المستشفى لزيارته  قبيل رحيله ووداع الحياة .. وكثيرا ما سألت نفسى :
 - أهما أسوأ : المرض أو الوفاة .. أو حياتى بهذا الشكل , وكنت أتردد معها إلى بيت العائلة , وهناك وكنت أتردد معها  إلى بيت العائلة , وهناك  يجتمع الأقارب لمناقشة التفاصيل بعد الوفاة , وكيفية رعاية أولاده , وذات ليلة ذهبت مع رولا  ,  لاصطحاب أمى فى رحلة العودة إلى البيت , وكان معى بودرة وسوسته وضعتهما فى الشرب   , وكنت أصلا ‘‘ ضارب ‘‘ , ولكنى تعودت أن أضرب أكثر من مرة فى اليوم .. وفى ثانية , دخلت الحمام , وضربت وخرجت منه حالة يرثى لها , وأمام الأقارب جميعا .. أصابهم الذهول , وسألوا :
  - ماله صلاح ؟
  - فيه إيه ؟
 - عامل كدا ليه؟
 - كان لسه واقف كويس !!
 أجابت أمى باختصار شديد : - دى مصيبة تانية , ووقعنا فيها .
  ولم يعلق أحد بكلمة .. هل فهموا جميعا ؟ هل كانت الحقيقة معروفة , والمصيبة مكشوفة  ؟! لست أدرى  .. هل سكتوا ولم يعلقوا لأنه لا شئ يقال فى هذه الحالات ؟ لا أعر .. وأعرف أننى لم أحترم جلال الموقف , أو حرمة الموت .. أو ... أو ... أو ....
 وأعرف , وأشعر أننى لا أضرب لأضيف  لنفسى شيئا ما , ولكننى أشعر بأننى أضرب وكأننى أنتقم  من نفسى .. وفكرت كثيرا فى هذه الفترة فى الانتحار .. ثم إننى أجبن من أن أنتحر .. فوصل بى الحال والشعور بالأسى العميق , إلى أن أضرب و أنا أبكى  .. أضرب والدموع تنهمر وتغسل وجهى , ولم أكن قادرا على إيقافها .
 دخلت فى مرحلة جديدة وبدأت أبيع كا ما عندى .. بعت الاستريو , بعت أكتر من ساعة , إلا الساعة التى أهداها لى الأمير فى السعودية .. تأملتها ألف مرة 

ولكن لم تمتد إليها يدى لكى أبيعها .. إنها رمز للمبادئ والقيم الرفيعة .. ولكن أين المبادئ ؟ وأين القيم ؟
 وبدأت أشترى بودرة من غانم فى الجعافرة .. وأبيع لأصحابى بضعف الثمن 60 جنيها بدلا من 30 , حتى أحصل على المبلغ الذى يساعدنى لشراء ما يكفى لضرب ثلاث وأحيانا أربع مرات فى اليوم .. والمشكلة أن كل كمية لم تعد تكفينى , وفى خلال أسبوع واحد فشل الدولاب ؛ لأننى أصبحت أضرب كل ما عندى .
  لم أعد أرى رولا إلا باكية .. أمى واجمة , ولم تعد نفس الإمسانة , وكل شئ فى حياتها تعرض لهزة زلزال مدمر .. كريم لم يعد يأتى لزيارتنا ..  بابا مهمو , وأقترح أكثر من مرة أن يأخذنى إلى المستشفى فكنت أقول :
 - المستشفى , لا يمكن .. شريف لسه خرج من المستشفى من أسبوع واحد ورجع يضرب تانى .
 وأضفت من تخيلى :
 - أنا سمعت إن العلاج فيها ابلكهرباء , وأعرف واحد دخل المستشفى للعلاج جننوه .. أنا هاسافر سفجا ومش هارجع إلا لما جسمى يبقى نضيف , وارجع أخد  تريكسان .. هو ده الحل الوحيد .
 كل يوم أسطوانة جديدة , وكل يوم الحالة أسوأ من اليوم السابق .. مريم فقدت والدها , وبعد وفاته بدلا من الوقوف بجانبها , كلمتها  بحدة قائلا :
 - با قول لك إيه .. ماليش دعوة .. انزلى دلوقتى حالا , وهاتى لى معاك 200 جنيه .. اتصرفى يا مريم .. أنا تعبان  جدا , ولازم أشترى دواء .
  وتترك مريم جلسة العزاء , وأراها هزيلة متشحة بالسواد , وأعطتنى 200 جنيه و انطلقنا بسيارتها الى الجعافرة , وأقنعتها أننى لا أخد بودرة , ولكنه دواء , وهو أيضا من الممنوعات , لكنى مضطر أن أخذه لأتوقف عن تعاطى البودرة .
 أدخل عند غانم , واضرب , وأرجع إليها شخصية أخرى .. منتهى الحنان والحب , و أقبل يديها و أحدثها عن الزواج والبيت المشترك , والحياة معا بقية العمر .. وأى كلام .. وهى لاترد , ولكمها لا تتوقف عن البكاء , وأقول لها :
 - الله يرح باباك .. كان راجل طيب .. تماسكى يا مريم .. العياط ماينفعش .. البقية فى حياتك .
  لم تكن تبكى وفاة والدها , ولكنها تبكى على ما وصلت إليه , وقد كان أملها كبير فى رحلة الحج , وأنها سوف تغيرنى .. تصورت أنه سيكتب لى ل\الشفاء , وأرجع إلى مكانى الطبيعى . . ولكن هذا لم يحدث .. وفى بعض الأحيان كانت تزورمى فى البيت , وأطلب منها , وأتوسل إليها ألا تتركنى , وأتماسك بعض الوقت , وفجأة أقول لها :
 - أ،ا داخل أخد دش علشان أرتاح شوية .
 وأدخل الحمام , وأخرج منه إلى الشارع .. وأعود بعد ساعة أو ساعتين , فأجدها لا زالت تجلس مكانها .. وتبكى .. وتسألنى باكية :
 - وبعدين ؟ أعمل إيه يا صلاح ؟ قل لى أعمل إيه ؟ مش عارفة خلاص .. أنا مش عارفة .
 وأبذل جهدا فى محاولة مستميتة لتهدئتها , ولا تتوقف عن البكاء .. وأيام تمر من السئ إلى الأسوأ .
صفعة على الوجه 
 بدأت أمى تكره كل ما حولها .. كرهت مريم بلا ذنب .. وبدأت تلوم نفسها .. وتلوم والدى .. تلوم كريم .. تلوم رولا .. تلو أصحابى , تلومم مريم .. إنها لم تعد قادرة على الاحتمال .. لم تعد هادئة كعادتها , وأصبحت سريعة الغضب ولانفعال .. وقلت لنفسى : لأ خلاص .. ‘‘ ماما أعصابها فلتت ‘‘ .. لقد عانت , وتحملت فوق طاقتها , واليوم فقط فهمت معنى عبارة ‘‘ انفلات الأعصاب ‘‘.
 وفى ليلة من الليالى , زارنى أحد الأصحاب , هو ضريب , وهى تفهم هذا جيدا .. تفهمه من أسلوب الكلام , من نظرات العينين .. من الهالات السوداء ,  ومع هذا , وبكل الصبر جلست تناقشه وتفكر معه فى الحلول , وهى تعرف أنها مناقشة بيزنطية , ولكنهها تجرب وكلها أمل .. وخلال حديثهما اختفيت لدقائق معدودة أجهز السوست , وكنت على وشك الضرب , وأفاجأ بأمى تفتح باب الحمام , وأنا أمسك الحقنة فى يدى , وحاولت أن تأخذها منى .. فدفعتها بقوة لأخرج من الحمام , فضربتنى .. صفعتنى على وجهى , واستمرت فى محاولاتها لتأخذ الحقنة .. ولم تنجح .. فهذ هو المستحيل بالنسبة لى .. أمسكت يدها بقوة , فجاءتنى الصفعة الثانية , فدفعتها بعيدا عنى , فوقعت على المقعد , ورفعت صوتى , صرخت :
 - مالكيش دعوة .. أنا عايز أضرب .. أبعدى عنى ..
  فتحت الباب , واحقنة فى يدى , و أريد أن أضرب .. أريد هذا بشدة , ولا أدرى ماذا فعلت , ولا أعرف إلى أين أتجه ؟! إن مفتاح سيارتى فى غرفتى .. سيارتى ذات المنظر العجيب .. الخبطات فى كل أجزائها , ولم يعد فيها شبر واحد سليم .. ظللت أجرى بها فى الشارع , بعد أن أخفيت الحقنة فى ملابسى .. جريت طويلا حتى وجدت نفسى أمام إحدى دور العبادة .. دخلت الحمام , ضربت .. وخرجت .. تلقفنى الشارع و أكاد لا أعرف أين أنا بدقة , ولا أعرف مصيرى , مشيت هائما حتى وجدت نفسى على كورنيش النهر الخالد .. جلست أتأملى انسياب الماء فى هدوء , وأتذكر جلساتى مع حسام أو غيه من الأصحاب ‘‘ الضريبة ‘‘ , كنا نضرب ونجلس عدها فى هدوء , لا نتكلم كثيرا , وإذا  تكلمنا نندب حالنا ونتساءل عن مصيرنا , والمستقبل المجهول الذى يننتظرنا ؛ لأننا نفتقد قوة الإرادة , ولا نستطيع التوقف عن التعاطى .
 عدت إلى بيتى , ووجدت أمى جالسة أرضا على وسادتها الخاصة فى غرفة المعيشة , وفى لمح البصر , انحنيت على قدميها قائلا :
 - أبوس رجليك يا ماما .. مش عايز أخد تانى .. أبوس رجلك .. أنا مش عارف أعمل إيه !
 جلست على الأرض بجانبها .. أحاول تقبيل قدميها .. بكت وأخذتنى بين ذراعيها .. ارتميت فى أحضانها الغارقة فى دموغها , وبصوت ضعيف وهامس قالت لى :
 - أنا عارفة .. والله أنا فاهمة وعارفة .
 دخلت غرفتى وكتبت لها رسالة .. مثل عشرات الرسائل السابقة .. مجرد وعود ولا تنفذ .

مر اليوم .. مثل غيره من الأيام , واصبح الحصول على النقود أكثر صعوبة , وكل يوم أصعب من اليوم الذى يسبقه و وساد البيت فى حالة من الحزن والكأبة , وكأننا فى مأتم ..كل منا فى غرفته , والشبابيك لا تفتح , والبيت مظلم وكئيب .. قاتم وحزين .. فى بيتنا  شاب مدمن , يمكن أن يموت بين ثانية و أخرى .
ارتفعت جرعتى وزادت بدرجة غير طبيعية , وبدلا  من ثلاث ورقات أصبحت  5 ورقات .. ويزداد البيع عند غانم بكميات مذهلة , عدد الزبائن يزداد يوما بعد يوم , وكأننا أمام مطلعم فى أهم شوارع المهندسين .. السارات تروح وتجى غيرها , بصورة يصعب حصرها , وذات يوم سألته :
- زباينك كتروا أوى يا غانم !! إزاى كده ؟
- كل زبون بيجيب زبون يا صلاح .
- بس ياغانم البودرة كده هتخلص .
- لا .. ماتخافش .. الكمية اللى عندى كبيرة جدا .. دى عاوزة بلد تخلصها .
 - للدرجة دى ؟!
- بس ربنا يبعد عنا الحكومة , أصل أنا شامم ريحة غدر .
- هو أنت مش مظبط وعامل حسابك واللاإيه ؟
- طبعا مظبط ونص .. وعامل حسابى كمان  .. ماتخفش .
- بس الريحة فاحت ياغانم .. إنت عارف ليه ؟
- ليه ؟
- علشان الكمية بتاعتك مش عادية . بودرة نضيفة ومش مضروبة , ورخيصة رخص التراب .. حاجة تقلق يا حسام ؟
- إيه يا صلاح .. أنت عايز غانم يقلل الكمية والا إيه ؟
- لا يا حسام .. ولا تقلق .. الكمية هتفضل زى ماهى .. بس غانم  لازم ياخد باله , ويأممن نفسه شوية لأنها وسعت منه أوى .
مشيت  أنا وحسام بعد أن اشترينا .. فقلت لحسام :
- إنت عارف يا حسام إيه الحكاية ؟
- إيه الحكاية يا معلم ؟
- البودرة دى بودرة صهاينة .. البودرة دى من إسرائيل .
- إسرائيل إيه ياعن إنت ؟
- إسمع بس اللى بأقولك عليه .. البودرة دى نزلت البلد بالكميات دى , وبالرخص ده علشان الشباب يضرب بيها .. إنت شايف الزحمة عند غانم النهارده كانت عاملة إزاى ؟ اللى ما ضربش يضرب , واللى ضرب يضرب أكتر .. درى أرخص من الحشيش يا حسام .
- يا ابن ‘‘...........‘‘ , جه فى بالك الكلام ده إزاى ؟
- مستحيل ينسوا حرب 73 .. ضربناهم  والنهارده بيرودها لنا .. بيدمرونا وبيدمرو البلد .. دى حرب يا معلم .
- تصدق .. معاك حق يا صلاح .. فعلا بودرة كتيرة أوى , ونضيقة كمان .. كمية كبيرة ورخيصة .. رخيصة جدا .. ده كمين .. كمين ابن ‘‘...‘‘ .
 - أعمل سوستتين   لأن الفيلم ده فوأنى  .. وخلى بالك .. غام مش فاضل عليه كتير .. هيقع قريب , وها أفكرك .
رجعت إلى بيتى . والحال كما هو عليه .. ظلام , كأبة عجيبة , أو متوقعة ؛ فالمسكينة أمى أصببحت حياتها مضطربة , وهى سجينة غرفتها معظم الوقت , وإذا خرجت  تقفل بابها بالمفتاح .. كل فرد فى الأسرة يحرص على ممتلكاته الخاصة , والدى يخفى محفظته فى أماكن مختلفة , ورولا فى بيتها .. وهكذا لم يعد هناك أى  شئ تطوله يدى .
تحولت البوصلة واتجهت نحو مريم .. سحبت منها نقودا كثيرة ادخرتها من عملها .. استوليت على مجهودها وعرقها  فى العمل .. فى دقائق أو ثوان معدودة أضيعه , وزاد الطين بلة استغلالها , الذى وصل إلى أبعد مدى , بدأت أخذ الذهب منها و أبيعه , وهى مستسلمة تماما .. فقط تبكى بكاء مرا .
وفى يوم من الأيام , جاءنى صديقى شريف ومعه صاحبه فؤاد لأذهب معهما إلى غانم .. فأنا أعرف الطريق إليه , وهو حبيبى .. طبعا غانم ام يكن حبيبى .. بالعكس كنت أكرهه , كراهية بلا حدود ؛ لثقتى أنه عميل إسرائيلى .. وذهبت معهما , ودخلنا البلد كالمعتاد , ولكنى شعرت أن الجو مكهرب , شئ ما لا أدريه جعل الجو مختلفا .. وخرج علينا عشرات من أطفال القرية , يصرخون ويجرون فى كل اتجاه , وكانت الصيحة المميزة : حكومة .. حكومة .
 لم ندخل البلد فى اتجاه بيت غانم , ووقفنا بالسيارة بعيدا , وفى اللحظة نفسها طلع لنا فجأة من وراء شجرة , واحد من الأولاد , الذين يبيعون البودرة فى بيت غانم , وقال لنا :
- أهلا يا بيه .. الدنيا مولعة من الصبح .. الحكومة مسكت غام و إخواته .. عشر عربيات أمن كانوا هنا .- يعنى مفيش شغل ؟
- عاوزين أد إيه ؟
- 12 ورقة .
- دقيقة وراجع لك .
فى لمح البصر اختفى , ورجع بعد ثوان معدودة , ومعه 12 ورقة و أخذ الفلوس .. خطفها وطار , واختفى بين الشجر .. ومن بعيد استطعنا رؤية سيارة الشرطة , ولم نهتم .. فتحت ورقتين وجهزت السوسته , وأعترض فؤاد قائلا :
- ياابنى غلط كده .. إضرب ورقة .. ورقة .
- مالكش دعوة .
ضربت , وكلاهما ضرب و وعندما أدار شريف السيارة لنعود من حيث أتينا .. انطلقت فجأة النيران علينا  .. انهال الرصاص  تجاهنا .. رصاص كثير بدرجة لم نكن نتوقعها , وأسرع شريف 
وجرى بسرعة خطيرة , ألقيت رأسى على الكنبة تفاديا للرصاص  , ولم أستطع رفعها مرة أخرى , وفقدت الوعى بسبب الجرعة الكبيرة , حالة ‘‘ أوفر دوز ‘‘ , وأستمر شريف يجرى بالسيارة بسرعة رهيبة و حتى نجح فى الهروب .. وفيما بعد عرفت أنه تم القبض على المئات فى ذلك اليوم , والكثير منهم أعرفه , وبعضهم من أصحابى .

ظللت فاقدا الوعى حتى وصلنا إلى بيتى , ولم تكن عند شريف فرصة ليتوقف بسيارته فى محاولة لإفاقتى  و إنقاذى .. وفى  ظل هذه الظروف , المعروف والطبيعى بين الضريبة , أنه إذا مر أحدهم بمثل هذه الحالة , يفتح باب السيارة , ويلقى به خرجها وانتهى الأمر ؛ لأناها مسئولية خطيرة , والموقف الذى مررت به مع ميدو ذات يوم , نادر الحدوث , ولا يتكرر .. وكان من الطبيعى جدا أن يفتح شريف باب سيارته , ويرمينى فى أى مكان على الطريق , وينفض يديه من المسئولية .. لكن شريف رجل وعشرة عمر , ولم يفعل هذا , رغم أن صاحبه فؤاد الذى كان فى صحبتنا قال له , بدلا من المرة , ثلاث مرات :
- نرميه فى أى مكان .. نحدفه فى الطريق ونخلص .. لو قام يبقى كويس وله عمر , لو مات يبقى إحنا بره اليلة دى يا معلم .. المشرحة مش ناقصة قالة .
 اختار شريف الموقف الرجولى , وصمم أن يأخخذنى معه إلى بيته , وكان مصدفة أن أهله وققتها سافروا إلى مرسى مطروح , وفى البداية رسم خطة للذهاب بى إلى المستشفى , ولم ينفذها لأنى أفقت بعد أن غمر رأسى بالمياه , وضربنى على وجهى إلى أن أخد ت أنفاسى , وافقت قليلا من الإغماء .. وهكذا أنقذته من هذه الورطة الخطيرة , فقال لى أمام باب عمارته :
- أنا أهلى سافروا النهارده مرسى مطروح .. أطلع عندى لغاية ما تفوء .
لم يكن لدى القدرة على الاعتراض أو الموافقة .. واعتبر سكوتى معناه الموافقة , وفعلا خرجنا من السيارة , وطلعنا بيت شريف .. استندت على ذراعه , ومشى بجانبه صاحبه فؤاد .. وطبعا منظرنا عجيب , بل مرعب .. وفى العمارة نفسها يسكن أقارب أبى , وابنهم الصغير عادل , وهو أصغر منى , وكان يعتبرنى مثله الأعلى , إذ كان من أشد العجبين بأسلوبى فى اختيار ملابسى ,  وفى حبى للسفر , والسيارات , وعلاقاتى العاطفية وصداقاتى مع البنات , ودائما  يفتخر بى أمام أصحابه , ويحكى لهم عنى , وعن مغامراتى , وفيما يبدو أن أحد أبناء العمارة رأنى فى تلك اللحظات البائسة , فأسرع بشر النبأ , وعرف عادل , وجاءنى مسرعا عند شريف .
 واستقبله شريف مرحبا :
- أهلا يا عادل .. أخبارك إيه ؟
- أنا كويس .. هو صلاح عندك ؟
- أيوه موجود .. عندى فى الأوضة .. بس تعبان شوية .
- ممك أدخل و أشوفه ؟
 - أه طبعا .. تفضل .
 - إزيك يا صلاح .. إنت كويس ؟! أنا عادل .
وجدنى  عادل فى السرير , شبه نائم , ولا أستطيع أن أفتح عينى , وبصعوبة فتحتهما , وأعتقد أنى كنت أتلكم بصعوبة بالغة , وقلت له :
- إزيك يا عادل .. إنت عرفت إزاى إنى هنا ؟
- أصحابى قالوا لى .. مالك يا صلاح ؟ فيك إيه ؟
- لا .. لا مفيش حاجة .. ما أنا كويس أهو .
- شكلك تعبان أوى .
- ولا تعبان ولا حاجة يا عادوول .
- طيب مش عايز حاجة ؟ 
- لا شكرا .. وسلم لى على أهلك .. واحد .. واحد .
مشى عادل , أبو هكذا نصورت ,ولكمه خرج من الغردقة وجلس مع شريف , وظل يبكى .. ويبكى , وأخيرا سأله :
- صلاح مش طبيعى .. أجيب له دكتور ؟ أعمل له إيه يا شريف ؟
- ولا حاجة .. ما تبقاش خواف كده ..  هو بس تقلها حبتين .ظل عادل يبكى , وهوحائر بين أن يذهب إلى أهله و أن يشرح لهم حالى , وبين السكوت وكتمان الخبر .. وأخيرا تماسك وقال :
- شريف , أنا فى بيتنا , ولو فيه أى حاجة ممكن أعملها .. ـرجوك  نفولى بسرعة , عدت إلى بيتىتنا  فى اليوم التالى , ونشرت نبأ القبض على غانم وأخواته , وبقدر أفى على نهاية دولاب الجعافرة , بقدر ساعدتى البالغة للقبض على غانم .. هذا لعميل الإسرائيلى .
ومن جديد بدأت مع حسام فى البحث عن مكان وطريق أخر , وذهبنا إلى حى الأزهر , وعرفنا أحد الأصحاب على تاجر أقمشة فى الحسين , يبي البودرة .. لكن المشكلة أننا تعودنا جرعات كبيرة , وعلى بودرة نظيفة , ورخيصة , ولم يعد هذا ممكنا .
أول نوفمبر
لم تعد سيارتى صالحة للركوب .. أنهت عليها رحلات الجعافرة والحوادث الكثيرة , وأصبحت التنقلات بالأتوبيس والتاكسى .. ولم أعد أجد حلا  للحصول علىالنقود , ورأيت الدنيا سوداء بلا شعاع ضوء واحد .. الليالى  طويلة , وفى الصباح لا أدرى ماذا أفعل .. لقد سلكت كل الطرق وفكرت أكسر باب غرفة أمى .. يا إلهى , هل وصل بى الحال إلى هذه الدرجة ؟! أيام زمان  كنت أفكر قبل الإقدام على أى عمل خطير , وأسأل نفسى ك
- أسرق إزاى ؟ معقول ؟ طيب إمتى ؟ وأسرق إيه ومين ؟ إزاى ما حدش يكتشف ؟ مرة طبق فضة .. مرة فيديو .. مرة ياعة .. مرة سجادة من المخزن .. ومرة أنبوبة بوتاجاز . أى شئ يمكن بيعه .
وفى يوم أخذت بدلتين من بدل بابا الشتوى , وقررت أنا وحسام نبيعهم فى الحسين , وفى الشارع قابلنا والدة حسام وسألتنا :
- رايحين على فين بالبدل دى ؟
- رايحين نوديها التنضيف ؟
ختلف الوضع الأن , ولم أعد أفكر متى أسرق , وماذا أسرق ولو عرفوا .. ولو أكتشفوا .. لا يهم ..




ووضعتها فى شنطة صغيرة ولها مفتاح أيضا , ووقفت أمام الدولاب المكسور والشنطة المليئة بالمجوهرات .. وقفت أفكر : أمامى عدة اختيارات : سبائك ذهب , أساور ذهب , ساعات , كاميرا فى الدولاب .. وبينما أنا فى حيرة .. أفكر فيما أخذه , وجدت بابا يقف أمام اب الغرفة , وسألنى :
- بتعمل إيه ؟
- بصلح الدولاب .. أصله مكسور .
طبعا .. كلام فارغ لا يدخل العقب ولا يصدق , فقال : 
- دولاب إيه اللى أنت بتصلحه ؟! إنت خلاص وصلت للمرحلة دى ؟
- مرحلة إيه بس ؟
- إسمع .. أنا ها اسيب لك البيت , وأروح أقعد عند أهلى .. خلاص , إعمل اللى إنت عايزه .. بيع كل حاجة .. دمر ابيت علشان تستريح .. أنا نازل .
فعلا .. فتح بابا  الباب , خرج وتركنى وحدنى .. نعم وحدى تماما , ولا أعرف ماذا أفعل بنفسى ؟ طبعا أنا فقدت عقلى .. لقد جننت . وجلست على أقرب كرسى .. أبكى , وأبكى , وأتجول بعينى  فى كل ركن فى البيت , وأتخيل أننى فعلا سأبيع كل شئ .. هل أنا فعلا وصلت إلى هذه المرحلة ؟
هل يصبح بيتنا مثل البيوت التى دخلتها  ولم أجد فيها إلا سريرا , وفى بعضها لم أجد السرير .. لقد فعلنا  هذا فى بيت حسام فى حدائق المعادى .. بعنا كل شئ حتى أبواب الغرف بعناها .. لم يعد هناك أى شئ فى ذلك البيت . اقتحمت غرفة أمى مرة ثانية ,وأخذت غوايش دهب , ونزلت بسرعة وقابل ت حسام , وقلت له : - ياللا بينا على الحسين , نفور دول ونضرب .




وهناك فى محلات الحسين , بعنا الذهب , واشترينا البودرة وقعدتنا نضرب .. والمشكلة أن البودرة مهما كانت كثيرة لم تعد كافية , والمشكلة الأخرى أننا نضرب على مدار اليوم , ابتداء من الصباح , إلى أخر الليل دون توقف .. وثمن الغوايش انتهى عن أخره بعد أيام قليلة ..  لم تعد معنا سيارات , وكنا نضرب فى التاكسى , ونضطر أن ندفع إلى السائق , ليسمح لنا بالضرب ونحن على الطريق .
أ/ى أصلحت باب غرفتها , وعملت له قفل كبير , ولم تعد تخرج من البيت .. وكل يوم تزورها رولا مرتين , وأحيانا ثلاث وأربع مرات , والدى أيضا لم يعد يخرج من لبيت ..ظل حبيسا فى غرفة المكتب , يخرج منها إلى المطبخ , أو إلى الحمام ..  ومن الحمام إلى غرفة النوم .وتوقفت الخلافات أو المشاحنات أوالمناقشات الحادة بين الوالد والوالدة .. وأعتقد أن كل واحد منهما كان يشعر بالذنب , ويشعر أنه السبب فيما حدث لى .. وفضل والدى أن ينتقل إلى غرفة نوم مستقلة .. فقد كان يخشى أن يتحمل مسئولية ما أفعله فى غرفة نوم أمى , وبالذات بعد الموقف الذى رأه بنفسه , وأن كل ما يقع تحت  يدى أستولى عليه و أبيعه .
فى واقع الأمر .. الوالد رجل طيب , وبعيد كل البعد عن أفلام التخريب والممنوعات والمخدرات .. كانت تفوق كل تصوراته .. وأخيرا اجتمعت العائلة كلها معا , وحضر الاجتماع العائلى : بابا , ماما , رولا ,وكريم , وكانت هذه أول مرة يتكلم فيها أخى كريم معى فى هذا الموضوع :- وبعدين يا صلاح .. أخرتها إيه ؟
- أخرتها خير إن شاء الله .- خير إزاى مع اللى إنت بتعمله ده ؟ إنت عارف يا صلاح .. إنت مالكش غير حل واحد ..



عاد كريم وكرر الجملة نفسها مرة أخرى ..
- اجتاعات المدمنين المجهولين وبرنامج الاتناشر خطوة 
- أنا مش فاهم إنت بتقول إيه ؟! إنت عارف الحل عندى إيه ؟! هما 500 جنيه , وكل المشاكل تتحل ..
 انتهت الجلسة مثل غيرها من الجلسات , وأنا رفضت كل الرفض الذهاب إلى المستشفى ؛ بحجة أن ‘‘ فلان ‘‘ دخل المستشفى 7 مرات و ‘‘ فلان ‘‘ دخل 3 مرات , و ‘‘ علان ‘‘ خرج من أسبوع , وضرب مرة ثانية .
 لم أعرف ماذا كانو يدور فى ذهن كل واحد من العائلة .. ولكن ما أحسسته أن هناك يأسا واضحا وأستسلاما تاما , فى مواجهة ابن يموت  أمامهم , وببطء .
            الشـــــارع 
وفى وم من الأيام .. ضربت كمية قليلة , تجعلنى متماسكا ولكنها لا تكفينى .. واستيقظت صباح اليوم التالى , وقد جن جنونى , وجدت أمى نائمة , ولمأجد والدى , فتحت دولابه , وسمعت نداء بائع الروبابيكيا , قلت له :
- اطلع .
طلع الرجل , وبدأت أحول له ملابس والدى : أربع بدل , وثلاثة أحذية , و أحدها جديدة فى علبته , وأكثر من قميص , وأكثر من بلوفر وجاكيت .. وبدأت التفاوض على أثمان بيعها : البدلة 2000 جنيه , بعتها بمبلغ 50 جنيها , الحذاء ثمنه 300 جنيه .. بعته  بمبلغ 20 جنيها  , القميص ثمنه 200 جنيه , بعته بمبلغ 10 جنيهات , وأصبح كل المبلغ 360 جنيها 


تمنها 300 جنيه .
- خلاص .. علشان خاطرك 380 جنيه البيعة كلها .
- ماشى .. ياللا بسرعة خلصنى .
وبدأ الرجل يعد النقود , وفى الدقيقة ذاتها , وجدت بابا واقفا أمامى , شهد المنظر , وقال بانفعال :
- إيه ده ؟ فيه إيه ؟ إنت بتعمل إيه ؟ بتعمل إيه ؟
- ماعرفش .. ماعرفش .. ماعرفش .
استيقظت أمى , ووجدت الباب مفتوحا , والرجل لا يزال واقفا , قال  والدى للرجل :
- إنزل ياعم .. إنزل .. مفيش حاجة عندنا للبيع .. انزل . 
قالت ماما :
- إيه اللى حصل ؟ فيه إيه ؟
- شوفى إبنك بيعمل إيه !! بيبيع هدومى لبياع الروبابكيا !!
بدأ والدى يجمع ملابسه من أمام الباب , وأنا أقف جنب الباب , لا أدرى ماذا أفعل .. نظرت أمى إلى , وبحسم  قالت :
- إطلع بره .. افتح الباب و أخرج وماترجعش تانى .. إحنا اكتفينا بإخواتك الاتنين .. تبطل , مانبطلش .. إحنا مش عايزينك .. أنا خلاص إبنى مات .. بكره ها أنشر صورتك فى الجورنال و أتقبل فيك العزاء .. إطلع بره حالا .
- يعنى إيه أطلع بره ؟
- يعنى أخرج من هنا , وروح مطرح ما تروح .. البيت دا مش بيتك  .. باقولك  إطلع بره .

ياساتر .. أول مرة أجدنى فى الشارع .. وفعلا ليس عندى مكان أذهب إليه .
 وقفت فى الشارع .. ضياع ومأساة كاملة .. وكل ما أعرفه أننى متعب للغاية , وأريد أن اضرب , ولا أعرف ماذا أفعل , وذبت إلى أقرب تليفون , وكلمت مصطفى , وقلت له :
- أمى طردتنى من البيت .. ومش عارف أعمل إيه ؟!
- ليه ؟ إيه اللى حصل ؟
- قصة طويلة.. المهم من فضلك , تعال بسرعة , وهات معاك أى فلوس .. أنا مش معايا ولا مليم , ومش عارف أروح فين .
- حاضر .. نص ساعة و أكون عندك .. أقبلك أول الشارع .

- ماشى .. متتأخرش .
و
وجاءنى مصطفى , قبل أن تمر نصف ساعة , وبمجرد أن رأنى , سألنى فى ذهول :
- إنت عامل كده ليه يا صلاح ؟
- عامل إزاى يعنى ؟!
- شكلك اتغير .. وبعدين إنت خسيت جامد أوى , إنت كدا هتختفى .
- لا يا مصطفى .. أنا كده هموت .. البودرة دى هتموتنى .. وخلاص مش عارف أبطل .. جيت لى فلوس أد ايه ؟
- جبت لك 300 جنيه .. زالله هما اللى معايا .. وممكن اجيب لك بالليل تانى .
- لا .. لا .. كفاية كده .. وصلنى الحسين .. وسيبنى هناك .
- حاضر 

وقبل أن أنزل من سيارته , وبكل قلب طيب قال لى :
- خلى بالك من نفسك يا صلاح .
- ربنا يستر .
وجريت على التاجر لشراء البودرة , اشتريت بمبلغ 200 جنيه , واشتريت شريط ‘‘ صليبة ‘‘ ؛ لأننى أعرف أننى لن أضرب مرة أخرى بسهولة ..  وهذا الشريط أخذ منه ليلا حتى أنام ساعتين أو ثلاثا .. وظللت أمشى فى شوارع الحسين .. أجلس على القهوة , وأقوم و أجلس على القهوة التانية , وفى النهاية كلمت مريم .. قلت لها :
- عايز أشوفك يا مريم .
التقينا .. جاءت مريم فى سيارتها , وجلست جنبها , وأول جملة قلتها :
- أنا عايز فلوس .
أنفجرت قائلة :
- أنا مفيشش معايا فلوس .. أنا خلاص فلست .. ولا معايا دهب .. ولا معايا أى حاجة خالص , و مابقتش أقدر أتصرف لك أكتر من كده .
إنها أول مرة تكلمنى مريم بهذا الأسلوب .. كانت صدمة قاتلة .. أكملت قائلة :
- إنت عمرك ما هتبطل .
- لا .. أنا هبطل .. أنا لازم أبطل .
- دى المرة المليون اللى باسمع فيها الكلمة دى .
- لا .. أنا  هابطل , وعايزك تساعدينى ي مريم .
- أساعدك !! أعمل إيه يعنى ؟ دا أنا عملت كل حاجة فى الدنيا .. كل حاجة تتعمل وما تتعملش .
- لا ..  المرة دى مختلفة .. أنا لازم أبطل .
- بطل لوحدك .
- إنتى عارفة إن ماما طردتنى من البيت النهاردة الصبح ؟
- والله ؟ غلطانة .. دى كان مفروض تطردك من زمان .
- أنا مش عارف أروح فين ؟
- روح مطرح ما تروح .. روح لأصحابك الضريبة .. روح لحسام أو شريف , خليهم ينفعوك .
- إهدى عليا يا مريم .
-  أهدا عليك ؟ أهدا عليك إزاى ؟ هو إنت كنت هديت عليا ؟! دا إنت  دمرتنى .. إنت  دمرتنى ودمرت كل اللى حواليك .
بكيت .. بكيت .. بكيت بحرقة .. ولكنها واصلت كلامها قائلة :
- إنت بتعيط على إيه ؟ بتعيط علشان مش عارف تروح فين ؟
- لا .. باعيط على اللى أنا فيه .
- إنت اللى عملت كده فى نفسك .
- غصب عنى .. والله غصب عنى .
- إسمع أخر حاجة عندى .. إنت زى الحصان اللى لازم ينضرب بالنار ويموت . 
وفجأة أوقف سيارتها فى جانب من الشارع , وقالت لى :
- إنزل .. إنزل ..خلاص .. مشعايزة أشوفك تانى .. إنزل للشارع .. هى دى أخرتك .
- أرجوك يا مريم ما تسبينيش .
- أنزل .. أتفضل أنزل ز
نزلت من السيارة باكيا .. وقفلت الباب .. وانطلقت مريم بعيدا .. ظللت أنظر فى الاتجاه , الذى سارت فيه  بسيارتها .. و لا أكاد أص
قما حدث .. ذهبت الإنسانة التى لم تغضبنى أبدا فى أى يوم من أيام حياتى .. كنت أتوقع هذا من أى مخلوق فى الدنيا , إلا مريم .
ركبت الأتوبيس المتجه إلى الحسين , واشتريت بودرة بمبلغ 80 جنيها , وبقى معى 14 جنيها , واشتريت سجائر ‘‘ فرط ‘‘ .. وظللت أتجول فى شوارع الحسين حتى الساعة الواحدة ليلا , وليس عندى مكان أذهب إليه ..
وأخيرا كلمت حسام , وسألنى :
- إنت فين ؟
- فى الحسين . بأقولك إيه .. أنا عايز مفتاح شقة المعادى .. مش حفضل ألف فى الشوارع كده .
- نفيش مشكلة .. بس خلى بالك .. الشقة فتضية .. مفيش فيها أى حاجة .
- ما أنا عارف يا خويا .. ما هى إتفورت على إيدى .. نص ساعة وأكون عندك .
ذهبت إلى حسام , وأعطانى المفتاح , ومشيت .. مشيت , فقد توقف عمل الاتوبيسات , وليس معى النقود الازمة لركوب التاكسى .. وأصبحت للجنيه قيمة كبيرة . وعندما أركب الاتوبيس أحاول الهروب من الكمسارى .. هكذا أصبح حالى .. دخلت الشقة الساعة الثالثة فجرا .
لم أجد فى الشقة كرسيا واحدا .. والغرف دون أبواب .. فقط الأرض مغطاه بالموكيت .. وليس بها كهرباء , فاستخدمت الكبريت لأرى المكان , واستكشفه , ولم أجد شيئا ..  والغرفة التى كنت أعرفها , وكنا نضرب  فيها , هى الأخرى ليس بها شيئل واحدا , كبيرا أو صغيرا .
جلست على الأرض , وظهرى للحائط .. وجعلت ذراعى وسادة , وفردت جسمى ونمت على الأرض , والشريط كله يدور أمامى .
من أين جئت ؟ المشوار بعيد .. وشعرت بالبرد الشديد , وكان الحل الوحيد أن انكمش , و ‘‘ أتكور ‘‘ داخل نفسى , وأقترب بركبتى إلى صدرى .. محاولة بائسة وفاشلة لاكتساب الدفء .
إننى خائف جدا .. لكن ماذا يخيفنى ؟!
فلان مات فى هذه الشقة ‘‘ أوفر دوز ‘‘ .. والظلام دامس .. ثم هل هناك حشرات يمكن أن تزحف فوقى أثناء نومى ؟
فى النهاية , وأهم شئ بين أربعة جدران , وفوق رأسى سقف شقة , وقد أستطيع النوع .. ولو قليلا .. قليلا جدا .
إنها ليلة من أصعب الليالى التى مررت بها فى حياتى كلها .. خسرت فيها الكثير .. خسرت أهلى .. خسرت مريم , وفى نهاية اليوم ملقى على الأرض .. فوق موكيت , ورائحة التراب هى الشئ الوحيد الذى يملأ أنفى .
نمت من شدة التعب والإجهاد .. المشوار طويل واليوم ثقيل , والإحساس بالضياع  لم أشعر بثقله مثلما شعرت به  فى تلك الليلة .. نمت الساعة الرابعة , وصحوت على شعاع النور دتخا تاغرفة , وكانت الساعة السابعة .
يا ساتر .. ما هذا الحال الذى أمر به ؟
كنت عبارة عن تراب .. كلى تراب .. وقفت بصعوبة , وبدأت أنفض التراب عن ملابسى  .. وعن جسمى , ودخلت الحمام .. الرائحة كريهة .. وغسلت وجهى بالمماء .. وللأسف لا توجد مرأة لأرى شكلى .
خرجت من تلك الشقة المهجورة , وقعدت على المقهى , وطلبت ‘‘ واحد شاى ‘‘ , وجلس بجانبى رجل كبير , رجل عجوز جدا نظر إلى , وقال :
- ياه !! شكلك شايل هموم الدنيا على دماغك .
- و أكتر من هموم الدنيا كمان .
- هتفرج .. هانت .. والله هانت .
- يارب .. من بقك لباب السماء يا حاج .
- السلام عليكم .
- عليكم السلام ورحمة الله وبركاته .
لم أكن أعرف إلى أين أذهب .. ومن يساعدنى ؟ من ينقذنى مما أنا فيه ؟
ذهبت إلى حسام لأعطيه المفتاح , وقلت له :
- ها اشوف مكان تانى النهارده .. الشقة دى ماتنفعش .. أنا خلاص ها ابطل .. من النهارده ها أبتدى أبطل .. مش عارف أعمل إيه يا حسام .. بس أنا لازم أبطل .
- طيب هتروح فين ؟
- ما اعرفش .. هاتصرف .. ما تلقلش .
كلمة لا أعرف .. كانت الوحيدة للإجابة عن كل الأسئلة ؛ لأننى فعلا .. 
لا أعرف أى شئ ..
 لا أعرف إلى أين ..
لا أعرف كيف أعيش .. 
لا أعرف أين أنام .. لا أعرف كيف أتوقف ..
لا أعرف ماذا يقعل أهلى الأن ..
لا أعرف .. لا أعرف .. لا أعرف ..
الثلاثاء \ نوفمبر 
الساعة 11:00  .. الساعة 12:00 .. الساعة الواحدة .. الساعة الثانية .. وأنا ماشى .. ماشى , لا أعرف إلى أين ؟ و ماذا أفعل ؟ و إلى من ألجأ ؟
وما مصيرى ؟ من يأخذنى بيدى ؟ هل أذهب إلى شريف ؟! إنه عاد إلى المستشفى .. ميدو ؟! لا و ألف لا .. لن أجعل علاء يرانى هكذا .. يا إلهى .. خذ بيدى .. وفى الثانية نفسها , قابلت عادل ,وكانتالساعة حوالى الرابعة , وكان وحده فى سيارته .. وعندما رأنى , ضغط على الفرامل بقوة , و أوقف سيارته .. وعندما رأنى , ضغط على الفرامل بقوة , وأوقف سيارته ونزل منها , وأسرعت إليه قائلا :
- إزيك يا عادل ؟
- كويس , الحمد لله .. إزيك إنت يا صلاح ؟
كنت واثقا أننى أبدو مرهقا , متربا , وذقنى طويلة , وفى غاية التعب .. منظرى بالتأكيد فى حالة لا يرثى لها .. ركبت سيارته , وقلت له :- هات سيجارة .. أمى طردتنى من البيت امبارح .. عايز شقتكم اللى فى العجوزة لمدة كام يوم .. الأيام التلاتة أو الأربعة دول لازم أعديهم .. أنا عارف هما أصعب حاجة فى الدنيا , إنما لازم .. وبعدين أرجع تانى البيت عند أهلى وأنا مبطل .
- حاضر .. حاضر .. ها أروح أجيبلك المفتاح , وأجى على طول .
- بس إسمع يا عادل .. مش عايز حد يعرف .. ولا أى حد .
- حاضر .. ما تخافش.. مش ها أقول لحد خالص . حالا راجع لك .
وقفنا فى شارع جانبى , وبعد دقائق معدودة , رجع عادل ومعه المفتاح .
- ياللا بينا , ها اوصلك على هناك على طول .
- مش عارف أقول لك إيه يا عادل .. إنت أنقذتنى .
- ما تقولش كده . إنت أخويا الكبير .. إنت نسيت ولا إيه ؟
- أنا لا كبير .. ولا حاجة .. أنا بقيت الصغير .. والصغير أوى كمان .
- أنا عايزك ترجع تانى .. صلاح بتاع زمان .
- أنا كمان عايز ارجع تانى .. بس مش عارف إزاى ؟!
- الإرادة والعزيمة .
- دول أكتر كلمتين كرهتهم فى حياتى .. ما عنديش أى إرادة , ولا أى عزيمة .. الموضوع طلع صعب أوى يا عادل .. أوى .. أوى .
وصلنا إلى المنزل , واكتشفت إن عادل معه شنطة صغيرة فيها بيجامة وأدوات حلاقة , أعطاها لى .. ثم قال :
- أدخل إنت .. خد دش و أنا ها انزل أِترى كام حاجة و أجى على طول .. عشر دقايق أو ربع ساعة و أكون هنا .
دخلت الحمام .. وبصيت فى المرأة .. ياه !! إيه ده ؟!! مين ده ؟!! ده مش صلاح .. ده واحد تانى ما أعرفوش .. هو شبهى .. بس أكيد مش أنا !! أكيد مش أنا !! أخدت دش .. يا نهار أبيض !! تراب وسواد نزل من  جسمى .. لم يحدث لى من قبل , ولم أ{اه فى حياتى .
عاد عادل ومعه شاى وسكر , وخبز , وجبنة رومى , وسجائر , وعصير , قلت له :
- أنا أول مرة أجى البيت ده .. الشقة واسعة وحلوة , وكمان فيها كل حاجة .
- المفروض أتجوز , و أعيش هنا .. بس لسه شوية .. أنا شغلت التلاجة , وحطيت لك فيها الجبنة و العيش وعصير وتفضل يا سيدى علبتين سجاير .
- شكرا يا عادل .. جميلك ده مستحيل أنساه طول العمر .. بس أنا مش عارف إنت مستأمنى إزاى على البيت دا كله ؟!
- مع كل اللى حصل .. وكل اللى شفته , وكل اللى سمعته .. أنا ما اقدرش أسيبك فى الشارع .. وحتى لو بعت كل حاجة فى البيت , مش ها اندم إنى جبتك هنا .
- ما تخافش يا عادل .. أنا مش ها أمد إيدى على أى حاجة .. ومن فضلك خلى مفتاح الشقة معاك .. أنا مش عايزه .. لو نزلت من البيت ده , معناه إنى مش ها ارجع , وأنا فعر مش عايز أنزل من البيت ده .
- زى ما يعجبك .. أنا ها امشى , وأجى لك بكره .. للأسف التليفون مش شغال .. بس فى تليفزيون وفيديو وأفلام كمان , أهى أى حاجة تضيع وقت وخلاص ز
- ما تتأخرش عليا يا عادل .. أنا محتاج لك جنبى اليومين دول .
- مع السلامة يا عادل .
خرج عادل .. وتركنى فى البيت وحدى .. وحدى تماما .. الليلة الأولى كانت عادية , لا زالت البودرة فى جسمى , فلم تكن عندى مشكلة , وأخذت حبة صليبة , ونمت .
الأربعاء /نوفمبر 
استيقظت الساعة الحادية عشر صباحا ..
بدأت يومى بداية صعبة .. أفتح التليفزيون , جربت تشغيل الفيديو لدقائق .. عملت كوبا من الشاى .. لم أستطع تناول الإقطار , وأيضا لا أستطيع أن أشرب السجائر .. السيجارة تتعبنى جدا , ثقيلة ويس لا طعم .
عقارب الساعة تتحرك ببطء غير عادى .. أريد لليوم أن ينتهى , ويمر بشكل أو أخر ..
جاءنى عادل الساعة الثانية .. كنت لازلت  أستطيع الوقوف على قدمى , وجلسنا معا :
- عامل إيه ؟ تعبان ؟ تحب اشترى دوا معين ؟ طيب عايز سجاير أو أكل أو أى حاجة ؟
- لا ياعادل .. مش عايز أى حاجة .. دا أنا شربت أربع سجاير بس من إمبارح .. مش قادر أِرب سجاير .
كان عادل يريد أن يساعدنى .. ولكن المشكلة أنه ليست هناك طريقة للمساعدة .. لا أحد يملك هذه العصا السحرية , فقلت له :
- إنزل إنت يا عادل وشوف وراك إيه .
- يعنى ورايا إيه يعنى .. قل لى إنت بس أعملك إيه ؟
- ولا حاجة .. إنزل و أنا أدخل السرير .. يمكن أنا م .. وأنت تعا لى بكره .
- تحب أجى لك بالليل ؟
- مفيش داعى تيجى .. هتيجى تعمل إيه ؟ تعال بكره .
خرج عادل .. تركنى وحدى تماما , والحقيقة أننى أردت أن أنفرد بنفسى .. لا أستطيع الكلام .. وعندى اكتئاب لا يمكن تصوره , وبدأ الصداع .. وعندما جاء المساء , شعرت بألام المغص والإسهال  ومسلسل العرق ورشح الأنف لا يتوقف , وتكسير العظام .. أخذت حبه صليبة , ونمت فورا حوالى الساعة الثانية عشرة , وفى الفجر , حوالى الساعة الرابعة , استيقظت وأخذت صليبة أخرى , ونمت حتى الساعة الثامنة صباحا ..
الخميس \ نوفمبر 
استمر تأثير ‘‘ البرشامة ‘‘ , فأسرعت لأخد الدش , وازداد الشعور بالتعب .. نعم إننى متعب جدا , وبدأت أتجول فى الشقة .. أدخل غرفة .. أخرج منها إلى غرفة أخرى .. أفتح التليفزيون .. أقفل التليفزيون .. مقاومتى تنهار ..  أريد البودرة .. أريد أن ‘‘ أضرب ‘‘ بأى شكل و بأى ثمن .. فى البيت كل شئ يمكننى من الضرب فى ثانية .. التليفزيون .. الفيديو .. الفضيات .. السجاجيد .. الأنبوبة .. لكننى لم أستطع أن أمد يدى إلى أى شئ .
ولأول مرة فى تاريخ إدمانى .. أجد الفرصة كاملة أمامى ولا أستغلها ..لا .. لا أستطيع أن أفعل هذا نحو عادل .. إننى مثل أخيه الكبير  الذى ربيته و أحبنى .. هذا الصغير عادل , كبر , وعندما كبر استضافنى فى بيته , وهو يعرف جيدا , بل هو واثق من أننى , فى مثل هذا الوضع , من الممكن أن أبيع البيت بكل ما فيه .. ومع هذا ‘‘ أوانى ‘‘ فى بيته .
استولى على التعب .. فقد السيطرة على نفسى تماما , وحوالى الساعة الثانية ‘‘ فرهضت ‘‘ , ولم أعد أستطيع المقاومة , فقررت مغادرة بيت عادل , وأن أذهب إلى بيتى , وأقول لهم أننى توقفت عن الضرب منذ يومين , وأدخل أسرق ما أجده أمامى وأجرى .
لبست ملابسى , وفتحت الباب وخرجت .. وأنا أعلم جيدا أننى لن أستطيع العودة إلى هذا البيت مرة أرخى  .. ولم أخذ منه شيئا .. سوف يعود عادل .. ولن يجدنى .. لكن الحمد لله , لم يجد كذلك شيئا مسروقا .
خرجت إلى الشارع من جديد .. ركبت الأتوبيس وفى جيبى أخر 50 قرشا .. ونزلت فى أقرب محطة للبيت , ومشيت بصعوبة ,, رجلاى لا تقويان على المشى .. أكياس رمل فى كل رجل , والبنطلون يكاد يقع  من الضعف والهزال , وشكلى بالتأكيد صعب جدا .
الأب !
وصلت بيتى فى حدود الساعة الثالثة والنصف .. طرقت الباب..وفتح لى والى .. نظر إلى .. تأملنى , وقال لى :
- صلاح !!! أدخل .
- ربع ساعة أغير لبسى و أخد شنطتى , وأمشى على طول .
أفتقدت والدى كثيرا .. لقد كان صديقى فى يوم منالأيام .. دخلت ولم أنطق بكلمة واحدة .. دخلت مباشرة إلى غرفتى .. واتجه بابا إلى الباب , وقفله بالمفتاح .. وفورا أمسك سماعة التليفون , وأجرى ثلاثة اتصالات سريعة .. ماما .. كريم رولا .
خرجت من غرفتى , وأنا أفكر ما الذى أخذه لأبيعه .. وأنزل بسرعة .
جمعت كل ماعندى من سيديهات .. حوالى 100 سى دى .. وفكرت أبيعهم .. ولم أجد حلا أخر .. ووصلت عند الباب وقلت لوادى :
- أنا عايز أخرج .. عايز أنزل .
- المفتاح فى جيبى , ولو عايز تخرج وتنزل , يبقى لازم تضربنى وتاخد المفتاح .
وضع والدى يده على جيبه وبه المفتاح .
- يا بابا هات المفتاح . . يا بابا سيبنى أ،زل .
- مش هاقدر ي صلاح .. مامتك واخواتك جايين دلوقت .
أخذت ألف وأدور حول نفسى فى المنزل بجنون , وأخيرا جاءت رولا .. فقال لها أبى :
- أدخلى يا رولا بسرعة .
دخلت رولا وقد ارتسم الرعب على وجهها .. وقفل والدى الباب بالمفتاح , وعدت إلى غرفتى , وجلست على سريرى ,, وبعد خمس دقائق جاء كريم , وبعده وصلت أمى .. التى انهارت على أقرب كرسى , وجلست رولا بجانبها تبكى بصوت عالى , وأسند كريم رأسه بين كتفيه , وظل والدى يروح , ويجىء , ولا يستقر فى مكان .. ولا أحد يدرى ما الخطوة التالية .. وبدأ كريم بالحديث :
- بس يا رولا .. بطلى عياط .
- حاضر يا كريم .
- أنا تعبان أوى .. عايز أضرب .. مش قادر .. بموت .رد الوالد :
- إحنا لازم نروح على المستشفى يا صلاح .. أسمعنى .. أنا عندى رحلة لمدة أسبوعين خارج مصر .. أنا مسافر إسبانيا .. وكنت ناوى أعتذر , بس لو أنت دخلت المستشفى .. ها اسافر , وأوعدك إنى أخرج من المستشفى أول ما أرجع  على طول .. هو أنا عمرى وعدتك بحاجة وما نفذتش وعدى ؟!
- المستشفى .. لأ .. لأ .
- من فضلك يا صلاح .. إحنا كلنا بنموت .
- المستشفى لأ .. أى حل تانى .
وفى اللحظة نفسها , انحنى والدى على الأرض , وقال لى :
- أبوس رجلك .. نوديك المستشفى .. أبوس رجلك .
قال كريم :
- قوم يا بابا .. قوم يا بابا .. مش كدا .
ونزلت أنا أيضا على الأرض , وأصبحنا أنا وأبى وجها لوجه .. وكلانا يبكى .. وقلت باكيا :
- حاضر يا بابا .. أروح المستشفى , بس أضرب الأول .. نروح الحسين , وهناك  أضرب , وبعدين نروح المستشفى .
- ما ينفعش يا صلاح .. ماينفعش يا حبيبى .
- وأنا مش ممكن أروح من غير ما اضرب .
مد كريم يده ليساعد الوالد على النهوض :
- قوم يا بابا من على الأرض .
وقفنا معا , ونمت على سريرى ..ظهرى على السرير ,, ورجلاى على الأرض , وظللت أردد :
- أنا تعبان أوى .. صداع . دماغى .. متكسر .
خرج بابا من غرفتى .. ثم عاد ومعه زجاجة ويسكى , وقال لى /
- طيب .. إمسك .. إشرب .
- ما أقدرش .. ما أقدرش يا بابا .. مأقدؤش أشرب .. أنا باموت يا بابا .. إنت مش فاهم .
- لا .. والله أنا فاهم .
- أنا تعبان .. بموت .. أنا تعبااااااااان .. خلاص .. إعملوا فيا أى حاجة .. بس خلصونى من اللى أنا فيه .. خلصونى منه .
- نروح المستشفى .
- مش هتسيبونى هناك كتير .. صح ؟! أسبوعين تلاتة .. بالكتير إوعدنى يا بابا .. إوعدنى . 
- أوعدك .. أوعدك .. يا ريم ساعد أخوك .
أخرجت شريط أبو صليبة من جييبى و أخدت برشامة .. وكريم ورولا ينظران إلى .. ولم ينطقا بكلمة واحدة .
ارتدى والدى ملابسه بسرعة , وأعدت أمى حقيبتى .. وغسلت رولا وجهها .. واستندت إلى ذراع كريم من ناحية , وذراع والدى من الناحية الثانية .. وسأل الوالد :
- هنروح إزاى ؟ بعربية مين ؟
فأجاب كريم :
- معايا يا بابا .
 -  وإنتى يارولا .. ارجعى بيتك , وأول ما نرجع نكلمك ونطمنك .
- حاضر يا بابا .
نزلنا نحن الخمسة .. استندت إلى بابا , وكريم دخل سيارته , وجلس على مقعد القيادة , وأمى بجانبه , وجلست بجوار والدى فى الخلف .. قبلتنى رولا وركبن سيارتها .. وأخذنى والدى فى أحضانه .. وبدأ الطريق إلى المستشفى .


           إلى سويسرا 
قررت العائلة بكل إصرار ذهابى إلى المستشفى , وخرجت معهم من بيتنا أجر قدمى , مستندا إلى ذراع والدى اليسرى , وإلى ذراع أخى الكبير اليمنى , ومن ورائنا تسير أمى .. وذهبت  أختى رولا  إل بيتها حزينة والدموع تملأ عينيها .
ركبنا سيارة كريم , هو القائد .. جلست أ/ى إلى جانبه وكأنها تمثال فرعونى , منقوش  على ملامحه حزن عميق , وكانت تبكى فى صمت رهيب .. وجلست بجوار والدى فى المقعد الخلفى  وديعا فى أحضانه , واستندت برأسى إلى المسند الخلفى للسيارة .ساد السكون طوال الطريق الطويل .. لا أحد ينطق بكلمة .. نمت خمس دقائق و كأنها خمس ساعات , بتأثير حبوب ‘‘ أبو صليبة ‘‘ , التى ابتلعتها قبل نزولنا .. وأخيرا وصلنا إلى المستشفى ,, والتى تبعد قليلا عن القاهرة .
هذه المستشفى أرفها جيدا .. أنا شخصيا أخذت صديقى شريف مع والدته  إليها منذ بضعة أشهر .. فى ذلك اليوم تجولت بين ربوعها , وممرات حديقتها التى يغطيها الزرع الأخضر , وعلى الجانبين الأشجار العملاقة , ورأيت لافتة كتب عليها : إلى ‘‘ حمام السباحة ‘‘ , وأخرى كتب عليها : إلى ‘‘ الملاعب ‘‘ , وثالثة كتب عليها : إلأى ‘‘ الجيمانيزيم ‘‘ ولافنة كبيرة كتب عليها : إلى ‘‘قسم الإدمان ‘‘ , ولافته صغيرة : إلى ‘‘ الكافتريا ‘‘ .. أحسست يومها أننا دخلنا النادى وليس المستشفى .. وكنت أعرف أن صديقى شريف ما زال فى المستشفى , وسمعت أن صديقى تامر , من أصدقاء رامى , فى المستشفى أيضا .
دخلنا إلى قسم الاستقبال , وكانت الساعة السادسة , وساعدتنى الدقائق الخمس التى نمتها فى السيارة  على التماسك , رويدا , رويدا .. بدأت أشعر  بأعراض الانسحاب , ولكنه فى بداياته .. وجاءنا طبيب نوبتشى , وبعد إلقاء التحية قال :
- اتفضل .. تعال أقعد هنا .
وعندما وجه نظراته وحديثه إلى , قلت له :
- ومين قال لك إن أنا ؟ المشكلة فى أخويا .. تعال يا كريم ز
ابتسم الطبيب بتحفظ , وبدأ وابل من الأسئلة المتتالية :- الاسم , العنوان , تاريخ الميلاد , التليفون , العمل .. 
وسجل الطبيب إجاباتى فى الملف , ثم انتقل إلى الأسئلة الأخطر , وعندئذ خرج والدى من الغرفة , فهو لم يكن يريد حضور هذا اللقاء .
- بتاخد مخدرات إيه يا صلاح ؟
- كل حاجة .
- يعنى إيه كل حاجة .. فسر لى شوية ؟ 
- مفيش فيكى كيف يا مصر , ولا حتى فى أمريكا ما جربتوش .
- طيب أيه المخدر الرئيسى ؟
- بودرة .
- من أد إيه  و إنت بتتعاطى ؟
- جامدة أوى باتعاطى دى .
فقالت ماما :
صلاح .. إحنا مش بنهزر .
فقال لها الطبيب : 
- حضرتك ولا يهمك .. سيبيه يهزر براحته .
فقلت :
- دا تهديد دا واللا إيه يا دكتور ؟ يعنى براحتى دلوقتى , وبعدين نشوف .
- ماجاوبتش.. من أد إيه بتضرب يا صلاح ؟! كويس كده ؟!
- أيوا كده .. من 11 سنة , ومتواصل أخر 5 سنين .
- ومن أد إيه بتتعطى يوميا ؟
- من شهر 5 .. مايو اللى فات , وأنا باخد كل يوم .
- يعنى  أخر 6 شهور يوميا , وطبعا كذا مرة فى اليوم , الدوز بتاعك إيه ؟
- زى ما أنت عايز .
- يعنى نقول جرام ؟
= جرام . جرام ونص , على حسب الظروف .. بس با قولك إيه يا دكتور .. أنا من يومين  مخدتش , والنهاردة تالت يوم , بس باضرب كام صليبة كده علشان أنام .. الصليبة برضه بتمسك شوية .
- معاك أى مخدرات ؟
 - أيوا .. معايا أبو صليبة .
أخرجت من جيبى شريط ‘‘ أبو صليبة ‘‘ به أكثر من قرص , وأخرجت شرائط ‘‘ نوفاسى ‘ , ووضعتها على المكتب , فقفز الطبيب من مكانه , وكأن النار أمسكت ملابسه , ومد يده  وأخذها بسرعة , وأخفاها فى جيبه , فقلت :
- مالك يا دكتور ؟! دا أنا طلعت الشرايط بمزاجى واديتها لك .
- لا مفيش حاجة .. بس المخدرات لازم تتصادر على طول .
- بينى وبينك يا دكتور , أبو صليبة ده عمرى ما حبيته .. أنا باستعمله كمنوم بس مش أكتر, علشان كده أخده بالليل بس .. لو أخدته الصبح مصيبة .
- معاك أى مخدرات تانى ؟
- ياريت .
- أنت هاتتفتش كده , كده .. ومفيش داعى مكذب على بعض من أولها .
- مفيش معايا حاجة يا دكنور .
- نكمل .. دخلت مستشفيات قبل كده ؟
- لا .. دى أول و أخر مرة .
- إن شاء الله .. يعنى ما أخدتش علاج قبل كده ؟
- مرة رحت لدكتور نفسانى , مافهمتش منه أى حاجة , ومارحتش له مرة تانية , وساعات كنت أخد تريكسان .. يعنى كل كام شهر .
- طريقة التعاطى إيه ؟
- سوست .
- من أد إيه بتاخد حقن يا صلاح ؟
- من ست أو سبع سنين .
- بتشتكى من أى حاجة ؟ من أى أمراض ؟
- لا .. الحمد لله .. بس الكبد تعابان شوية .. أنا مش حاسس إنى تعبان .. بس الدكتور قال لى إن نتيجة التحاليل وحشة .
- طيب .. إتفضل أقف على الميزان .
- يااااه !! 53 كيلو .. دا أنا خاسس قوى .
- والطول 174 سم . وشنطتك  فين ؟
- هى دى .
- سيبها همت , وأنا  هابعتها لك كمان شوية .
-  هو أنا رايح فين يا دكتور ؟ 
- هتدخل ‘‘ الديتوس ‘‘ كام يوم , تعدى بس أعراض الانسحاب , وبعدين تنزل قسم الإدمام ؟
- ـمت خايف أ,ى من إنى أتعب النهارده .. هتدونى منوم ؟!
- أه طبعا .. ماتخافش .. أنا نوبتشى وسهران النهارده وهاعدى عليك .
- طب يادكنور متنسانى .. با أقولك إيه يا دكتور  هو شريف هنا ؟
- الحقيقة أنا ما اعرفش .. أنا مش دكتور القسم .. أنا دكتور نوبتشى .. ومش حافظ أسماء الناس الموجودة هنا .. اليومين دول , القسم مليان على أخره .. ياللا يا صلاح , سلم واطلع مع العامل فريد على ‘‘ الديتوكس ‘‘ .. وها ابعت حاجاتك كامن شوية .
- مع السلامة يا ماما .. إدعى لى .. سلام يا كريم .. سلموا لى على رولا .
خرجت  من الغرفة فوجدت والدى جالسا على كرسى وواضعا يده على خده .. سلمت عليه , فقبلنى وقال :
- ربنا معاك يا صلاح .

- مع السلامة يا بابا .. أول ما ترجع من السفر تيجى تخرجنى زى ما وعدتنى .
مشيت مع فريد إلى ‘‘ الديتوكس ‘‘ , وظل الوالد والوالدة وكريم مع الطبيب , بالتأكيد .. كانت لديه عشرات الأسئلة الأخلاى , التى أراد أن يعرف إجاباتها  منهم .
كانت الساعة السابعة .. مشينا مسافة طويلة إلى حد ما , وصعدنا السلم إلى ‘‘ الديتوكس .. ودخلنا  شقة صغيرة خالية ليس بها أحد .. الصالة أو ‘‘ الرسيبشن ‘‘ الصغيرة به تليفزيون يتوسط المكتبة , وخرجت إلى شرفة صغيرة , وأمام سور ‘‘ الشرفة ‘‘ شجرة كبيرة تنحنى على الحديقة , ولا تمكننى من رؤية لأبعاد الحديقة . 
دخلت إلى الشرفة  الصغيرة  المطلة على الحديقة , ثم نجولت فى الشقة .. على اليسار غرفة بها دولاب وفيها سريران , وتليها غرفة أصغير وبها سرير واحد , ولى يمينه دولاب , وبها حمام على اليمين .. يـــاســاتــــر .. الكمان كئيب .. أو فيما أعتقد كنت أرى كل شئ كئيبا  !! إذا هذا هو ‘‘ الديتوكس ‘‘ .
مرت الدقائق ببطء رهيب , وبدأت أشعر بتعب شديد .. رشح من أنفى , مغص , وبطنى يؤلمنى , صداع عجيب , عرق مستمر , وإحساس قوى بابرد .. ومرت ساعتان .. حوالى الساعة التاسعة بدأت الأعراض والألام تزداد , وازداد التعب أكثر و أكثر , فطلبت من فريد أن يأتينى بالطبيب ليعطينى الدواء نظرا للحالة التى أمر بها .
بالطبع .. كان هؤلاء الممرضون  قد تعودا مثل هذا الطلب ؛ لذلك تجدهم يقابلونه ببرود واضح , ويتصرفون بهدوء شديد , وفيما يبدو أن التعليمات لديهم كانت أن يتبعوا هذا الأسلوب , مع التصرف بأدب وهدوء تام , وبكل يساطة قال فريد : 
- الدكتور زمانه جاى , أصله دلوقت عنده مرور فىالمستشفى و وما أعرفش أكلمه فين .
أصبحت الساعة العاشرة , وبدأت أدور حول نفسى , التعب يزداد بقوة , والطبيب لم يحظر .. قلت لفريد :
- طيب , أنا عايز شنطتى .. كل دا بيعلموا بيها إيه ؟! أنا ردان وايز أخد منها بلوفر ألبسه .
- حاضر , 5 دقايق , ونلاقى حد جاى بالشنطة .
و أخيرا .. بعد نصف ساعة , سمعت طرقات على باب الشقة الصغية , وجاء شخص  ومعه الشنطة .. دخل إلى الحجرة  وأعطاها لى قائلا :
- اتفقضل .. والدكتور جاى ورايا علىطول .
كأنه سمعنى ويعرف أننى طلبت رؤية الطبيب من زميله فريد .. أخذت الشنطة , ووضعت ملابسى فى الدولاب , ولبست ‘‘ بلوفر ‘‘ لأحتمى به من البرد .. وبعد نصف ساعة .. فى تمام الساعة الحادية عشرة كدت أنهار من الألم والتعب والبرد .. نمت فى السرير , واختفيت تحت الغطاء .. وطبعا لم يكن الجو باردا إلى هذه الدرجة , ولكننى كنتفعلا أرتعد من البرد , و الألام أيضا غير طبيعية .
 استمرت المعاناة نصف ساعة أخرى .. وبعدها جاء الطبيب , ومعه الممرض , وأعطانى حبتين , لم أكن أعرف ما هذه الحبوب , ولكنى كنت على أتم الاستعداد لتناول أى دواء يسكن ألامى .
أخذت الدواء , ولم أكن قادرا على النطق بكلمة واحدة , وكان كل أملى أن أشعر بتحسن .. ولم يحدث  .. بعد نصف ساعة فقط .. حوالى الساعة الثانية عشرة .. شعرت بألام , كان من الصعب وصفها بالكلمات .. ألام فى كل جسمى .. أه .. أه .. كأن الحبوب التى تناولتها هى السبب , وأنها ساهمت فى سحب البودرة من كل جسدى دفعة واحدة .. لا .. لا .. الألم غير طبيعى .. وبعد نصف ساعة أخرى , الساعة الثانية عشرة والنصف , بدأت أصرخ .. أصرخ بصوت عال :
- أه .. أ÷ .. أه .. مش قادر .. إدونى أى حاجة .. مش قادر .
ظللت نائما فى السرير , لا أستطيع الحركة , ومرت دقائق كأنها سنوات , وجاء شخص أخر , ومعه حبتان وحقنة , واقترب منى فريد قائلا :
- اهدا .. خلاص .. الحقنة دى هتريحك .
- مش قادر .. أنا تعبان .
 أخذت الحقنة , والغريب جدا  أننى لم أشعر بأى تحسن , كمان هو متوقع , ولم أتحمل الألم , ولم لأكن أدرى  ماذا أفعل .. وصرخت صراخ متواصلا :
- أه .. أه .. هاتولى الدكتور بسرعة .
فعلا جتء الطبيب بسرعة , وقال لى :
- باين عليك تعبان أوى ؟!
- مش قادر يا دكتور .. عايز أى حاجة تانى .. أنا تعبان .. جسمى كله متكسر .
- أنت واخد أربع حبوب , وكمان حقنة من نص ساعة  , ما أقدرش أديك لأى حاجة دلوقت .. لازم استنى شوية .
- طيب أنا مش قادر .. أعمل إيه ؟ والله مش قادر .
- حاضر .. هابعت لك دوا تانى .
- أه .. يادكتور .. بسرعة يادكتور .
أخذت حبتين مرة أخرى , ولا أدرى ماذا أعطانى الطبيب , ولكن ما أعرفه أننى كنت أتأام بلا حدود .. وحوالى  الساعة الثاني ة ارتفع صوتى بصراخ  عالى :
- مش قادر .. أنا باموت .
واستمر الرشح من الأنف , وأحسست أ، درجة الحرارة فى الغرفة تحت الصفر .. البرد لا يحتمل .. والألام لا تحتمل , ومن شدة الصراخ , جاءنى الطبيب فى الساعة الثالثة للمرة الرابعة , وأعطانى حقنة أخرى و و أمر بإعطائى حبتين .. وبعد نصف ساعة , هدأت قليلا .. الأعلااض كلها موجودة .. رشح الأنف , الإسهال , المغص , ولكن ألام الجسم كله أصبحت أقل , وبالنسبة لى .. كان هذا هو المهم , لأن الألام كانت غير طبيية , ولا يمكن احتمالها بأى حال من الأحوال .
أعتقد أننى نمت حوالى ساعتين أو ثلاث على الأكثر .. وصحوت متعبا , وأريد الذهاب إلى الحمام , ولا أستطيع القيام من مكانى ومغادرة السرير .. ظللت أقول :
- تعبان أوى .. عايز دخل الحمام .. مش قادر .
كان صوتى ضعيفا للغاية , وأصبحت كأننى ‘‘ مبرشم ‘‘ .. ربما بسبب الحبوب التى أخذتها والحقنتين .. وربما بسبب أعراض الانسحاب , ولم أكن أشعر بما يحدث حولى ولا أسستطيع تمييز أى شئ .. وبعد عناء حقيقى قمت من السرير متجها إلى الحمام .. أرتططم  جسمى كله بالحائط , وفى اللحظة مفسها أسرع إلى من يسندنى , ويساعدنى على الحركة .. وجاء أخر , وأمسك بذراعى , ومشيت بصعوبة بالغة فى ‘‘ كوريدور ‘‘‘ ضيق للوصول إلى الحمام .. مشيت مستندا إلى أحد الرجليم , وكان الأخر يمسكنى بقوة حتى لا أقع , وأخيرا وصلت إلى الحمام , وقلت لهما :
- شكرا .
واستندت إلىالحوض وبدأت أتقيأ .. وعانيت  كثيرا بسبب الإسهال , وأخيرا فتحت باب الحمام , ووجدتهما فى انتظار خروجى لمساعدتى للوصول إلى سريرى , وأمسك أحدهما بذراعى , واستندت باليد الأخرى على جدران ‘‘ الكوريدور ‘‘ الضيق , وأعاد الرجل الثانى ترتيب سريرى ,  وارتميت على السرير .. محطما .
طبعا , لم أنم .. واستمرت الألام والتعب الشديد , وصراخ مستمر : أأه .. تعبان .. تعبان .. أأه .
إنها الساعة الثامنة .. وارتفع صوتى قليلا بالنداء :
- يا فريد .. يا فريد .
سمعت صوت شخص أخر يقول :
- أنا حسنين مكانه  .. فريد مشى خلاص . - يا حسنين .. أنا عايز الدكتور .. أنا تعبان أوى .. خليهم يدونى أى دوا بسرعة , لأن الوجع بدأ يرجع تانى .
- الدوا جه , بس الدكتور قال إنك لازم تاكل حاجة .. أى حاجة .. الفطتر بتاعك بره .. أو أقول لك , إستنى هااجيبه لك هنا .
- لا .. لا .. مش قادر  أكل .. مش قادر خالص .
- طيب اشرب العصير .. ما أنا ما أقدرش أديك الدوا من غير ماتشرب العصير .. دى تعليمات الدكنور , وأنا ما اقدرش أكسرها .
شربت قليلا من العصير  لأخذ الدوار .. لم أستطع أن أشرب علبة العصير كلها .. أخذت الدواء , ومع هذا ظلت الأوجاع مستمرة , والأعراض كما هى .. الرشح من الأنف , الممغص   , القئ , الإسهال , كما بدأت أشعر بأن هناك ألاما جديدة بدأت تظهر .. شعرت بأوجاع  فى كل المفاصل , وظهرى أيضا , وأشعر بالبرد طوال الوقت .. الصداع رهيب , و ‘‘ زغللة ‘‘ فى العينين .. أضف إلى هذا كله ., الأعراض الطبيعية التى أعرفها و وقد تعودتها مثل التقلب و ‘‘ الفرك ‘‘ فى السرير , عيناى تدمعان , والتثاوب طول الوقت , وأيضا : لا أنام .
حاولت المشى فى الغرفة .. لم أستطع , وعدت إلى السرير محطما , أجر أفدامى . 
ياه !! يا ساتر .. الساعة العاشرة صباحا .. نحن  فى بداية اليوم , ولست أدرى كيف سيمر هذا اليوم .. جلست فى السرير لا أقوى على الحركة ,وقلت لنفسى :
- دى أصعب ليلة  وصباح  عجوا على يوم ما اتولدت .
وتذكرت ليلة أخرى من الليالى  الصعبة .. تلك الليلة التى نمت فيها فى بيت حسام  على الموكيت , وتوسدت ذراعى , وملآ التراب أنفى وصدرى .. وتذكرت كيف قضيت النهار أدور فى الشةارع .
استجمعت قواى إلى حد ما , وحوالى الساعة الثانية عشرة خرجت من الغرفة الصغيرة لأكتشف المكان , ولأتعرف على الأصوات التى تعلو فى الخارج من حين إلى أخر , فوجدت حسنين يشاهد التليفزيون , وبادرنى قائلا :
- حمد لله على السلامة .. قالوا إنك إمبارح كنت تعبان أوى .. 
- أنا لسه تعبان لغاية دلوقت .. أنا عايز أخد حقنة أو أى دوا بسرعة , وأحسن خلاص الوجع رجع تانى .. مش فادر يا حسنين .
- فيه دوا لك الساعة 12:00 , وبعدين الدكتور وليد جالك الصبح بدرى وكنت نايم .. بس مارضاش يدخل يصحيك , لما عرف إنك تعبان أوى كدا , وهو قال  إنه جايلك تانى كمان شوية .
- متى الدكتور وليد ؟
- دا مدير قسم الإدمان ..
تذكرت الاسم .. أعتقد أنه هو الطبيب الذى قابلته فى منزل شريف يوم تقرر شحنه إلى المستشفى .
- طيب أطلبه وقوله يرجع , علشان أنا تعبان أ, ى. 
- حاضر .. أول ما د ييجى ها أقول لهم يطلبوه على طول .
رجعت إلى غرفتى و أنا فى قمة  التب .. نمت على السرير , وبعد ثوان وقف شاب على باب الغرفة , وقال لى :
- أنا رمزى .. والله إنت صعبت عليا إمبارح بليل .. أنا طول عمرى أدخل المستشفى ومعايا بودرة , إلا المرة دى .. أول مرة أدخل فاضى ..والله لو كان معايا بودرة , كنت أديتك .
- بجد مفيش معاك ؟ لو معاك  ادينى .. من فضلك يا رمزى . 
- لا والله .. مفيش معايا .
قالها .. ‘‘وشعللنى ‘‘ وخرج .. وظللت نائما فى السرير إلى أن سمعت الباب يفتح , ويقفل منجديد , وأصوات , أحاديث لم أتبينها , فحاولت أن أستجمع قواى وأخرج من الغرفة , لأعرف ما يحدث خارجها , ورأيت الدكتور وليد ومعهالممرض , قادمين لأعطائى الدواء .. سلم على الدكتور قائلا :
- حمد لله على السلامة يا صلاح .. إزيك يا رمزى طولت المرة دى .
طولت المرة دى .
- ولا طولت ولا حاجة .. أنا كنت هنا من شهرين .
- أنا حاسس إنهم  أكتر من كدا بكتير .. وإنت يا صلاح .. أخبارك إيه ؟
- تعبان جدا .
فقال رمزى :
- إمبارح , كان بيصرخ ويولول .. صعب عليا جدا .
- غريبة .. مكتوب فى التقرير إنه أخد حقنتين و أدوية يهدوا جبل .. تعال يا صلاح نقعد مع بعض شوية .
دخلت مع الدكتور إلى الشرفة .. وفاجأنى قائلا :
- أنا قابلتك فى بيت شريف , صح ؟
- ذاكرتك قوية يا دكتور .
- المهم .. أحكى لى .. أخبارك إيه ؟
- تعبان .. الأدوية بتاعتكم  مش عاملة حاجة .

-  لا إنت الدوز بتاعك اللى باين عليه عالى شوية .
 - قل لى يا دكتور , أنا ها انزل من هنا إمتى ؟ أنا خلاص زهقت .
 - يومين بالكتير .. بس إنت لازم تشد حيلك شوية .. لازم تاكل شوية .. ياللا .. أنا ها امشى و أشوفك بكره إن شاء الله .
 - الأدوية  يا دكتور .. زودلى  الأدوية شوية .
 - حاضر .. ماتقلقش .. ياللا مع السلامة .
 - سلام يا دكتور .
 - سلام يا رمزى .. أشوفكم بكره .
  المشكلة أن عقارب الساعة لا تتحرك , كأن الساعة هنا تختلف عن الساعة فى أى مكان أخر , ولازلت أشعر بالآلام والدوار , ولا أستطيع أن أتحمل الضجيج العالى فى دماغى .. معركة و ‘‘ خناقة ‘‘ رهيبة  فى عقلى .
  وجاء فريد وتسلم الفترة  الجديدة منالعمل بدلا من حسنين .. مر النهار ببطء غير عادى , وجاء الليل بمتاعبه , ومرة أخرى .. شعرت بالتعب , لكن الحمد لله , تعب لا يقارن بالليلة الأولى .. الليلة الأولى كانت أصعب ليلة فى حياتى  .. فقد اكتشف فى هذه الليلة أن أوحش شئ فى الضرب هو التبطيل , ومرحلة أعراض الانسحاب .
 من جانبى .. استمر ‘‘ الزن ‘‘ ليسمح لى بتناول أكبر كمية ممكنة من الأدوية , فقد كنت أشعر بالرعب من المرور بألام الليلة الأولى , ولم أكن قادرا أو مستعدا لتحملها مرة أخرى .. وتناولت  أدوية كثيرة فى تلك الليلة .. أعتقد أنها وصلت  إلى ثمانى حبوب على مدار اليوم كله , لكن  دون حقن .. وبإلحاح  شديد طلبت حقنة , لكن بلا استجابة , وظلت أحاول وأحاول .. بلا فائدة .. لقد فشلت كل محاولاتى .. قال لى فريد :
 - الدكتور قال النهارده مفيش حقن  علشانك , ولازم تستحمل شوية .

- استحمل إيه بس ؟ هو أهلى جابونى هنا علشان تعذبونى واللا  إيه ؟
- هانت كلها  كام يوم ... يومين بالكتير .. وتبقى كويس .
- هو شريف هنا يا فرريد ؟
- شريف .. أه موجود .. منورنا .
- طيب لما تشوفه , قل له إن أنا هنا , ولو يقدر يعدى عليا يبقى كويس .
- حاضر .. ها أقول له أول ما أشوفه .
- أنا سمعت إن تامر هنا كمان .. تعرفه ؟
- طبعا أعرفه .. تامر هنا من شهرين تقريبا .. بس طالع أجازة كمان كام يوم .
تامر من أصدقاء رامى , وعاطف - الله يرحمه - وأيضا يعرف حسام جيدا .. قضينا معا أياما وليالى .. وكنت أعتز بصداقته .
رجعت .. قضينا معا أياما وليالى .. وكنت أعتز بصداقته .
رجعت إلى غرفتى , ودخلت السرير .. وكلى تعب والآلام يصعب وصفها .. وبصعوبة نمت ساعتين فقط , من الساعة الرابعة إلى الساعة السادسة . وظللت أتقلب فى السرير حتى الساعة الثامنة .. التعب يسيطر على كل كيانى  , ومن رأسى إلى أصابع قدمى .. التكسير فى كل جسمى .. تحركت بصعوبة حتى وصلت إلى  الحمام  .. الإسهال  مستمر , وأتقيأ  عصارة معدتى , صفراء , مرة ..علقم .. ولازلت لا أستطيع تناول الطعام .. ولا شئ فى معدتى أساسا , وغذائى هو العصير , وأكل موزة وبرتقالة .
وجاءتنى الأدوية الساعة التاسعة صباحا , تناولتها بلهفة  على أمل أن تخفف ألامى , كنت أشعر أن الأدوية هى المنقذ الوحيد من ألامى .. وعندما سألت عن الدكتور وليد , أجابنى فريد :
- هييجى طبعا , بس لسه قدامه شوية .
ظللت مستلقيا على السرير , متعبا .. لا .. أكثر من هذا .. ‘‘ خلصان ‘‘ فعلا .. وعند منتصف النهار , حوالى الساعة الواحدة ظهرا , دخل إلى غرفتى طبيب
أنيق , وحدثنى مظهره بأنه رجل  مهم فى المستشفى , وبدأ الحديث معى بهدوء قائلا :


- إزيك ؟ أنا دكتور سمير .. عامل إيه النهارده ؟
- والله يا دكتور لسه تعبان .
- على بكره هتبقى أحسن شوية .. يا ترى إنت محتاج أى حاجة ؟
كان أسلوبه الهادئ الراقى سببا فى أنى لم أطلبه منه شيئا .. فقلت :
- لا .. متشكر يا دكتور .. مش محتاج أى حاجة .
- طيب .. عايز تسألنى أى سؤال ؟
- أيوه .. عندى سؤال .
- إتفضل .
- أنا بعمل كدا ليه ؟
- علشان أنت مدمن .
ولأول مرة فى حياتى , أسمع  كلمة ‘‘ مدمن ‘‘ موجهة إلى مباشرة , وقد تقبلتها , بل كنت موافقا عليها .. قلت :

- طيب هو  فيه مدمن بيبطل ؟
-أيوا .. فيه مدمنين بيبطلوا .
- فين ؟
- هتقابلهم .. بس لسه مش دلوقت .. أصبر .. عن إذنك , وقريب هيكون لنا لقاء تانى .
- أوكيه يا دكتور  .. مع السلامة .
وتساءلت : من هذا الرجل يا ترى ؟ رغم كل التعب الذى أمر به .. أعجبنى هذا الطبيب , احترمنى خلال حديثه .. أسلوبه هادئ , وبسيط ومميز .. ثم ما هذا الكلام الذى دار بيننا ماذا يقص بكلامه ؟ أسئلة كثيرة دارت بخاطرى ,

أكبر كثيرا من مساحة الدقيقتين اللتين قضاهما معى .. وعلى الفور سألت حسنين :
- مين الراجل ده ؟
- دا الدكتور سمير .. صاحب المستشفى .
- باين عليه راجل محترم .
مر اليوم أيضا بصعوبة بالغة , ولم يأت الدكتور وليد ,ولم يسأل .. وتناولت مجموعة أدوية لتخفيف الألام , ولمساعدتى على النوم الذى لم يكن أكثر من ثلاث أو أربع ساعات على مدار اليوم , واستمرت الشهية للأكل مفقودة .. على الأكثر معلقة أرز , وملعقة خضار , وقليل من السلطة , والموزتين , والبرتقالة .
ولم يكن للسيجارة طعمها الذى أعرفه , وكأننى أشرب سيجارا وليست سيجارة .. وسيجارا ثقيلا ,  ومن أردأ الأنواع .. بعد السيجارة يبدأ السعال , ويستمر طويلا .. وبالتالى لم أكن أتجاوز أكثر من سيجارتين أو ثلاث طول اليوم بأكمله .

ميلاد 
أيام زمان  , كان يوم ‘‘ ... ‘‘ نوفمبر , هو الاستعداد للاحتفال بعيد ميلادى فى اليوم التالى  ‘‘ .... ‘‘ نوفمبر يوم من أيام العمر .. يجئ مرة واحدة فى السنة , أستقبله  فى الصباح البامر على قبلة منوالدى , وظرف به مبلغ محترم .. وكانت ليلة عيد ميلادى , أقضيها فى عمل اللمسات الإخيرة للحفلة الكبيرة .. وتسبح فى خيالى عشرات الأفكار لأجعل منه يوما مشهودا من أيام عمرى .. مع من أخرج فى الصباح ؟ ومع من أتناول وجبة الغداء ؟ ومع من أسهر فى المساء ؟ومع من أقضى بقية الليل حتى الجر ؟ ما أهم و أجمل الاختيارات المطروحة على الأجندة ؟! ماذا أفعل , هذا أم ذالك ؟! والمخدرات : أشكال وألوان , وزجاجات الخمرة والخطط كثيرة .. ورنين التليفون يعلو مع شعاع الضور الأول .. وتصلنى الهدايا مع الساعات الأولى من الصباح .. ورود .. وبطاقات .. مفاجأت لا أول لها ولا أخر .
نضيف إلى هذا كله استعدادات أهلى , الذين يبذلون هدا حقيقيا للاحتفال بعيد ميلادى , ولكنهم لا يظفرون بأكثر من نصف ساعة , نلتف فيها  حول كعكة تضيئها الشموع , وتردد أركان البيت أصوات أغانيهم بعيد ميلاد ‘‘ أبو الفصاد ‘‘ ويمنحنى كل منهم هديته وقبلة حانية يملؤها الحب .. أحضر إلى  البيت مسرعا , أجرى هنا و هنا , لأستكمل ارتداء ملابسى , بينما أسئلتهم لا تنتهى : 
- مين بعت الورد دا كله ؟
- وهدية مين دى ؟
- وهتسهر فين بالليل ؟
- وهتسهر مع مين ؟

الليلة تمر بلا أى  استعدادات , دون احتفال , وأكبر أمنياتى  أن أخرج غدا من هذه الشقة  .. أخرج من محبسى هذا , فى الصباح الباكر .. كم أشعر بالمل , ورغم أن رمزى معى فى الشقة ذاتها , لكننى لا أراه .. إنه نائم طول الوقت , ولا أعرف  كيف يستطيع أن يواصل  النوم ليلا ونهارا .. ونهارا وليلا بهذه الدرجة ؟! وفى ‘‘ نوبة الصحيان ‘‘ , لا يتكلم إلا قليلا .. يقول جملة أو جملتين , ويختفى منجديد .
تناولت الدواء ليلا , ولم أنم أكثر من ساعتين أو ثلاث , وأيضا بصعوبة .. وصحوت الساعة الثامنة صباحا , وطبعا لم أستقبل الورود ,  أو الرسائل , أو بطاقات التهنئة , أو الهدايا .. لا شئ .. لا شئ على الإطلاق .
وكالمعتاد لم أستطع تناول طعام الإفطار كاملا .. لم أتناول إلا قطعة جبن رومى صغيرة , وشرت معها الشاى فقط .. كنت متعبا , ومرهقا  وكأننى صعدت سلالم عمارة من عشرة أدوار دون توقف .. وعندما تناولت الدواء قلت للمرض :

- أنا عايز دكتور وليد بسرعة .. النارده عيد ميلادى ومش عايز أقضيه فى شقة , ومحبوس بين أربع حيطان .
الفارق كبير بين ما أنا فيه اليوم , وأيام عيد ميلادى فى كل  أعوام عمرى التى مضت .. ليتنى لم أولد أصلا .. لماذا جئت إلى هذه الحياة ؟ فى لحظة صدق مع النفس كنت أقول نعم .. لست مسئولا  .. لا أعرف من المسئول . لا أعرف !! ما هذا الذى يحدث لى إننى لا أطالبهم بإحضار تةرتة والاحتفال بى , لكن على الأقل أخرج من هنا , وأنزل قسم الإدمان  و أقعد  مع الناس , و أشوف شريف وتامر , وأكيد سوف أرى أخرين ممن أعرفهم , ومن الممكن أن يحتفلوا بهذه المناسبة , وإذا لم يحتفلوا .. لا يهم ..ولا فارق عندى , بل كل ما يهمنى فقط أن أخرج من هذه الشقة .
فى يوم ميلادى .. لك أكن سعيدا , ومرحا , ومنتعشا كعادتى .. فماذا أفعل فى مثل هذا اليوم ؟ ماذا يفعل شخص مثلى فى يوم ميلاده ؟ ماذا يفعل إذا كان شريد مثلى ؟ إذا كان سجينا بين أربعة جدران ؟1 لقد سلمنى أهلى إلى سجن , وليس إلى مستشفى .. وأمشى فى هذه الزنزانة , وأروح و أجئ بلا هدف .. هنا لم ولن يضيئوا لى شموعا .. بينما كانت امى تحرص على أن تشع  أضواء  الشموع فى كل أرجاء المنزل .
هل يكفى أن أبطى ؟ مر بعقلى وقلبى ؟ سؤال مـــر بضميرى .. ولم أعثر  له على إجابة .. كم بكيت فى هذا اليوم , وأتذكر أمى , وأبحث عن وجهها بين هذه الجدران , فتظهر  صورتها غير واضحة ترسمها دموعى , وتزداد بعدا .. لكن بالتأكيد أمى سوف تحضر فى هذا اليوم بالذات , ومن المؤكد أنه سوف يأتى معها أبى .. وسأطلب منهما إخراجى من هذه الشقة , وإحضار أشياء كثيرة لى .

وأين أنت ياكريم ؟؟ أخى الكبير .. أين أنت ؟!!
رولا .. تؤامى .. أكيد ستفعل المستحيل لزيارتى .. أكيد .
وحشتنى رولا جدا , وفى الوقت نفسه كانت صعبانة على , خصوصا فى السنين الأخيرة , كانت بتتعذب , وعلى طول بتعيط , ومكتئبة .. فى وقت من الأوقات كنت باتمنى أبطل علشان خاطرها من كتر ما كانت صعبانة على .. ولكن ‘‘ مفيش حد بيبطل علشان حد ‘‘ .. خزاطر و أفكار لا تنتهى .
مر اليوم ولم يسأل أحد عنى .. ولم يسأل عنى الطبيب .. ولم يزرنى شرف  رغم سؤالى عنه كثيرا .. ولم يسأل عنى بابا ولا ماما .. ليس لحزنى مثيل .. وفى أ‘ماقى برمان من الغضب و وأروح وأجئ فى محبسى , مثل النمر الجريح فى القفص , وأكلم نفسى :
- معقول يعملوا فيا كدا ؟! وبعدين يعملوا كدا يوم عيد ميلادى ؟؟ لكن لا .. الحق يقال , محدش عمل فيا أى حاجة .. أنا اللى عملت كدا فى نفسى .. وياترى مريم 
ممكن تيجى تزورنى النهارده ؟ هى أكيد ما كانتش تقصد الكلام اللى قالته من كام يوم .. بس انفجرت وقالته بسبب العذاب اللى شافته .. هى فعلا اتعذبت .. بس مفيش مشكلة .. لما أخرج من هنا أقول لها : النهارده أحسن من إمبارح , وبكره أحسن من النهارده , ومع كلمتين حلوين , ويرجع تانى كل شئ زى الأول , وأحسن .
و أتذكر راندا ..
طيب وراندا , بتعمل إيه دلوقت ؟ ماينفعش تنسى يوم زى ده .. احتفالاتنا فيه ماكنتش عادية .. كل سنة كان الاحتفال أقوى من السنة اللى قبلها .. أه .. إحنا سيبنا بعض , بس أكيد هى لسه بتحبنى .. أصل اللى بينا كان كبير أوى , لكن أنا فى الأخر كنت  أعاملها معاملة بشعة .. هى السبب , وأنا كرهتها بعد الحركة اللى عملتها .

وهالة , أنا عارف إنها هتفتكرنى , وممكن كمان تكلمنى .. بس هالة قلبها ميت ؛ ومش هيفوق معاها أى حاجة أنا أقولها .. هى شايفة إن زمامى فالت , ومشغول بالنات , وعمرى ما ها تغير .
واليوم دا بالذات تمنين أشوفها , واقعد اتكلم معاها .. وأشكى لها همومى .. أشكى لها من إيه , واللا إيه ؟ أشكى لها منهم , ولا من نفسى ؟!! طبعا لازم أطلع الكل غلطان , وأنا المسكين المظلوم فى كل اللى بيحصل .
ظللت شاردا بين خواطرى , وحوراتى مع نفسى , واستمر المونولوج طوال النهار , ومر اليوم .. يوم ميلادى ولا أحد سأل عنى , ولم يكلمنى أحد , ولم يظهر الطبيب , أو غيره من الناس , وأخيرا .. أخيرا جاءنى الممرض فى الساعة السابعة مساء , وقال لى :
- والدك , ووالدتك كانوا هنا , ولسه ماشيين , وسابولك المصحف ده .
- طيب مشيوا ليه ؟ أنا نت عايز أشوفهم !
- وهما كمان كانوا عايزين يشوفوك , بس  الدكتور سمير ماوافقش .

- ليه ؟! ماوافقش ليه ؟!
- ما أعرفش والله .
- يا سلام !! يعنى دكتور سمير يمنع أهلى  من إنهم يشوفونى يوم عيد ميلادى ؟! ماشى . . دا النظام  يعنى ؟!!
فتحت المصحف , ووجدت رسالتين : رسالة من أمى , وأخرى من والدى .
كتبت أمى فى رسالتها : 
- ابنى .. وحشتنى .. سنة جديدة , وميلاد جديد .. بادعى لك فى كل لحظة , وكل خطوة .. عايزاك تدعى الدعاء ده كتير :
‘‘ اللهم ادخلنى مدخل صدق وأخرجنى مخرج صدق واجعل لى من لدنك سلطانا نصيرا .. إنك على كل شئ قدير ‘‘ .. مليون قبلة لولدى حبيبى .
ملحوظة : حاولنا أن نلقاك , ولكننا لم نستطع .. سنراك قريبا بإذن الله .
كتب والدى فى رسالته :

- طوال الطريق وأنا أفكر فى لقائى بك .. ماذا أقول لك فى يوم ميلادك وأنت

بعيد  عنا ؟! أرجوك , عد إلينا .. أرجوك .
قأت الرسالتين أكثر من عشر مرات .. بين السطور عذاب , ليتنى أستطيع التخلص منه .. قرأت أيات الله من المصحف ... لمدة خمس دقائق .. ياااه !! إنها أول مرة منذ زمن أمسك فيها بالمصحف .. واحتفظت فى داخله بالرساليتن , ونمت كى أعبر يوم ميلادى الذى قضيته فى محبسى بين الجدران , فى شقة من غرفتىن , فى مستشفى لعلاك الإدمان .. نمت بعد العشاء : سندوتش جبنة رومى  , وعسل وزبادى , وتناولت أدوية للنوم والصداع , والعلاج النفسى .. نمت ثلاث أو أربع ساعات فقط وبصعوبة .

استيقظت صباحا  , ولا زال بركان  الغضب ثائرا , بسبب الطبيب الذى تركنى أقضى يوم عيد ميلادى  بين أربعة جدران , ولأنه وعدنى بدخول قسم الإدمان  بعد ثلاثة أيام  من وجودى  فى المستشفى , وقد مرت على خمسة أيام وليس ثلاثة .. كما ألمنى جدا ألا أرى والدى بالأمس .. تمنيت رؤيتهما , لأتحدث معهما , وأسأل عن رولا .. كيف تصرف الطبيب معى بهذا الأسلوب ؟ لماذا فعل هذا ؟ لقد اهتزت ثقتى به , وسوف يرى منى معاملة جافة .. هنا تمر الدقيقة  كأنها ساعة , والساعة كأنها يوم كامل .. وفى حوالى الساعة الواحدة , جاءنى دكتور وليد , وعلى شفتيه ابتسامة , وقال :
- كل سنة وأنت طيب .. معلش .. ماعرفتش أشوفك إمبارح , كان يوم مضغوط شوية .
- بأقولك إيه .. لما تقول حاجة , تبقى تنفذها .. قلت 3 أيام ‘‘ الديتوكس ‘‘ السجن ده , وأنا بقالى 5 أيام .. خليك أد كلمتك .
- أنا أد كلمتى , بس إنت اللى كنت محتاج تقعد هنا أكتر من 3 أيام .
- طيب ما قلتش ليه ؟ كنت قل لى .

- أدينى باقولك أهه .
- لا .. إتأخرت أوى .
دخلت إلى غرفتى ,   بينما جلس دكتور وليد مع رمزى , وتركه بعد حدي قصير .. وبعد قليل , وحوالى الساعة الثالثة جاء الممرض ووضع المفتاح  فى الباب ووقف  يتحدث مع زميل أخر , وفجأة دفعته إلى خارج الباب , وأخذت المفتاح معى , ونادى حسنين راجيا بصوت هادئ :
- يا أستاذ صلاح .. إفتح من فضلك .. يا أستاذ صلاح أنا كده ها اخد جزا .. إنت مايرضيكش تأذينى .
- لا .. مش ها افتح .

قفلت الباب بالمفتاح , وتركت المفتاح فى القفل حتى لا يستطيع أحد فتح الباب بمفتاح أخر  .. رمزى يشاهد الموقف ويبتسم ولا يعلق .. كأنه يرى فيلما هابطا ومضحكا فى الوقت نفسه , وجريت إلى ‘‘ الشرفة ‘‘ .. إننا فى الدور الأول , ومن المحتمل أن أنجح فى القفز من على سورها .. ولكننى تساءلت مع نفسى :
- طيب لو نطيت , أروح فين ؟! طيب أنط وبعدها ربنا يسهل .
وفى اللحة نفسها , سمعت صوتا أعرفه جيدا .. إنه شريف :
- صلاح .. إفتح يا صاصو .
- مين ؟
- أنا شريف .. افتح .
- لأ .. مش فاتح .
- أفتح ومش ها اخلى حد يدخل معايا .
- ماشى .

وفعلا دخل شريف بمفرده , ولم يدخل معه أحد .. فقلت له :
- إنت فى أيه  ياعم ؟! سايبنى 5 أيام فى الشقة الزفت دى !!
- أنا سمعت إنك تعبت أوى  أول كام يوم . 
- أنا اتبهدلت أول وتانى ليلة .
- إنت معاك رمزى كمان .. إزيك يا رمزى ؟
- إزيك يا شريف .
- تمام .
- أنت يا صاصو معاك ملك المستشفى .
- يا عم معايا إيه .. أنا مش باشوفه .. دا نايم طول اليوم .. إزاى ؟! ما أعرفش !!

- با أقولك إيه يا صلاح .. لم الدور علشان تنزل من ها .. دكتور وليد قال لى إنك شديت معاه النهارده
- طبعا هو لسه شاف حاجة .. أنا ناوى أنفخه .. قال لى بالككتير 3 أيام هنا , والنهارده بقالى 5 ايام , وفى عيد ميلادى  يسيبونى مرمى هنا .
- معلش , دى عندى .. إفتح الباب وخلى حسنين يدخل .. علشان خاطرى يا صلاح .

- علشان خاطرك بس .. باقولك إيه .. خلصنى من المصيبة دى .
- حاضر .. ياللا افتح ودخله .
دخل حسنين ومعه فريد .. وقال لى معاتبا :
- كدا برضه يا أستاذ صلاح .
قال فريد بهدوء :
- ياللا يا أستاذ رمزى علشان تنزل القسم .
فقلت معترضا :
- والله ؟! بقى كدا ؟! يعنى هو جه هنا معايا وينزل قبلى ؟ شايف يا شريف !!
- إهدا بس .. رمزى قديم هنا .. وبعدين أنت لسه مخبط مع دكتور وليد , لم ابدور وأخرجك من هنا بكره .
- أنا مش عايز أتعامل مع الدكتور ده تانى .. يبعد عنى ويسبنى فى حالى ..

أنا مش نفقصه .. اللى فيه مكفينى .
- بأقولك إيه .. نخرجك من هنا وبعدين نتفاهم .. إسمع .. أنا ها امشى دلوقتى , وبكره هتخرج من هنا .
- تعرف لو سبتنى أكتر من كده .. هاولعها .
- خلاص يا صاصو .. أنت بس إهدا , ولما يجى لك الدكتور وليد بكره , ما تشدش معاه .. ولعلمك , وليد راجل جدع .. وجدع جدا كمان ,
- لما نشوف .


مر اليوم الأول من ايام العمر الجديد .. والميلاد  الجديد على رأى أمى .. مر وعندى شعور طاغ بالكراهية .. كاره للدكتور وليد .. وكاره للمستشفى .. وكاره لنفسى .. كاره كل شئ .
صحوت فى موعدى .. الساعة الثامنة , وأخذت الدش , وتناولت إفطارا بسيطا لأتناول الدواء بعد الأكل .. ولا زال الوقت يمر ببطء , ولم يسأل عنى أحد حتى  الساعة الحادية عشرة  .. وشعرت بالغليان , لدرجة أننى فكرت فى كسر التليفزيون  لو ظللت فى محبسى داخل الشقة .. لو حدث هذا سوف أنفذ قرارى  بلا تردد .. و لكن حوالى الساعة الثانية عشرة والنصف وصل الدكتور وليد , وبهدوء قال :
- إزيك النهارده ؟ شكلك أحسن بكتير من أول يوم و أحسن من إمبارح كمان .
- ناوى تسيبنى هنا النهارده كمان ؟! على العموم مش هتفرق .
- لا .. كفاية كدا .. هتنزل القسم .. ياللا .. يا فريد .. على القسم .. وها اشوفك هناك كمان شوية .
نزلت إلى القسم مع فريد لأول مرة , وضرب الجرس وفتح لنا شخص , عرفت أن لسمه صادق , رئيس العاملين فى قسم الإدمان الذى قال :
- حمد لله على السلامة .. عامل دوشة فى ‘‘ الديتوكس ‘‘ ليه .. إتفضل .
- إنتوا لسه شوفتوا حاجة ؟
 دخلت وبنظرة خاطفة , رأيت مجموعة كبيرة , حوالى  خمسة عشر مريضا , ولم أركز فى محاولة معرفة أحدهم , فقد كنت متعبا بسبب أعراض الانسحاب , ولازلت فى حالة الغليان بسبب الليالى الخمس التى قضيتها فى ‘‘ الديتوكس ‘‘ ..  جلست على أقرب كرسى  دون أن أسأل عن شريف أو تامر , مددت يدى وأخذت إحدى اصحف , على أمل أ، أهدأ ولو قليلا , وأقرأ .. فقراءة الجرائد من هواياتى , وكانت مشكلتى وأنا ضارب قراءة الخبر أربع أو خمس مرات لأفهمه , وطبعا كانت الصحيفة كانت تقع من يدى , وأرفعها من على الأرض ,  وأحاول معرفة أين توقفت .. وعند أى جملة .. فى تلك اللحظات الأولى , جاء شريف إلى قائلا :
- إزيك يا معلم ؟ إيه الأخبار ؟ مش قلت لك ها اخرجك النهارده .. أنت أوضتك فين ؟
- ولا اعرف . أنا دخلت هنا من خمس دقايق بس .
- يا صادق .. أوضة صلاح فيم ؟
- فى الدور اللى فوق .. الأوضة اللى على اليمين , شمال الحمام .. الأوضة اللى كان فيها تامر .
- باقولك إيه يا صادق .. شوفله حاجة تحت جنبى .
- مفيش ولا سرير فاضى تحت .. لو حد مشى هنقله على طول .
- ماشى .
 نظرت حولى ورأيت صديقا :
- ياه .. دا جلال هنا .
- أهلا , أهلا .. المستشفى نورت يا صاصو .. إنت جيت إمتى ؟
- بقالى 6 أيام ‘‘ الديتوكس ‘‘ .. سجن .. وإنت هنا من أمتى ؟
- من شهرين , بس خلاص  ها أخرج قريب .
- وفين تامر وشريف ؟
- خرج من يومين , وإنت  فى ‘‘ الديتوكس ‘‘ .. ما تقلقش .. هيرجع على طول .. تامر مش بيطول بره .
فقلت متعجبا للمرة الثانية :
- إيه ده ؟ أسامة هنا كمان ؟ يا نهار أبيض .. والله زمان يا أسامة .
- واحشنى جدا يا صلاح .. أخبارك إيه ؟
- زى الزفت .. شوفت كام يوم بهدلة .
- أمال أنا أعمل إيه ؟ دا أنا بقالى 8 شهور فى المستشفى .
- 8 شهور ؟ طيب .. ما تخرج .
- إخواتى مش عاوزين يخرجونى .. أخبار رامى إيه ؟ بتشوفه ؟
- كان معايا من أسبوعين , ورحنا ضربنا سوا , باباه عيان أوى , ما إنت عارف عنده القلب .. بس أمه وأخوه عاملين عليه كماشة بنت ‘‘.....‘‘ .
شخصيات كثيرة أعرفها جدا ..  مرات ومرات وضربنا معا , وكثيرا ما التقينا فى أماكن وظروف مختلفة .. دولاب فى بولاق , إمبابة , كوم السمن , الجعافرة .. ياه !! وعلى رأى المثل .. فعلا .. الطيور على أشكالها تقع .. من النادى , من المدرسة , من الزمالك , من المهندسين , من مصر الجديدة .. من كل مكان !!
السفينة 
ومن مكانى هنا بدأت أتجول بعينى المكان .. بعد الممر الطويل , ساحة كبيرة تجلس بها مجموعات من الشباب .. خمسة هنا , وستة فى ركن أخر , وأربعة هناك , واثنان يلعبان الشطرنج , والمطبخ على الشمال .. ورأيت  على اليمين تليفونا و وبجانبه غرفة , وقيل لى إنها غرفة الدكاترة .. يا لها من كارثة , يعنى هما جنبنا مباشرة .. وعلى اليمين أيضا سلالم تصل إلى  فيلا مغلقة , وعلى الشمال ترابيزة ‘‘ بنج بونج ‘‘ .
وهناك فى صدر الممر الطويل , رأيت لافتة كبيرة , كتب عليها :
‘‘ اللهم امنحنى السكينة لأتقبل الأشياء التى لا أستطيع تغييرها .. والشجاعة لتغيير الأشياء التى أستطيع تغييرها .. والحكمة لمعرفة الفرق بينهما ‘‘ .
أما جملة !!
أولا : أغاظتنى .. ونرفزتنى .
ثانيا : قرأتها  أكثر من 5 مرات , ولم أفهم أى شئ .
وقرأت جدول الأسبوع معلقا على الباب , كان كالتالى :
التأمل : دكتورة نجلاء من الساعة .. إلى الساعة ..
المشاركة : دكتورة إكرام من الساعة .. إلى الساعة ...
وفى أثناء قرأتى للمواعيد قال لى شريف :
- ياللا على الغدا .
- لسه مش ثادر أكل .. بالعافية معلقتين تلاتة .
- تعال بس يا صاصو وإنت نفسك تتفتح .
- شفت أنا زدت 4  كيلو !! بيزغطونى ؟
أكلت ثلاث ملاعق أرز وبطاطس بصعوبة , الأكل جيد فعلا , ولكنى لا أستطيع الأكل  .. أكلت قطعة صغيرة  من صدر ‘‘ الفرخة ‘‘ , وأعطيت الباقى لصديقى شريف , فكل شخص له ربع فرخة , لكنها لا تكفى شريف .. وقررتالذهاب إلى غرفتى , فسألت :
- هى شنطتى فين يا صادق ؟
- فوق على السرير بتاعك .. يمين السلم .. شمال الحمام .. ومعاك أمير فى الأوضة .
وجدت فى الغرفة سريرين : شنطتى فوق أحدهما , وفتحت الدولاب , وجدت نصفه مليئا بالملابس , وسمعت من يقول لى :
- أهلا وسهلا .. أنا أمير .. إزيك ؟
- الحمد لله .. و أنا صلاح .
- إنت منين يا صلاح ؟
- من الزمالك .. جار شريف .
دا أنا سمعت أن الشارع بتاعكم مرعب .
- فعلا , شارعنا كله ضريبة .. وأنت من فين ؟
- من المهندسين .
- فين فى المهندسين ؟
- أحمد عرابى .. جنب عمر أفندى .. هو إنت تعرف ضريبة  فى المهندسين . 
- أه طبعا .. أنا أغلبية ضربى كانت فى المهندسين .
- تعرف مين فى المهندسين ؟!
- بهاء , سامح , عادل , إبراهيم ..
- إيه ده ؟ إيه ده ؟ دول العتاولة .. تعرف الناس دى من فين ؟
- دى شلتى .. أصلا بهاء كان معايا فى الفصل من حضانة .
- يا راجل .. بس دول خربوها .
- يعنى إنت ماخربتهاش يا أمير !! ما كلنا خربناها .
- على رأيك .. دا أنا خربتها , وقعدت على تلها .
- بأقولك إيه .. ياللا ننزل علشان أنا عايز أخد الدوا .
- أدينى عشر دقايق و أحصلك .
اخترت البقاء مع الشباب بدلا من البقاء فى غرفة النوم .. أولا : أكاد أن أختنق .. وثانيا : لازلت كارها لنفسى , وكارها للمستشفى .. وثالثا : ربما  تخفف الصحبة مع الناس من حدة هذه المشاعر .. وجدت ‘‘ شريف ‘‘ ومعه رمزى , يجلسان مع اثنين من الشباب , شكلهما ومنظرهما لافت للنظر والاهتمام .. جذبت الكرسى إلى جوارهما , وجلست  أتابع الحوار , الذى بدأه شخص اسمه طلعت :
- أخذت البودرة وسافرت إسكندرية .. متخيل معاك 20 جرام .. الدنيا تبقى عاملة إزاى , وخلصتهم فى أسبوعين .. موت , ومارجعتش البيت .. رجعت من إسكندرية على سويسرا .. الديتوكس على طول .
رد جلال قائلا :
- فاكر يا أسامة لما طلعنا الغردقة  بعد مالقيت شنطة الفلوس .. أخدت شنطة أبويا زى ما هى , وفيها 40 ألف جنيه .. طلعت أنا و أسامة وأتنين أصحابنا على الغردقة .. أشترينا 32 جرام من جعبس .. كانت كل البودرة اللى معاه .. يا نهار أبيض , تصورا لو كنا اتمسكنا ؟! طبعا إتجار .. هو فى حد يمشى ومعاه 32 جرام ؟!
الحديث كله عن المخدرات وأيامها الحلوة من وجهة نظرهم .. ولم يتطرق أحد إلى البهدلة التى عشناها وشفناها .. ولا الناس اللى تمسكوا ولا أصحابنا اللى ماتوا .. لم أتمالك سماع هذا الحديث , فأخذت شريف جانبا وتحدثت معه :
- بأقولك إيه يا شريف .. أنا عايز أضرب .
- لحقت ؟
- شعوذونى .. فيه أى سكة ؟

- أصبر , فيه سفينة  جاية
( اسم حركى للبودرة )
, و داخلة قريب .
- لا يا راجل .. إمتى ؟!
- اليومين دول .. بس الجو  مغيم شوية .
- أنا معاك .. إوعى  تبيعنى .
- عيب يا أخى .. ما كنتش قلت لك .
مر النهار فى الثرثررة حول البودرة والمخدرات .. وتجمعنا مرة أخرى حوالى الساعة التاسعة , وتأملت  وجوه المشاركين فى الجلسة , وكان من بينهم حلمى ‘‘ مدمن خمر ‘‘ , وقد سخرو منه كثيرا , لإعلانه أن الخمور أفضل من المخدرات .. كيف يجرؤ .. وضايقه شريف بقوله :
- إحكى لنا عن أكتر بار بتحبه يا حلمى .
- مش باحب البارات .
- طالما مش بتحب البارات .. بتشرب ليه ؟ إنتم عارفين إن صادق مخبى منه قزازاة كولونيا , أصل كلها سبرتو , وطبعا يا حلمى فى الأزمات بتشرب 5 خمسات .. صح ؟
- إنت تفهم إيه فى الخمر ؟
يتدخل جلال قائلا :
- باقولك ايه .. أنت هتقل أدبك واللا إيه ؟ كلم عمك كويس و إلا قسما عظما . 
لا يرد حلمى .. فسأله شريف :
- قل لى يا حلمى , تدفع  كام لو جبت لك قزازة بيرة دلوقت ؟
- ما ادفعش حاجة .
- إنت قلت لى إمبارح أدفع  ألف جنيه فى قزازة بيرة .. غيرت رأيك ليه ؟
لم يحتمل حلمى سخرية شريف , وتركنا واختفى .. سألت شريف :
- هى إيه حكايته ؟- واد رخم أوى .. سكرى , ‘‘ كيميكلز ‘‘ يطلق على مدمنى الأدوية  , بركينول على كودافين , أى بلا أزرق .
- يا أخى عمرى ما فهمت  الناس دول .. دا كيف ناس عيانة .
- بأقولك إيه يا كراكس .. عاوزين نخلص منه .
- سيبهولى .. أنا بكره أشوفله سكة ..  وبعدين عيب يسيبك ويمشى و أنت بكلمه .
- قلة أدب وقلة تربية .. تربية صيدليات بصحيح !! 
أخذت الدواء وذهبت إلى غرفتى , فوجدت أمير نائما , ومستغرقا فى الأحلام .. ومر اليوم ببطءشديد , ولكنه مر والسلام .
الأسبوع الثانى 
بدأت التعرف إلى ششخصيات جديدة منهم : ياسر من لبيا , أمضى فى المستشفى 10 شهور , وداود رجل كبير , ودخل المستشفى منذ سنة تقريبا , أما ‘‘ فلان ‘‘ ابن ‘‘ ابن فلان ‘‘ , فهو فى المستشفى منذ 3 شهور , وبعد خرجه بيومين فقط عاود الضرب , وصمم أهله على إعادته من جديد .
ومن خلال حواراتهم , فهمت أن كلا منهم يعرف الأخر جيدا , وأن ‘‘ فلان ‘‘ لم يضرب أكثر من شهر واحد , وبمجرد أن اكتشف والده هذه الحقيقة , ‘‘ شحنه فورا على المستشفى , وفهمت أيضا  أن رواد المستشفى لهم مصطلحات خاصة كثيرة  , منها :
المستشفى : سويسرا .. فلان اتشحن : معناها أن فريقا من المستشفى أحضره دون رغبته .. أما 111 : هو رقم غرفة منفردة أو الحبس الانفرادى , فكل من يعمل ‘‘ مصيبة ‘‘ , يذهب فورا إلى غرفة 111 , ويظل فى محبسه فى تلك الغرفة مدة تتناسب مع المشكلة أو الخطأ الذى ارتكبه , فقد يمضى بها اسبوعا أو شهرا و ومن الممكن أن تصل المدة إلى ثلاثة شهور .. ومن أهم  التعبيرات المعروفة : ‘‘ السفينة داخلة ‘‘ بمعنى أن المخدرات فى طريقها إلى قسم الإدمان , وبطبيعة الحال هذه خطيئة كبرى , وتعد أخطر ما يحدث فى المستشفى .. وفى الوقت نفسه أهم شئ بالنسبة للمدمن  أن تنجح محاولاته فى إدخال المخدرات , وتبين لى أننا كأصحاب , وتجمعنا كارثة اإدمان , من المهم أن نتكلم اللغة نفسها .. وكان أول سؤال , وجهته إلى شريف فى ذلك الصباح :
- أخبار السفينة إيه ؟
- فيه مشكلة فى المنيا , بس ما تقلقش .. إسمع .. حاسب من الكلام فىالموضوع ده مع أى حد , لأننا لو اتمسكنا واتعمل لنا تحليل , على 111 فورا .. أه يا معلم , وما أدراك ماهى 111 .. قضيت فيها أيام وليالى .
- هما ليه سموها 111 ؟
- وإنت جوه ما بتشوفش غير 3 عواميد حديد يا معلم .. تعال يا صاصو نحضر التأمل مع نجلاء .
- مين نجلاء يا شريو ؟
- أحصائية إجتماعية دلوعة أوى , أه لو وقعت تحت إيدى .. أهى .. وصلت .
- صباح الخير يا شريف .
- صباحنا لبن بإذت الله .
- إنت صلاح .. صح ؟
- صح .
وكان تعليق شريف :
- دا إنت متوصى عليك .. هنيالك يا عم .
جاء حلمى وقال :
- أنا عاوزك يا مجلاء بعد الاجتماع .. فيه موضوع مهم و عاوز أتكلم معاكى .
ضحك شريف قائلا :
- أصل إحنا ضغطنا وقرصنا عليه غمبارح .. اسمع يا حلمى .. يعبوك فى قزايز .
- عيب يا شريف .. حاضر يا حلمى , طبعا أقعد معاك .. وإنت كمان يا صلاح , أنا عاوزة أقعد معاك بعد الاجتماع .. ممكن ؟
- طبعا .. ممكن .
جلسنا أمام  باب القسم فى دائة تضم حوالى 12 شخصا فقط , ولم يحضر بقية النزلاء , بعضهم لا يرغب فى حضور الاجتماع , والبعض نائم , والبعض فى حالة كسل .. وعلى مسافة ليست بعيدة , جلس اثنان من الممرضين : أحدهما على اليمين , والآخر على اليسار .. عيونهما تراقبنا و كأنها عيون الصقر .. كل همسة , وكل حركة تحت ‘‘ الميكروسكوب ‘‘  تحسبا لمحاولات الهروب , والتى تتم فعلا فى بهض الأحيان .. إنها ليست سهلة , ولكمهما ممكنة الحدوث .
 بدأ الاجتماع , وطلبت نجلاء أن يتكلم  كل منا عن  إحساسه بالمستشفى فى هذا اليوم , ولم أستطع التركيز , فلم أكن أفكر إلا فى السفينة والميناء .. فرفضت الكلام والمشاركة .. وفى نهاية الاجتماع تفرق الجمع , كل واحد فى طريق .. منهم من ذهب إلى غرفته , أو من يلعب شطرنج أو ‘‘ بنج بونج ‘‘ , أما أنا .. فم أزل غاضبا , ولم يهدأ حتى الأن بركان الغضب بسبب حبسى فى ‘‘ الديتوكس ‘‘ , ولأن دكتور وليد لم يلتزم بكلمته  , ولم يتفذ وعده  .. ونويت ألا أكلمه , وعندما وصل تفاديت المظر إليه , وبدأ هو بتحية المجموعة , وسؤالهم عن مطالبهم .. من منهم يريد اتصالات تليفونية , ومن منهم يريد حضور الاجتماعات المسائية .. ولأول مرة أسمع عن هذه الاجتماعات , ولم أفهم  المقصود بها , ولم أركز فى الموضوع لأفهمه , بقدر تركيزى فى أن البعض يمكنه الخروج من المستشفى الساعة  السادسة مساء , والرجوع إليه الساعة العاشرة .
تصورت أنها رحلة أو نزهة نترفيهية , ويطلق عليها : اجتماعات .. وعندما مد دكتور وليد يده للسلام , كنت فى حالة سرحان , فقال :
- إزيك يا صلاح .. لسه برضه زعلان ؟!
- و إنت مالك زعلان و اللا مش زعلان ؟!
- خلى بالك يا صلاح , إحنا هنتعامل مع بعض فترة  طويلة , وياريت تتكلم بأسلوب أحسن من كده .
- أنا مش باثق فيك , فمش ها اعرف أتعامل معاك .
- موضوع أنك قعدت كتير فى ‘‘ الديتوكس ‘‘ مش قرارى لوحدى .- قلت لى تلات أيام .. وسبتنى ست أيام ؟!
- على العموم ناتزعلش , وأوعدك لما اتفق معاك على أى حاجة مرة تانية , أنفذها .
تدخل شريف فى الحديث قائلا :
- عندى دى يا صاصو .. بس  يا دوك , إحنا هنعديها لك المرة دى ,
بس المرة الجاية .
 - لا يا راجل ! والله !! هاتعمل لى إيه إن شاء الله يا شريف بيه ؟
- على  ولغاية لما يبان لك صاحب .
 ربما كان شريف أشهر واحد فى المستشفى , دخلها 17 أو 18 مرة , وبالإضافة إلى أنه شخصية معروفة للجميع , فهو محبوب جدا , ويعرف كل تفاصييل المستشفى , وكل العاملين به , وكل غرفة بمحتوياتا .. هو خبرة واسعة , ومتعاون بكل طاقته , ودمه خفيف , ووجوده بالنسبى لى كان فعلا مهما .. أزال عنى الملل . 
وكان موعدنا الساعة الواحدة مع دكتورة إكرام .. تعارفنا , ووجدتها سيدة طيبة تتمتع بالخبرة والكفاءة العلمية .. تهتم بالجميع , وتحب عملها , 
وهذا يبدو واضحا من ول وهلة .. وحضرت معها أول اجتماع , ولم يحضر أكثر من 12 فردا من نزلاء المستشفى , ومر الاجتماع هدئا .. ولطيفا .
وجاء موعد تناول طعام الغداء .. وكنت كالمعتاد لا أستطيع الأكل بشهية .. ولكن الحمد لله توقف القئ .. لقد تعودت عملية القئ أثناء الضرب , وهو يختلف كثيرا  عنه بعد التوقف عن الضرب , فهو معذب لأقصى درجة .. وشعرت ببعض الراحة بسبب عدم القئ .
اكنشفت من قائمة أسماء المجموعة التى ستخرج إلى الاجتماع , أن بعضهم قرر عدم الخروج , واعتذروا عنالذهاب إلى الاجتماع .. ولم أفهم هذه القصة العجيبة , و أسباب التراجع عن الخروج .. وتركنى شريف مع المجموعة التى ستبقى فى المستشفى , وذهب إلى الاجتماع , وانتظرته مع شاب مصرى اسمه باسم , عاش فى باكستان , وحكى لى عن الوضه هناك  .. قائلا :
- الضرب فى باكستان مختلف .. مفيش الهبل اللى عندكم هنا .. هناك مش بالورقة ولا بالجرام , هناك بالفنجان , وبعدين إنت تجرب الأول / عاجبك تاخد , مش عاجبك بلاش .. كأنك بتشترى بلح رمضان , وكمان هناك فى باكستان رخيص جدا .. بببلاش .
- طيب أنا عايز أروح باكستان معاك يا باسم .. أنت هاتطلع من هنا إمتى ؟
- ما اعرفش ..  أنا بطلع على إسكندرية , ومنها اسافر باكستان .
- ياريت لو ظبط موضوع باكستان سوا .
 وهكذا كنت أعيش فى عالم أخر , ولا أدرى كيف أفكر , وماذا أقول .
عاد شريف فذهبت إليه وقال لى :
- بأقولك إيه .. السفينة داخلة المينا بكره .
- لا ياراجل .. بجد ؟
- عيب يا معلم .. أنا ها انزل الاجتماع بكره و وارجع بالشغل .. أنا وأنت وجلال .. بس .
- ماشى يا شريو .
- بس اسمع .. مفيش بنى أدم يعرف  , كمان ما تضربش كتير , وإلا ننكشف , ونعلى لما العيال يناموا.
  - هى السفينة حمولتها أد إيه ؟
- 3 طن بإذن الله .. كل واحد ورقة .. أظن واجب مايتنسيش دا يا صاصو ؟
- ما أنا طول عمرى جدع معاك يا شريو .. بس هنجيب السوست منين ؟
- لا .. مفيش سوست .. إنسى .. دا أنا بعد ما ارجع من الاجتماع , بيفتشونى تفتيش ذاتى .
- أمال ‘‘ هتكمر ‘‘ أى تخفى  الحاجة فين ؟
- كله معمول حسابه .. بكره جلال مش هينزل , أنا بس .. حيعمل إنه عايز يخرج أجازة .. تمويه يعنى , خليك إنت  بعيد بس , وملكش دعوة .
- قشطة .. أنا نفسى أضرب أوى .
- قفل على الموضوع يا صلاح , وتعال نشوف حلمى , نلاعبه شوية .
- بأقولك أنا هانفذ خطة نخلص بيها من حلمى .. بكره يا معلم أنا ها أشحنهولك على 111 . 
- بجد .. هتعمل إيه ؟
- أصبر لبكره .
ذهب شريف إلى حلمى وهو يعنى :
- هات القزازة وأقعد لاعبنى .. يا حلمى .. هات الف\قزازة ..
- إبعد عنى .
مر اليوم .. ولكن على أمل دخول السفينة فى اليوم التالى .

يوم جديد .. بعد الإفطار .. تصفحت الجرائد وكنت منتعشا وسعيدا لأن السفينة تصل اليوم , وتدخل الميناء .. وعندما وصلت نجلاء , سلمت على المجموعة , وقالت لى :
 - معرفناش نقعد مع بعض إمبارح ,, بس لازم نقعد سوا النهارده .
 - ياريت .
 وكان عدد الحاضرين  فى المجموعة مثل الأمس .. بفارق بسيط هو أن أحد الحاضرين لم يتواجدمعنا من قبل ,, وأخر حضر الاجتماع بالأمس , واعتذر اليوم .. وبعد نهاية الاجتماع , جلست مع نجلاء فى الحديقة , وكان الجو مشمسا ولطيفا .. وكان أول سؤال طرحته على :
 - احكى لى .. صاحبتك إسمها إيه ؟- مين فيهم ؟
 - دنجوان ؟ احكى لى عنهم كلهم .
 - أخر واحدة مريم .. نزلتنى من عربيتها قبل ما ادخل المستشفى بكام يوم .. أصلى جننتها , وطلعت عينها .
 وحكيت عن راندا , وهالة , ومريم .. وكانت الجلسة مع نجلاء لا تخرج  كثيرا عن قصص الحب , والحكايات العاطفية وعلاقتى بأهلى .. وبعد ساعة من الحديث المتصل , قالت لى :
 - إنت لازم تقوم علشان تحضر اجتماع دكتورة إكرام , ونقعد سوا بكره .. علشان عاوزه أتكلم معاك فى تفاصيل كتيرة .. وعلى فكرة .. وليد وصل .. سلم عليه قبل الاجتماع .
 وصل دكتور وليد , وسلمت عليه قائلا :
 - يا دكتور .. إحنا هانفتح صفحة جديدة مع بعض . 
 - ياريت يا صلاح .
    111
 كان من  الواضح أن معنوياتى  مرتفعة , وبمهارته وخبرته لاحظ هذه الحقيقة , وسألنى : 
  - إيه أخبار ‘‘  الجروبات ‘ع والاجتماعات ؟ وبتاكل أحسن واللا لسه ؟ و إيه أخبار الصداع ؟ والرشح والتكسير ؟
 - الحمد لله , أحسن .. كنا فين وبقينا فين .. با أقولك إيه يا دكتور و أنا عايزك فى موضوع مهم .
 - خير يا صلاح .
 - أنا مش متعود أفتن أو أنقل كلام .. بس فيه موضوع , أنا مش قادر أسكت عليه , وتاعبنى جدا .. أنا دخلت المستشفى علشان أبطل .. صح ؟
 - صح .
 - من نص ساعة كنت فى الأوضة اللى جنبى فوق , ولقيت طبق ومعلقة تحت سرير حلمى , , بصيت فيهم , شكله كدت طاحن ‘‘ صليبة ‘‘ و ‘‘نوفاسى ‘‘ , أو أى حاجة .. مش عارف , مش متأكد .
 - إزاى الكلام ده ؟
 - بالراحة يا دكتور .. مش عايز حد يعرف إنى قلت لك وإلا هيقولوا إنى فتان .. وأنت فاهم الباقى .. ولعلمك حلمى دا مش مظبوط من أول يوم ولسانى تقيل .. جالى إمبارح وقال لى تدينى الأدوية بتاعتك .. حطها تحت لسانك وطلعها تانى واديهالى .. ما إنت عارف يا دكتور , حلمى دا صيدلية .
 - سيب لى الموضوع ده . أن هاتصرف .. إنت مش عارف إنت كبرت فى نظرى أد إيه .
 - بس من   فضلك يا دكتور , أنا مليش دعوة بالموضوع دا خالص , مش عايو اناس هنا تمسك فى رقبتى .. أنا قلت لك علشان أنا قررت إنى  أثق فيك , بعد موضوع ‘‘ الديتوكس ‘‘ .
 - إنت لسه فاكر ؟ ما يبقاش قلبك إسود كدا .. باللا روح على جروب دكتورة إكرام , وأنا هاتصرف .
 فى خلال خمس دقائق .. انقلبت الدنيا رأسا على عقب .. نجحت الخطة  بطلب بسيط .. طلبت ريفو من الصيدلية , بحجة الصداع , وطحنت أقل من ربع قرص الريقو فى طبق  بمعلقة , بخلاق جير بسيط من الحائط , ووضعته تحت سرير حلمى , وكان من الممنوعات  المعروفة للجميع تناول الأطعمة فى الغرف .. وبالتالى ممنوع قطعا وجود الطبق  والمعلقة فى غرفة النوم .. وهكذا كان الطبق والمعلقة والريفو والجير المطحون تمثلية كاملة ومحكمة , ولو لأن الممرض بل لسانه وجرب تذوق هذ الشئ لمطحون , فإنه سوف يجد الطعم مرا .. وصفر الكم . 
 جلست فى اجتماع دكتورة إكرام , وبدأ الحديث بشكل عام , وجلس شريف فى مواجهتى , وبالقرب منه جلس حلمى , وبعد دقائق معدودة جاء صادق  رئيس العاملين , واستأذن من دكتورة إكرام فى طلب حلمى , وبسرعة وقف وخرج من دائرة الاجتماع ليستطيع الأمر , وبعد 10 دقائق رأيناه منفعلا , وهو يمشى بجانب صادق من ناحية , وفريد من ناحية أخرى فى اتجاه غرفة 111 .. تأملنا الموقف  وتسألنا جميعا : ماذا حدث . ماذا جرى . وسأله جلال :
 - على فين يا حلمى ؟ البلد دى أحسن من غيرها ! 
 وتوالت التعليقات :
 - هو فيه إيه ؟
 - هو رايح فيم ؟
 - بالسلامة .. والقلب داعيلك .
 - لك واحشة يا حلمى .
 - سلم على 111 .
 اختفى حلمى , ونظر إلى شريف , فغمزت له , وعلى الفور فهم أن الخطة تمت بنجاح , وبعد انتهاء الاجتماع , استمر التساؤل : ماذا حدث ؟ ماذا فعل حلمى ؟! وبشكل أو بأخر .. فهم البعض أننى وراء  ما حدث , فارتفعت أسهمى داخل القسم .
 - كراكس بيمسى  يا  رجالة !!
 رجعت إلى القسم , وجلست مع الشباب , ولكننى كنت قلقا , وغير مستقر ؛ طبعا لأن السفينة ستصل اليوم .. وبعد تناول طعاك الغداء , تابعت مبارة كرة قدم , ثم وصلت قائمة بأسماء المجموعة التى ستخرج إلى الاجتماع خارج المستشفى , وكان شريف من بينهم , وظللت مع جلال فى المستشفى , نتناقش فى الموضوع ونحلم , ولم أستطع إخفاء مخاوفى  .. فقلت لجلال :
 - أنا خايف السفينة تغرق .
 - ما تقلقش .. شريف قبطان قجيم .
 جلست لمدة ثلاث ساعات فى انتظار شريف .. وأخيرا عادت المجموعة من الاجتماع الخارجى , ودخل علينا شريف بابتسامة المنتصر فقال له جلال :
 - حمد لله على السلامة يا كابتن .
 - با قولك إنت وهو .. من بعيد .. لبعيد وإلا ننكشف .
 - تمام .. عندك حق .
 - طمنى بس يا شريف !!
 - يخت يا باشا 3 أدوار .
 اختفى شريف لدقائق ثم رجع , وظلت عينى تتابع كل خطواته ,, ركزت معاه , واستطعت اصطياده  بعد عشر دقائق , ومن ورائى جلال , وقال له :
 - بأقولك إيه .. فيم ؟ خلصنى بسرعة .
 - بتاعتى أنا‘‘كمرتها ‘‘ اخفتها  خلاص , والتانية فى علبة السجاير  , وبتاعتك يا صلاح جوه مخدتك .
 طلعت إلى غرفتى فى ثانية وبدأت أبحث عن شئ لأشم به , وقطعت علبة السجائر , وعملت منها شفاطة ودخلت الحمام , وفتحت الورقة ووضعت القليل منها على علبة ‘‘ سى ديه ‘‘ وشديت خطين , وثنيت الورقة , ونزلت إلى المجموعة فورا  ؛ لأنه ليس من المطلوب أبدا اختفائى لفترة طويلة فى ظل هذه الظروف , وعلى حد قول شريف :
 - نص دلوقت , والنص التانى أخر الليل .. لو اتمسكنا , هتبقى مصيبة .
 ولم يحدث التأثير العالى المطلوب .. لكن للسيجارة طعما مختلفا  , كمان أن المزاج أيضا كان فى حالة هدوء , وقابلت شريف ومعه رمزى , وشعرت أنهما يتحدثان فى موضوع مهم , وسمعت شريف يقول :
 - ناخده معانا يا رمزى ؟
 سألت باندهاش :
 - هو إيه ده ؟ مش فاهم !! فين يا شريف ؟!
 - الهروب الكبير .
 - لا يا راجل .. معقول ؟! 
 - إحنا بنرسم الخطة دلوقت .
 - مين اللى هيهرب ؟
 - وطى صوتك . 
 - إحنا الأربعة .. أنا و أنت ورمزى وجلال .. جلال قرر يبيع ‘‘ الكوليه ‘‘ اللى لابسه فى رقبته .. تمنه ألفين جنيه على الأقل , ورمزى يقدر يدبر ألفين هو كمان , وأنا أنزل بيتنا و أتصرف , و إنت شوف ممكن تجيب كام .
 - مش مشكلة , ممكن أتصرف .
  وأخير تكلم رمزى :
 - بس على شرط , احنا نطلع من هنا على إسكمدرية , ونرجع من إسكندرية على سويسرا .. ماشى يا صلاح ؟1
 - ماشى .. اتفقنا .. بس نهرب إزاى يا شريف ؟
 - أنا أرتبها .. متقلقش .
 قام رمزى وهو يقول :
 - باقولك إيه , أنا ها امشى من هنا , قعدتنا كتير مع بعض والهمس والوشوشة تلفت نظرهم , ويركزوا معانا .
 جلست أنا وشريف نتحدث سويا .. فقال :
 - معاك حق .. البودرة حلوة .. بس لو فيه سوست .
 - احكى لى القصة  دى مشيت إزاى ؟
 - أنا اتفقت مع بدر بمبو من يومين , جهز الفلوس , أصل أنا عملتها معاه قبل كده كذا مرة , وهو فى المستشفى , وقابلته النهاردة فى الاجتماع .
 - بدر بمبو .. غريبو !! دا ندل !! طيب السفينة دخلت إزاى ؟ أنا سمعت إنك  بتتفتش تفتيش ذاتى يا شريو .
 - يا عم دول كفتة .. لزقت التلاتة ورقات بالسوليتيب فى الحزام ,وساعة التفتيش قلعت الحزام لوحده , والبنطلون لوحده .. طبعا فتشونى وماخدوش بالهم منالحزام , وقعد أغلوش وعملت نفسى بردان , وقلت لهم بسرعة فتشوا هدومى وخلصونى .. الدنيا برد .
 - معلم .
 - جلال اتأخر .. أنا عارفه .. هيضرب الورقة كلها مرة واحدة , ونتكشف .
 - أهو وصل .. إيه يا عم جلال .. إنت فيم ؟
 - كنت مع رمزى , وقال لى على الهروب الكبير .. أنا جاهز يا رجالة .
 لم أهتم بالهروب الكبير فى تلك اللحظة  بقدر اهتمامى بما أريده الآن , فقلت :
 - باقولكم إيه .. البودرة دى حلوة أوى , بس عاوزين العيال دول يناموا علشان نعلى شوية .
 أجابنى جلال :
 - أصبر يا صاصو .
 واقترح شريف قائلا :
 - إسمع .. ادخل الفيلا يا جلال , وأنزل الدور اللى تحت وافصل فيشة الكهرباء هيفتكوا إن الكهرباء اتقطعت .. والعيال تدخل تنام .
 نزل جلال .. ونجحت الخطة .. انقطع تيار الكهرباء .. وبعد نصف ساعة تقريبا , ناموا جميعا , وصعدنا إلى غرفنا , وكل واحد معه بقية الورقة .. أنجزنا , وبعدها التقينا .. سهرنا , وضحكنا , ولأن الظلام دامس  , فلم تظهر علينا أية علامات مريبة .. فى تلك الليلة لم أخذ الدواء , وضعته تحت لسانى , وعندما أدار الممرض  ظهره , رميته فورا .. وامتدت السهرة  حتى الساعة الخامسة صباحا , وكمن على ثقة أن هذه السهرة سيكتب عنها تقرير , ولن يكون فى صالحنا  , بكل تأكيد .
 نمت فى الساعة الخامسة , وصحوت الساعة العاشرة بعد موعدى المعتاد , وكنت قلقا من تحليل فاجئ , فينكشف أمى .. وبسرعة غسلت وجهى , ولبست ملابسى  , ونزلت لحضور الاجتماع مع نجلاء , وسمعتها تسأل عنى :- صلاح فيم ؟ الساعة 10:00 , والجروب موجود والاجتماع لازم يبتدى .
 - ادونى عشر دقايق بس .
 - مينفعش أكتر من عشر دقايق .. ممنوع حد ينظم للجروب بعد كده . جريت إلى المطبخ  , وطلبت من فوزية مشرفة المطبخ , أن تجهز لى أى ساندوتش أكله بعد الاجتماع .. وطلبت من سعدية شاى بحليب .
 لقد تعرفت إلى العاملين فى المستشفى جميعا , فهم على قدر كبير من السماحة والخلق الطيب , وكنت  أداعبه بكلمات لطيفة .. وقبل أن تمر الدقائق العشر ,دخلت إلى اجتماع نجلاء , وجلست فى مكانى , وبدأت أتأمل وجوه الموجودين , وبشكل ما منت أشعر بالارتياح بعض الشئ , فقد ‘‘ ضربت ‘‘ بالأمس , وفى ذهنى خطة هرب مع ثلاثة من العباقرة .. ثلاث كوارث متحركة , وبعد انتهاء الاجتماع جلست مع شريف وجلال نفكر  فى كيفية تنفيذ الخطة , وفجأة دخل بدر , وهو من الذين تم علاجهم فى المستشفى , وهؤلاء من حقهم الزيارة , ودخول القسم بشرط عدم التعاطى , وهم يخضعون  للتفتيش الدقيق دون مقدمات أو جدال .. وفجأة  تحدث بدا معلنا نبأ خطيرا : 
  - سامح مات .
 فقال جلال مندهشا :
 - لا يا راجل !!
 وقلت متسائلا :
 - إمتى ؟ إزاى ؟
 - إمبارح .. لقوه واقع فى الحمام .
 لقد عرفت سامح عنطريق رامى .. كان معظم الموجودين يعرفون سامح جيدا , فقد كان فى المستشفى نفسه من ثلاثة شهور .. وشعر الجميع بالحزن العميق , وكنا نشغر جميعا بالحزن  عند رحيا أحدنا , وكأنا فى حرب , ومات واحد من زملائنا فى المعركة .. بعد الصدمة ساد الوجو لدقائق , ثم عادت الأمور إلى ما كانت عليه , وخلعنا ثوب الحزن  بكلام شريف إلى بدر :
 - إحنا بنفكر نهرب , بس مش عارفين إمتى .. جلال قرر يبيع ‘‘ الكوليه ‘‘ اللى فى رقبته .. عليك الهربية يا بدر .
 - و أيه اللى يخلي تهربوا ؟
 - عاوزين نضرب .
 - طيب و إيه المشكلة ؟ أخد ‘‘ الكوليه ‘‘ وأجيب لكم البودرة , وأقابلكم فى الاجتماع وخلص الموضوع , بلاش هروب ومشاكل يا جلال .
 - تصدق !! فكرة جامدة يا بمبو .. هتعرف تبيعه ؟! 
 - يا سلام !! دا أنا بعت نص دهب أمى .
 - دا ‘‘ كوليه ‘‘ تقيل ويجيب له مبلغ محترم .. يجيب كام يا بدر ؟
 - زى ما يجيب .. ونقسم الحاجة علينا إحنا الخمسة , وبدل ما تهربوا وتمسكوا وتروحو 111 وتتبهدلوا .. ولا إيه رأيك يا صاصو ؟! 
 - لك حق .. نقعد هنا , ونضرب فى هدوء .
 اتضحت معالم الخطة .. وبدأت التعليمات نت شريف :
 - باقول لكم إيه .. تعالوا نحضر اجتماع دكتورة إكرام .. إحنا لازم نلتزم اليومين دول .. وإنت يا بدر خد ‘‘ الكوليه ‘‘ من جلال , وامشى على طول علشان تلحق نبيعه , وهات الشغل فى اجتماع بالليل .
  وأخذ بدر ‘‘ الكوليه ‘‘ من جلال , وترك المستشفى على وعد بلقاء شريف  ورمزى فى اجتماع المساء .. توجهنالحضور  اجتماع دكتورة إكرام .. وبعد الانتهاء من الاجتماع قابلت دكتور وليد , وسألنى :
 - إنت فين ياسيدى ؟ جدولك مزحوم جداباين عليه !!
 - لا والله .. أنا كنت مع دكتورة إكرام , بس أنا عايز منك خدمة .. فى الحقيقة خدمتين .
 - خير .. عايز إيه يا ترى ؟
 - توا حاجة عايز أكلم أمى .
 - موافق .. وتانى حاجة .
 - أنزل الاجتماعات .
 - أنا كنت مستنى إنك تطلب الطلب ده .
 - أصلى مش فاهم إيه الاجتماعات دى , وعايز ابتدى أفهم .
وفى الحقيقة , لم يكن يهمنى فى كثير أو قليل أن أفهم ماذا يجرى فى تلك الاجتماعات , ولكن ما يهمنى ويشغلنى الخروج مع شريف , وأن أحاول مساعدته فى دخول السفينة .. الموضوع كبير ,, إنها سفينة عملاقة .
- ماعنديش مانع , بس مش النهاره .. أنا لازم أخد رأى باقى الدكاترة .. ده مش قرارى لوحدى .
- من حقك .. بس أرجوك خلص لى الموضوع ده بسرعة .
- ربنا يسهل .. صادق .. عايز تصريح مكالمة لصلاح .
وفى ذلك اليوم , فوجئنا بالإفراج عن حلمى , بعد نتائج التحاليل الخاصة به , واتضحت براءته .. أما صديقى شريف فقد استعد للذهاب إلى الاجتماع , وأخذ رمزى يحظى باحترام فى المستشفى , وعادة يتم  تفتيشة بسرعة , ودون تدقيق كبير .. وبعد خروجهما للاجتماع جاءنى صادق بالتصريح , للاتصال بالأهل تليفونيا .. حدث هذا ولأول مرة منذ دخولى المستشفى .. ودار حوار تليفونى له ألف معنى , بينى وبين أمى :
- إزيك يا صلاح ؟
- الحمد لله يا ماما . . و لامكالمة واحدة تسألى فيها عليا ؟
- أنا رحت لك المستشفى مع باباك يوم عيد ميلادك , وللأسف معرفناش نشوفك .. وصلك المصحف ؟
- أه .. وصلنى .. طيب مش بتكلمنى ليه ؟
- كلمتك إمبارح الضهر , وقالولى إنك مع ‘‘ الجروب ‘‘ فى اجتماع , وكنت لسه حالا ها أكلمك .. طمنى عليك .. أخبارك إيه ؟
- مفيش أخبار .. خلاص زهقت , وكنت متخانق مع الدكتور علشان سابنى فى ‘‘ الديتوكس ‘‘ 6 أيام .. هاتيجى إمتى ؟
- يوم الجمعة إن شاء الله .. ها أجى أنا و أخوك وأختك .. محتاج أى حاجة  أجيبها لك معايا ؟
- لا .. شكرا , ومش محتاج غير إنى أمشى من هنا بأسرع وقت .. المستشفى طلعت ضايعة , ولما تيجى أحكى لك .. رولا عاملة إيه ؟
- كويسة الحمد لله .. بتسلم عليك .. هديت شوية بعد إنت ما دخلت المستشفى .. كلنا هدينا .
- طبعا , إنتم تهدو و أنا أتحرق .. مش مهم .. ياللا يا ماما .. أشوفك الجمعة .
احترقت أعصابى بعد هذه المكالمة .. تخيلت و أحسست إنهم يعيشون حياتهم  فى هدوء , ونسيوا صلاح .. وهم أكثر راحةمن ذى قبل .
جلست مع جلال , وكلانا يشعر بالقلق انتظارا لعودة شريف ورمزى  من الاجتماع , والوقت يمر ببطء شديد .. وأخيرا , سمعنا أصوات المجموعة عائدة من الاجتماع , ودخل شريف فى المقدمة وبجانبه رمزى , والوجوم واضح على وجهيهما , واقترب شريف من جلال قائلا :- ماجاش .
- غزاى يعنى ؟
- اللى حصل .. ماجاش .
- يعنى تفتكر ما لحقش ؟
- ملحقش إزاى يعنى , دا بيستعبط .
تدخلت فى الحديث قائلا :
- نصباية واللا إيه يا شريو ؟
- وارد .. ووارد جدا كمان .. ‘‘ هارد لك ‘‘ يا جلال .
- والله !! دا أنا أموته .
 إذا فشلت الخطة , ومفيش ‘‘ ضرب ‘‘ , بالإضافة إلى أننى أشعر بغيظ بعد المكالمة التليفونية مع أمى , وكذلك الشعور بالملل الشديد من الحياة فى هذا المستشفى .. الوقت لا يمر , ونبأ عدم وصول السفينة قاتل .
لم يكن حولنا فى تالك الساعة من الليل أحد , وبانفعال شديد توجهت إلى اللوحة التى كتبت عليها مواعيد مجلاء , ومواعيد اجتماات دكتورة إكرام , والقواعد  المطلوب الالتزام بها , وقطعت الورق من على اللوحة ورميته على الأرض و وقلت لشريف :
- أنا لازم أمشى من هنا .. وبسرعة كمان .
- إهدا بس .. بكره بدر يظهر , وكله يبقى زى الفل .
وأكد جلال :
- أكيد .. بكره هيظهر يا صلاح . 
- لما نشوف .. إن غدا لناظره قريب .
فقال شريف :
- كويس إن مفيش حد شافك وأنت بتقطع الجدوال دى ..كان زمانك  بكره مشحون على 111 .
فقلت ثائرا :
- بقولك إيه .. دى البداية .. أنا نويت أولعها .
ظهر صادق فقال له شريف :
- يا صادق .. تعال يل صداق .
- خير يا أستاذ شريف .
- شفت !! حلمى  قطع جداول القسم .
-  لا يا راجل .. حلمى برده ؟
- أنا بطالب بتحقيق فى الموضوع ده .
- منك للدكتور وليد .

تركتهم جميعا , وصعدت إلى غرفتى لأنام .. كان يوما صعبا , وبدأت جديا أفكر فى الهروب من المستشفى .. ولكن كيف أقتل الوقت حتى الصباح ؟! وبصعوبة بالغة أغمضت عينى لمدة ثلاث ساعات .
استيقظت من النوم , ونزلت بسرعة لأجد حالة من الصخب والغضب والهر والمرج , والقسم بلا جداول لمواعيد الاجتماعات , أو قواعد اليوم , وقد أعلن شريف اتهامه :
- حلمى هو السبب .. وأطالب بمحاكمته فورا ..
تدخل صادق مدافعا :
- بس ياشريف .. بلاش هزار سخيف .
- إحنا لازم تشكل هيئة محكمة يا جلال .
- رمزى رئيس المحكمة , وصلاح عضو يمين , وأنا عضو شمال , وشريف ممثل اإدعاء .. احد منكم يتطوع ويترافع عن البنى أدم ده .. مين المحامى ؟ 
أسامة  هو المحامى .
قال شريف متقمصا دور ممثل الإدعاء :
- السادة المستشارين .. لا أريدان أطيل عليكم .. المتهمحلمى ‘‘ ستلا ‘‘ اعترف بجريمته الحمقاء , وأطلب من عدالتكم أن نرجمه بقزايز البيرة ليكون عبرة لمن لا يعتبر .
فسأله رمزى بهدوء :
- ليه عملت كده يا ابنى ؟
بدأ شريف يغنى :
- لأ .. يا حلمى لآ .. لا مالكش حق .
تصفيق من الجميع .. تدخل المحامى أسامة مدافعا عن حلمى :
- المتهم لم يعترف .. المتهم أنكر ..  وبعدين فين الشهود يا شريف بيه ؟
- القسم كله شاهد , وأطالب بتوقيع أقصى العقوبة على حلمى ‘‘ ستلا ‘‘ .
سألت حلمى :
- عاوزين نعرف ما هى الدوافع  وراء ارتكابك  مثل هذا العمل المشين ؟ إنه اتصرف أحمق يا حلمى .
دخل دكتور وليد , ولم يعطه شريف الفرصة للحديث , وقال له :
- تعال يا دكتور .. اتفضل .. إنت برضه مش غريب , والموقف تحت السيطرة , وحصلنا على اعتراف حلمى , والحكم بعد المداولة . 
- حلمى مش هو اللى عمل كده .
فقال أسامة :
- شاهد نفى .. براءة يا حلمى .. أطلع أوضتك .
بينما قال جلال :

-تقيد القضية ضد مجهول .. رفعت الجلسة ,
فقال دكتور وليد غاضبا :
- دا اسمه تهريج .. وما تفتكروش الموضوع هيعدى بالساهل .
فأضاف شريف :
- أنا مش ها أقبل إنه يعدى .. دا تهريج يا دوك .
- شريف !!وبعدين معاك .
- أنا لو منك يادكتور تقدم إستقالتك .
 و أخيرا وجدت فرصة أغيظ الدكتور فقلت :
- لا .. نسحب منه الثقة .
- والله .. اقعدوا هرجوا , بس أنا فعلا مش ها أعديها .
قال شريف ضاحكا :
- الموضوع دا محتاج وقفة مع النفس .. صح يا صاصو ؟!
- طبعا صح .. ومع الضمير كمان .
وعاد شريف يعنى :
- - لأ .. يا حلمى لآ .. لا مالكش حق .
وتدخل نجلاء , ويستمر شريف فى مشاغباته :
- شفت يا مجلاء , جدولك المزة اتقطع  .. حلمى قليل الأدب قطعه إمبارح باليل ؟!
- فيه نسخة تاني من الجدول , وهتتعلق فى خلال 5 دقايق يا دكتور .
- لما أشوف مين هيقطعها !!
شريف بسخرية :
- شهر فى 11 يا كلاب .
وبدأ اليوم , وبدأت المجموعات فى حضور الاجتماعات , وكنت أواظب على حضور كل الاجتماعات , فهى تساعد على مرور الوقت , بالإضافة إلى أنها فرصة لتعلم خبرات جديدة .. قال دكتور وليد :
- يا صلاح , أنا أخدت لك موافقة لحضور الاجتماعات .. بس عايز أمصحك بحاجة مهمة , المشى ورا شريف مش هينفعك .
رد شريف :
 - ومين قال لك إنهماشى ورايا ؟! دا أنا اللى ماشى ورا .
- العفو يا باشا .. العين ماتعلاش على الحاجب .. إنت الكابتن .
- اقعدوا إنتم الاتنين مثلوا على بعض .. ولنا قعدة ياشريف مع بعض كمان شوية .
- إنت تأمر .. بس الساعة كام علشان أظبط جدول أعمالى ؟!
- ماشى يا حضرة المهم .. الساعة واحدة بعد جروب نجلاء , وقبل جروب دكتورة إكرام .
- اتفقنا .
- صلاح .. موضوع الطبق مش هيعدى ..
- وأنا مالى يا دوك .

قال شريف ضاحكا :
- طبق طبقنا .. ضرب فى طبق طبقكم .. يقدر .....
حضرت اجتماع نجلاء .. وبصراحة , شغلنى طوال الوقت الوقت التفكير فى الخروج لحضور اجتماعات المساء ,وأشوف بدر , ونجيب منه البودرة .
جلست مع صدبقى شريف وسألته عن اجتماعات ‘‘ المدمنين المجهولين ‘‘ وعن الخطوات الاثنتى عشرة .. وكان شريف ملما بجميع المعلومات , لأنه تردد على تلك الاجتماعات كثيرا و وببساطة قال لى :
- لمألة يا عم صلاح مش كيمياء , و لا لوغاريتمات .. الاجتماعات دى بيحضروها ضريبة زى وزيك .. مدمنين بيحاولوا يبطلوا بعد ما خربوا الدنيا زينا بالظبط .. بيجتمعوا مع بعض على طول ... يشاركوا بتجاربهم وخبراتهم بكل صراحة , علشان يفضلوا مبطليم .
- مبطاين إيا بالظبط ؟
- كله يا معلم , حشيش , بودرة , رشام , بانجو , أو أى كيف أو حاجة تعمل دماغ , وطبعا بما فيها الخمرة .
- إنت بذمتك يا شريف مصدق الكلام ده ؟ تلاقيهم بيعملوا اجتماعات يضربوا فيها .
- لا .. لا يا صلاح .. لما تعرفهم وتشوف تصرفاتهم و أسلوبهم , هتعرف أن الموضوع مش كده خالص .
- يا سلام يا سيريو لو فيه اجتماعات تنظم لنا موضوع الضرب .. نروح الاجتماع , ونعرف الشغل السم فيم , والدواليب اللى شغالة .
- ومشرة أسبوعية بالدواليب الجديدة , والدولاب الللا يتقفل يشطبوه من النشرة .. وخريطة للصيدليات المفتوحة جنب كل دولاب .
- و أقرب بياع لمون من فضلك شريو .
- يا سلام .. تعجبنى يا صاصو .. وأهم حاجة يعفونا دواليب فى الأمان .. بعيد عن القلق و الحكومة . 
- إحنا باي ن علينا اتجننا .
- الظاهر كده .. ما إحنا فى مستشفى أمراض نفسية وعقلية .. وخدوا الحكمة  من أفواه المدمنين .
- إنت عارف يا صلاح إنى أتمسكت حوالى 5 مرات السنين الى فاتو , لولا أبويا عرف يخرجنى منها , وكل مرة بوجع القلب , كان زمانى باغنى الجندول فى العمبوكة .
- جامدة أوى الجندول فى العمبوكة !!
- يعنى بغنى ظلموه .
- ما أنا فاهم .. طيب مين اللى ماسك موضوع الاجتماعات دا يا شريو ؟ الحكومة ولا المستشفى ؟
- المستشفى ملهاش دعوة , ومش داخل فيها الحكومة .. إحنا اللى بنديرها .. وطبعا مالناش فى السياسة , وكل واحد حر فى دينه .
- ومين بيصرف على الليلة دى ؟
- إحنا بنصرف على نفسنا .. وماشية زى الفل .
- ضريبة معاهم فلوس ؟
- يا ابنى دى ناس مبطلة , وبتشتغل .. إنت لازم تحضر علشان تفهم .
- طيب والإتناشر خطوة ؟
- دى قصة طويلة , ابدت فى أرميكا من زمان أوى , برنامج بسيط .. عبارة عن مجموعةمن المبادئ الروحانية .. سهلة جدا و السهل الممتنع , والمفروض إنك تمشى عيها كل ويوم .. والغريب إنك لو سمعت الكلام .. بتفضل مبطل .
- إنت عرفت الكلام دا إزاى يا شريف ؟
- يا ابنى أنا بطلت حوالى 7 شهور , لما أنت كنت فى أمريكا .. كنت باحضر الاجتماعات كل يوم .. وبعدين أول ما حسيت إنى كويس , بعدت .. انتكست ورجعت أضرب تانى .. الكلام دا هتسمعه كتير فى الاجتماعات .. جرب .. أنا شخصيا جربت , بس المشكلة  إنى عايش بدماغى اللى ممكن تودينى فى داهية .
- الموضوع دا غريب أوى .
- ولا غريب ولا حاجة .. عاوز صبر , والاجتماعات عاوزة استمرارية .. لعلمك البرنامج دا منتشر فىالعالم كله , ومهواش سر .
- تصدق يا شريف , اللى عمل البرنامج ضريب عبقرى .
- أصلا اللى عملوه مدمنين الخمرة .. قعدوا مع بعض سنة 1939 .. بعد ما بطلوا فترة , وكتبوا خبراتهم , علشان اللى عندهم  مفس المشكلة يستفيدوا .. وبعد كده البرناماج والإتناشر خطوة اتطبقوا على كل حاجة بتدمن : المخدرات , الجنس  , القمار , حتى الأكل .. فهمت ؟!
- لعلمك أخويا كريم فى يوم من الأيام قال لى : إنت عارف يا صلاح .. إنت مالكشش غير حل واحد .. اجتماعات  ‘‘ المدمنين المجهولين ‘‘ وبرنامج الإتناشر ‘ خطوة .. ومفهمتش هو بيقول إيه .
- روح وشوف يا صلاح .. كأنك داخل السينما .. بس من غير تذكرة .. ومفيش حد هيقولك إنت جاى ليه ؟ لو عجبك الفيلم اقعد وشارك , ولو مش عاجبك خد بعضك و اخرج , وبرضه مفيش حد هيقول لك إنت ماشى ليه .
- ماشى .. أدينا هنروح .. وبالمرة نظبط السفينة .
- لعلمك يا صاصو .. الجو مكهرب أوى , بس إنت مش حاسس .. الفترة اللى فاتت كذا مركب عدت .. وهما أمنية حياتهم يعرفوا مين والسكة منين .

الاجتماع الأول 
وجاء موعد الخروج إلى الاجتماع .. أخيرا سوف أخرج من المستشفى .. ولأول مرة أرى ‘‘ أسفلت ‘‘  الشارع منذ عشرة أيام .. خرجنا وكنا 6 أشخاص , وركبنا سيارة ‘‘ ميكروباص ‘‘ .. ياه !! أول مرة أرى فيها الشارع منذ  زمن بعيد .. وإلى أين ؟ إلى مصر  الجديدة مع شريف ورمزى .. وفى الطريق سألت شريف :
- تفتكر بدر هيجى ؟
- ده لو مجاس , يبقى صحيح ابن ‘‘ ..... ‘‘ .
وكان عندى شعور أنه لن يأتى .
وصلنا إلى مصر الجديدة !! أين نحن ؟ دخلنة مدرسة .
وصلنا حوالى الساعة السابع إلا ربع , ومشيت مع الشباب ودخلنا إلى غرفة رسم , ووجدنا أربعة شباب فى مثل عمرى .. ربما أكبر منى بسنتين أو ثلاث على الأكثر .. وفى الغرفة مائدة كبيرة , وحولها الكراسى , وأحد الشباب يوزع الكتب , ويضعها على المائدة , وأخر يفتح ‘‘ ملفا ‘‘ أمامه , ويقلب صفحاته وبعض الأوراق الأخرى , خرج  بعض الشباب من الغرفة , و أدرى إلى أين , وعادوا ومعهم أكواب بلاستك بها ‘‘ نسكافيه ‘‘ , وسأل أحدهم عمن يريد ‘‘ نسكافيه ‘‘ ؟
فقال أحدهم :
- أه يا ريت .
فسأله الشاب :
- سكرك إيه ؟
- معلقتين .
وتجمع كل ثلاثة من الشباب معا , وتكلموا سويا , وكنت الغريب الذى لا يفهم شيئا مما يدور فى المكان , وجاءنى شريف الذى يعرف كل هؤلاء الشباب , وتحدث معهم أحاديث مختلفة سريعة , وأخيرا قال لى :
- تصور .. بدر مجاش يا صاصو !!
 - هو دا المكان يا شريف ؟
- أه .. المفروض نقابله هنا .. احتمال ييجى , بس بعد شوية .
وفى الساعة السابعة تماما , فوجئت بأحدهم , واسمه خالد يتكلم :
- أهلا بكم فى الاجتماع المغلق ‘‘ للمدمنين المجهولين ‘‘ بمدرسة ‘‘......‘‘ , يوم ‘‘ ...... ‘‘ الموافق ‘‘.....‘‘ أنا خالد .. مدمن . باطلب منكم دقيقة سكوت , نفتكر كنا فين , وبقينا فين , والمدمنين اللى لسه بيعانوا بره .
ساد الصمت والسكون فى القاعة .. فقال خالد :
- فيه شوية تنويهات , أحب أقولها قبل ما نبدأ الاجتماع .. اجتماعاتنا لا تدور فى صورة مناقشة .. محدش بيعلق على كلام حد .. بنركز على التشابهات اللى بينا , ولا نركز على الاختلافات .. وياريت اللى معاه مخدرات يسيبعا برة الأوضة ,  محافظة على جو التعافى .. وأى حد واخد مخدرات أهلا بيه , بس بنطلب منه إنه مايشاركش فى الاجتماع .. وبنقترح عليه إنه يحضر الاجتماعات وهو مش تحت تأثير أى مخدر .. واللى بنشوفه هنا وبنسمعه هنا , بنسيبه هنا .. 
بالنسبة لى كان كلامه غريبا .. لم أفهم منه شيئا , وكان كل تركيزى فى بدر الذى لم يحضر , وهل سيأتى ام لا .. وعندما انتهى خالد من كلامه , طلب من الجميع القراءة من الكتب التى وضعها أمامنا على المائدة :
- من فضلك يا سليم , تقرا لنا ‘‘ من هو المدمن ‘‘ ؟
قرأ سليم من الكتاب :
 ‘‘ من هو المدمن ‘‘ :
معظمنا لا يحتاج للتقكير مرتين فى هذا السؤال .. نحن نعلم !
فقد تمركزت حياتنا وتفكيرنا بالكامل فى المخدرات بشكل أو بأخر - الحصول عليها وتعاطيها و إيجاد الطرق والوسائل للحصول على المزيد . لقد عشنا لنتعاطى وتعاطينا لكى نعيش . بمنتهى البساطة , المدمن هو رجل أو امرأة ‘‘ تسيطر المخدرات على حياته , نحن أناس فى قبضة مستمر  ومتفاقم نهاياته دائما  هى نفسها : السجون , المصحات , الموت ...
ولم أفهم شيئا من هذه الفقرة .. ثم طلب خالد من توفيق  أن يبدأ قراءة فقرة أخرى , ومن بعده شادى , وفى النهاية طلب من أمجد القراءة .. وبعد قليل دخل اثنان من الشباب , وكانت الابتسامة الكبيرة هى التحية للشاب الذى يجلس على رأس المائدة , وفيما يبدو أنه المعلم والرئيس  الفعلى لهذا ‘‘ الفيلم ‘‘ , وهذه الاجتماعات .. وبعد الانتهاء الأربعة من القراءة , طلب من شريف قراءة الخطوات ال 12 .. ثم قرأ خالد ال 12 تقليدا ..
تكلم خالد مرة أخرى وقال :
- فيه أى أخبار تخص المجموعة ؟
- الاجتماعات زادت يوم كمان .. وقدرنا نقنع إدارة المدرسة إننا نأجر القاعة يوم كمان , يعنى الاجتماعات ؛ اسبت والحد , والاتنين و الأربع والخميس .. وأى واحد بيحضر 90 اجتماع فى 90 يوم ممكن يحضر التلات والجمعة فى وسط البلد فى مجموعة ‘‘ مدمنى الخمر مجهولى الهوية ‘‘ .
- شكرا يا شادى .. التقرير المالى ؟
- فيه معانا 140 جنيه , ومحتاجين نشد حيلنا شوية فى التقليد السابع :


‘‘ يجب على كل مجموعة من زمالة المدمنين المجهولين أن تعتمد على نفسها بالكامل و أن ترفض المساهمات الخارجية ‘‘ 
- فيه أى حد بيحضر الاجتماع لأول مرة ؟
واتجهت كل الأنظار حولى .. رفعت يدى وقلت بصوت ضعيف : 
- أنا .
فسألى خالد :
- ممكن تعرفنا بنفسك ؟
- صلاح .
- أهلا بيك .. ‘‘ العضو الجديد , هو أهم شخص فى أى اجتماع لأننا نستطيع الحفاظ بما لدينا فقط بتقديمه للأخرين ‘‘ . نقترح عليك إنك تحضر 90 اجتماعا فى 90 يوما .. وتاخد مشرف يساعدك فىالخطوات .. الكتاب والكتيبات موجودة مع السكرتير , ولو عندك أى سؤال ممكن تسأل مدير الاجتماع أو السكرتير بعد الاجتماع .
واستمر فى حديثه الذى لم أفهم منه شيئا , قائلا :
- فيه حد بيحتفل بتاريخ تبطيل ؟
ولم يرد أحد .. فاستمر فى حديثه قائلا :
- أنا خالد .. مدمن .. والنهارده باحتفل بالتبطيل لمدة 6 شهور .
 صفق له الجميه نصفيقا حارا , وصفافير , وتحيات كثيرة بأشكال مختلفة , وبدأ يتكلم من جديد , فقاطعته قائلا :
- هو فى حد بيبطل 6 شهور ؟
مظر إلى كل الموجودين فى دهشة ,ووضع أمجد الذى يجلس أمامى إصبعه على شفتيه , بما يعنى أن أسكت ولا أتلكم , ولو يعلق خالد نهائيا , وكأننى لم أنطق بكلمة واحدة .
 - أنا خالد .. مدمن .. أنا مش مصدق إن أنا فعلا بقالى 6 شهور مبطل .. ولا كنتأحلم بيهم .. كنت فين والنهارده  أنا فين ........
وظل خالد يحكى عن أيام الضرب ,وأيامالتعافى .. ولم أفهم لماذا  يحكى لنا كل هذا الكلام !! وفى النهاية شكر خالد كلا من شادى , ومشرفه توفيق , وسليم , وأمجد .. شكر كل الناس الذين فى القاعة , وكان شديد التأثر أثتناء حديثه , وبعد أن انتهى منكلمته , صفق له الحاضرون تصفيقا مدويا .. فقال :
- شكرا يا جماعة لأنكم أديتونى فرصة أشارك ..
كانت الاجتماعات لها جدول , وتدور حول مشاركة الخطوات , أو مشاركة التقاليد , أو الاستماع إلى متحدث , أو اختيار موضوع ..
-  النهارده الاربع وحسب الجدول و اجتماع النهارده : اختيار موضوع .. فى أى حد عنده اقتراح ؟ تقترح إيه يا سليم ؟
- الأمانة , التفتح الذهنى , والنية .
- حد عنده اقتراح تانى ؟
أدهشنى هذا الاسلوب فىالحديث , وكأننى استمع إلى لغة غير مفهومة .. 
ولم يقترح أحد موضوعا أخر .. فقال خالد :
- بما أن الموضوع اختيارك يا سليم .. ممكن تشاركنا ؟!
- أنا سليم .. مدمن .. الحمد لله أنا ههنا , ومبطل النهارده .. وألف مبروك يا خالد .. فعلا تستحق ال 6 شهور دول .. عقبال عمرك كله .. التلات كلمات : الأمانة , التفتح الذهنى , والنية  بالنسبة لى هما ملخص البرنامج .. الأمانة دى كانت أبعد حاجة عنى .. كنت حريف كدب ..وحكى سليمان عن نفسه , وأنه لم يكن أمينا فى كل تصرفاته , وتكلم كثيرا , ولم أفهم كلامه , وبعد أن أنهى كلمته قال :
- شكرا لأنكم سمعتونى .
فقال خالد :
- توفيق .. نحب نشاركنا ؟
- أنا توفيق .. مدمن .. الأول أحب أبارك لخالد على 6 شهور تبطيل .. مبروك , ألف مبروك وعقبال السنة إن شاء الله .. وعقبالك عمرك كله .
أدهشنى كثيرا أم كلا منهم يقول : إنه مدمن .. لماذا ؟
وبالإضافة إلى ذالك , ليس بينهم أحد يبدو عليه الإدمان نهائيا ..كل منهم شكله أنيق , وهادئ , وصحى  .. هل هذا فيلم ؟ هل هذه تمثيلية ؟ هل هؤلاء الناس يمثلون أدوارا محددة ؟ وخلال حديث توفيق  , دخل شخص إلى الغرفة , وجلس وام يتكلم , وبعد أن انتهى توفيق من حديثه , قال خالد :
- أمجد .. ممكن تشاركنا ؟
- أنا مدمن , واسمى أمجد .. وأنا فعلا من أسعد الناس النهارده بخالد .. كان حلم وددلوقتى حقيقة .. أنا فاكر خالد أول مادخل القاعة هن كان عامل إزاى ؟؟
وظل  يتحدث عن خالد , ثم وجه إليه كلامه قائلا :
- وبالمناسبة دى , أنا أحب ـهديه الميدالية اللى أنا أخدتا , وأنا مبطل لمدة 6 شهور .
وقام أمجد , وسلم على خالد , وأعطى له الميدالية .. أخذها خالد , وتأملها , ثم أعطاها لمن يجلس بجانبه , وبدأـ تنتقل من واحد إلى الآخر , وعادت مرة أخرى إلى خالد , الذى أعطانى ورقة مكتوب عليها : ‘‘ لليوم فقط ‘‘ ووجه إلى الكلام قائلا :
- العضو الجديد .. ممكن تقرأ لنا ‘‘ لليوم فقط ‘‘ .
وكانت هذه أول مرة أقول فيها : صلاح .. مدمن .. قلتها بتردد وبصعوبة بالغة .
- صلاح .. مدمن .
فرد الجميع :
- أهلا صلاح .
- لليوم فقط .
قل لنفسك :
لليوم فقط سيتركز تفكيرى على التعافى , وأنا أعيش وأستمتع بالحياة دون تعاطى مخدرات .
لليوم فقط ستكون لدى ثقة بعضو فى زمالة المدمنين المجهولين , عضو يؤمن بى ويود مساعدتى فى التعافى .
لليوم فقط سيكون لدى برنامج وسأحاول اإلتزام به قدر استطاعتى .
لليوم فقط ومن خلال برنامج زمالة المدمنين المجهولين , سأحاوول أن أجد لنفسى رؤية أفضل لحياتى .
لليوم فقط لن أخاف وستتركز أفكارى على زملائى الجدد أولئك الذين لا يتعاطون المخدرات ووجدوا أسلوبا جديدة للحياة .. وطالما أتبع هذا السبيل ...
رد الجميع فى لحظة :
فليس لدى ما أخشاه .
لم أفهم كلمة مما أقرأه ؛ فالخوف والرهبة من الموقف سيطرا على كيانى كله  .. وانتهى الاجتماع , وقف الجميع ووقف كل منا يده فى يد زميله الذى يجلس بجانبه .. أمسكها بقوة وقالوا معا :
- ‘‘ اللهم امنحنى السكينة لأتقبل الأشياء التى لا أستطيع تغييرها .. والشجاعة لتغيير الأشياء التى أستطيع تغييرها .. والحكمة لمعرفة الفرق بينهما ‘‘ .
إنه الدعاء الذى رأيته وقرأته عشرات المرات , ولم أفهمه .
خرجت من القاعة , ومشيت مع شريف إلى ‘‘ الميكروباص ‘‘ , وكلانا يندب حظه بسبب بدر , الذى استولى على ‘‘ كوليه ‘‘ جلا وهرب به .. رجعنا إلى المستشفى , ولم أكن مقتنعا بموضوع الاجتماعات , ولم أفهم منها شيئا , وجلست مع جلال ورمزى نفكر فى المشكلة , وبدر الذى اختفى تماما , ونحاول أ، نجد حلا .
فى ذلك اليوم , فقد أعصابى , ودون أن يرانى أحد قطعت سلكالتليفون عن القسم كله , وصعدت إلى الغرفة بعد أن تناولت الدواء , ودخلت إلى السرير .. كنت فى قمة الغضب من بدر , وكان الله فى عونك يا جلال .
استيقظت فى موعدى حوالى الساعة الثامنة , وبعد أن تناولت الإفطار أخدت الدواء , وجلست أقرأ الصحف , وحضرت الاجتماعات مع نجلاء , ولم يكن 
يختلف عن اليوم السابق , وبعدها اجتماع دكتورة إكرام , ثم جلست مع نجلاء , نتحدث  حول العلاقات العاطفية , ومريم , ورندا ,  وهالة .. وجاءنى دكتور وليد وسألنى عن الاجتماع المسائى :
- إيه رأيك فى اجتماع إمبارح  ؟
- مش عارف .. مش فاهم منه أى حاجة .. هو موضوع غريب شوية .
- هتحضر مرة تانية ؟!
- أه .. ليه لأ .. جايز أفهم .
لم يكن هناك أى شئ يعكر الجو , إلا عندما عرفت أن شريف سيذهب غدا إلى منزله  مع مبروك الممرض , لإحضار النقود المطلوبة لدفع حساب المستشفى .. فقلت له :
- باقولك إيه .. هتعرف تجيب بودرة معاك ؟
- طبعا .. ماتقلقش .. ها اخلص من مبروك , وارجع باليلل لوحدى .
كان جلال فى شدة الغضب فقال :
- باقولك إيه يا شريف , شوف بدر فين ؟ ولو لقيته فهمه إن أنا ها اسجنه أول ما اخرج من هنا .
- عمرى ما هلاقيه .. دا باع ‘‘ الكوليه ‘‘ واشترى وطار ..  كان ليك حق يا صلاح .
- دا حرامى وندل قديم .
- على العموم , عندى أمل يجى اجتماع النهارده .
حضرت الاجتماع فى المساء , وقابلت الشخصيات نفسها , بالإضافة إلى شاب جديد , وبدأ الاجتماع وكان يديره أمجد .. وفهمت أن هناك شخصا مختلفا يدير الاجتماع كل يوم , فهو ليس مقصورا على شخصية محددة ..
بدأ أمجد الاجتماع بنفس الأسلوب :: دقيقة سكون , التنويهات , أخبار المجموعة , المقدمة والقراءات .. وفجأة دخل بدر , وجلس فى جانب من الغرفة , ولم أرفع عيى من عليه , وهكذا ظل شريف يراقبه .. كان من الواضح إنه ضارب , والجرعة أيضا كبيرة ؛ لأنه لم يستطع أن يفتح عينيه إلا فليلا طوال الاجتماع , وأذهلنى منظره .. وبدأ أمجد فى المشاركة قائلا :
- أنا لما أشوف حد ضارب فى الأوضة معانا بستفيد جدا .. وبحمد ربنا على النعمة اللى أنا فيها 
لم أستوعب ما قاله أمجد .. كان حديثه غريبا بالنسبة لى .
وذهبت بتفكيرى بعيدا .. تصورت أن بدر  جاء ليعطينا البودرة , وانتظرت انتهاء الاجتماع بفارغ الصبر لنأخذها منه .. وبعد انتهاء الاجتماع سأله شريف , بينما وقفت أ،ا بعيدا أراقب الموقف , وبعد دقائق عاد شريف وقال :
- نصتب .. قال إيه .. ‘‘ الكوليه ‘‘ ضاع منه !!
- يعنى إيه ضاع منه ؟
رجعنا من الاجتماع , وكنا فى حالة انهيار , لأن بعد ظهوره المفاجئ شعرنا بالأمل الكبير فى الحصول على البودرة , وعندما عرف جلال بما حدث , أقسم أنه سينتقم منه من أول فرصة .
استيقظت فى الصباح مستبشرا خيرا ؛ فاليوم هو يوم الزيارات .. وسوف تأتى ماما , ومعها كريم ورولا , وبدأت أخطط لهذا اللقاء , وأفكر فيما أطلبه منهم .. وبعد تناول الإفطار , قرأت الصحف , وجلست مع شريف نتحدث معا عن خطته فى الخروج والذهاب إلى أسرته  .. كنت أحسده لأنه سيخرج , وأثق أنه ‘‘ سيضرب ‘‘ .. خرج شريف مع مبروك صباحا  على أن يعود مساء .
تلقيت اتصالا هاتفيا يبلغنى بوصول ماما ورولا , وهما فى النتظارى فى  غرفة الاستقبال .. وعرفت أن أمير زميلى فى الغرفة استقبل أهله , الذين جاءوا لزيارته .. وتعرفت إلى والديه  و أخته أميرة .. أحببت هذه العائلة .يوم الجمعة , تبدو المستشفى  مثل ت\النادى . زيارات كثيرة وهدايا تحركات  فى كل مكان .
استقبلتنى أمى وأيضا رولا بابتسام , فقد كان واضحا أننى فى حالة صحية أفضل , وزاد وزنى حوالى 4 كيلو .. وهذه الزيارات ساهمت فى إظهار الفارق بين ما كنت عليه , وشكلى العام فى ذلك اليوم , وأخذتنى ظامى بين ذراعيا هائلة :
- وحشتنا أوى إحكى لنا أخبارك إيه ؟
- مفيش .. مستشفى ضايعة .. ولا فيه اهتمام , ولا نظام , والمخدرات جوه فى القسم , والدكاتره فاشلين .. وأيام وتعدى ..
وبكل حنان قالت رولا :
- بس الحمد لله .. شكلك  كويس , وصحتك اتحسنت .. إنت  ماشفتش شكلك يوم ما دخلت المستشفى كان عامل إزاى ؟!
- ما أنا قاعد مش باعمل أى حاجة غير إلى باكل وخلاص .. باقولك إيه يا ماما , أنا عايز عربية جديدة , وعايز أول ما أخرج شوية فلوس ؛ علشان لبس جديد .
- عربية إيه .. و ليس إيه ؟ إنت مفيش فايدة فيك ؟
- مفيش فايدة فى ؟  خلاص , بلاش , مش عايز حاجة .. باقولكم إيه , أنا ها ادخل القسم دلوقت , وابقوا سلمولى على كريم بيه .. طبعا مش فاضى بيجى يزور أخوه فى المستشفى .. سلام يا رولا .
قامت توأمى رولا بتهدئة الموقف كعاتها دائما , وقالت :
- اقعد بس يا صلاح .. إحنا ملحقناش نقعد معاك .
- ما أنت شايفة يا رولا .. أنا مش عاجب ماما , وكل حاجة لأ .. زهقت من الذل ده .
كنت فى قمة الغضب .. فسألت :
- يعنى بعد كل ده , برضه مش عاجبكم ؟! يعنى المفروض أعمل إيه , أموت نفسى علشان يرتاحوا ؟
ردت أمى بهدوء :
- صلاح .. إحمد ربنا .. رامى صاحبك اتمسك من أسبوع .. وتهمته إتجار مش تعاطى .. والده اتوفى بعد ما عرف ب 48 ساعة .
لم أرد .. أصبت بحالة من الذهول .. تركتهم من غير سلام ولا كلام .
رامى انتهى ..
عدت إلى قسم الإدمان و أنا فى قمة الحزن .. أين أنت الأن يا رامى ؟!!! وماذا تفعل ؟!! والدك , سيادة اللواء توفى ( الله يرحمه _ .. لقد أحببت هذا الأب من كل قلبى .
إنه خبر مؤلم وصدمة رهيبة !!
أما مفاجأة اليوم , إن تامر جاء إلى المستشفى .. جاء للمتابعة مع الدكاترة والاخصائيين .. المهم كان تامر يعرف تفاصيل القبض على رامى .. جلسنا معا , وحكى لى ما حدث فى هذا اليوم ؛ فقد تم القبض على رامى ومعه 12 جراما .. قلب والد رامى _ سيادة اللواء _ لم يسنطيع تحمل هذه الصدمة .. مع أن هذا الرجل خاض  حروب 56  , 67 , 73 , وعاد بطلا .. لكم هذه الحرب كانت أكثر شراسة , ولم يستطع أن ينجو منها ..
استعدنا ذكرياتنا التى مررنا بها , ونضحك على بعض الأحداث , ونكاد نبكى على بعضها الأخر , ووجهت إليه سؤالا صريحا :
- باقولك إيه يا تامر .. بتضرب ؟ ماتقولش إنك ما بتضربش ؟!
- باضرب .. بس على خفيف .
- أنا عايز بودرة .
- ياريت يا صاصو .
- طيب اسمع , أنا رايح اجتماع بكره .. هات لى تذكرة هناك .
- هتتكشف يا معلم .
- يا عم ما تقلقش .. علشان خاطرى يا تامر .
- ماشى .. بس أسمع لو اتمسكت وقلت إن أنا .. عمرى ما هاعرفك تانى .
- عيب يا أخى .. هو أنا عيل صغير .
- خلاص .. بكره أجيب لك تذكرة .. بس مفيش بنى أدم يعرف .
- باموت فيك .. طول عمرك راجل .. تعرف لو مجتش .. هايجيلى سكتة قلبية .
- ليه ؟ هو إنت فاكرنى بدر ؟! نصب عليكم وخلع ‘‘ بالكوليه ‘‘ .
- شفت ؟! دا مفيش أندل من كدا فى الدنيا .
تركنى تامر و أنا أجلس على قمة عرش السعادة ؛ لأنى أثق فى وعده , وأنه رجل , وسينفذ وعده , وسوف يأتينى فى الغد بالبودرة .. ومر اليوم .. أحزننى كثيرا خبر القبض على رامى , وألمنى نبأ وفاة والده , ولم يغضبنى غير أمى , التى لا يعجبها أى شئ .
استيقظت فى الصباح , وجدت الدنيا مقلوبة رأسا على عقب .. ماذا حدث ؟ ونزلت مسرعا من غرفتى .. قابلنى جلال .ز سألته :
- فيه إيه ؟ حصل إيه ؟
- شريف خربها إمبارح .
- إيه اللى حصل ؟
- كان مبروك معاه فى الزمالك , وهما راجعين على هنا حاول شريف يخلع .. مبروك الأهبل صرخ وقال للناس إنه ههربان من مستششفى نفيسة .
- لا يا راجل .. وبعدين ؟
- طبعا  شريف قال للناس  إن مبروك حرامى .. وفى ثانية حبايب شريف اتلموا .. ومبروك أخد علقة موت .. من ثوانى كان هنا , ووشه متشلفط .. الدكاتره قالو له :
روح بيتكم وخج أجازة أسبوع .
- ما هو اللى غبى , فيه حد يقف قدام القطر !! وبعدين ؟
- شريف رجع بالليل بعد ما ضرب , ودكتور سمير شحنه على 111 .
- لا يا راجل .. هو مين اللى كان معاه الفلوس ؟
- الفلوس كانت مع مبروك العبيط , والمفروض لما شريف حاول يفلت منه , يسيبه ويمشى , بس هو عمل سبع البرمبه , واتنفخ .. و إنت فاهم يا شريف , خلا الزمالك  كلها تضربه .. وفى الآخر خد منه الفلوس كمان .. وراح يضرب ورجع الساعة 3:00 الصبح خربان .
- و إيه اللى هيحصل دلوقتى ؟
- ولا حاجة .. إنسى شريف .. مش أقل من شهرين فى 111 .
- يا نهار أبيض ؟ بجد ؟
- طبعا .. أصلك لو شفت مبروك , تعرف أنها كانت فعلا علقة موت .
- وشريف ؟!
- إنساه .. إنساه .
كنت فى منتهى الحزن على شريف .. كل الخطط دمرت . بعد هذا الحوار .. لم أفكر إلا فى اللقاء مع تامر خلال اجتماع المساء ..
وهناك وجدته .. وعندما رأنى , غمز لى بعينه , وفهمت إنه أحضر لى المطلوب , وكان المهم كيف أخذ الورقة دون أن يلحظ أحد .. وكان المعرف لدى الجميع , أن إعطاء المخدرات لأحد فى القاعة , هو الشئ الوحيد الذى يتسبب فى منعه من حضور  الاجتماعات نهائيا .. لماذا ؟
أولا : للحفاظ على أجواء التعافى .. ثانيا : وصول هذا النبأ لإدارة المدرسة , بشكل أو بأخر , يعنى إلغاء الاجتماعات فورا , والطرد من المدرسة .. وبالتالى يصبح وضع هذه المجموعة فى خطر .. وفهمت أن هذه الاجتماعات بالنسبة لهم مسألة حياة أو موت .
اتجهنا معا إلى الحمام . وفى لمح البصر أخذت منه الورقة , وعدت سريعا إلى القاعة .. وقلت لنفسى :
- تمام يا صاصو .. مية مية .
وبعد حضورى ثلاث اجتماعات , ازداد التقارب بينى وبين المجموعة كلها .. وأكثرهم من الشباب المرح , البشوش , الودود . والحقيقة بعد سماعى لكلماتهم الصادقة  والنابعة من القلب , بدأت أعجب بهم وبصراحتهم , وشردت قليلا , وفاجأنى أمجد بقوله :
- صلاح .. ممكن تشاركنا ؟
 ولا أخفى أننى ذعرت , ولكننى تماسكت وقلت :
- صلاح .. مدمن .. أنا فىالمستشفى من حوالى أسبوعين . زهقت ومليت .. ومش عارف أنا قاعد هناك باعمل إيه ؟! ولا أنا عارف أنا قاعد هنا باعمل إيه .. أنا  عايز أبطل بس متهيألى إنى مش هاعرف أبطل من كتر ما حاولت وفشلت .. ومش قادر اتخيل إنى ممكن أبطل .. البودرة دمرت حياتى . ولا عارف أعيش بيها , ولا عارف أعيش من غيرها , وبعدين انا بحب المخدرات أوة .. أول ما دخلت الأوضة هنا , ماكنتش فاهم حاجة , ولامصدق  لأى حاجة , والإحساس اللى جوايا دلوقت  إن أنا لازم أسمع وأبطل أتكلم .. أنا طول عمرى باتكلم .. وطول عمرى فاهم إنى فاهم , وصايع ..بس الحقيقة أنا طلعت ضايع .
كنت أمينا  فى كل كلمة قلتها , وأحسست  من ابتسامات من فى القاعة أنم يصدقوننى , ويفهمون جيدا ما قلته .. وبعد أن انتهت من مشاركتى , بدأت أستمتع  إلى مشاركات الاخرين .. فال سليم .
 - ياه ! كلام صلاح  فكرنى بنفسى أول ما دخلتالأوضة , وأنا باسمعه حاسس إن  ده الكلام اللى أنا قلته  أول ما حضرت الاجتماعات .. يانهار أبيص اللخبطة اللى جوايا .. ياه على قلة الثقة فى كل الناس , وكل حاجة حواليا .. أنا برضه كنت فاكر نفسى أكتر واحد صايع   فى الدنيا  .. أصيع من كل الناس , والحقيقة إن أنا طلعت أخيب واحد فى الدنيا .. كان لازم أشيل القطن من ودنى  , و أسكت .. كان لازم أدى لنفسى الفرصة وأسمع , وبعدين ليه حرية الاختيار .. لو ما عجبنيش التبطيل .. المخدرات  موجودة .. وممكن أرجع أضرب فى أى وقت .
صدقت كل كلمة قالها سليم .. وفهمت كل كلمة قالها .. كلامه كله كان سهلا .. واضحا ومريحا .. وفى النهاية الاجتماع جاءنى سليم , أمجد , شادى , توفيق .. الأربعة سلموا عليا , وكل منهم قال لى كلمتين  :
شسليم : شكرا على مشاركتك .. وعلى أمانتك .
شادى : واظب على حضور الاجتماعات .
 أمجد : إحا محتاجين ناس تبطل معانا :
توفيق : أنت عارف إنهم بيقولوا إن أنا و أنت شبه بعض .
الكلام كان بسيطا و جميلا , وشعرت أنه ملئ بالمشاعر الطيبة والمحبة , كما أحسست أيضا باهتمام كبير من هؤلاء الشباب , وتمنيت أكون أكثر صراحة , وأقول لهم بكل صدق , ما همست به لنفسى :
- مش عارف إنتم مبسوطين منى على إيه ؟! دا أنا فى جيبى بودرة وراجع بيها على المستشفى علشان أضرب .
طبعا لم أستطع أن أقول أى شئ .. لم أكن شجاعا القدر الكافى لذى يجعلنى صريحا وصادقا لأقول ما أهمس به لنفسى .. كما أننى كنت أريد ضرب البودرة التى فى جيبى , وركبت ‘‘ الميكروباص ‘ , وطوال الطريق إلى المستشفى ظللت أفكر فى هؤلاء الشباب , وفى كلامهم , وأقوالهم الصريحة والجميلة , وفى ضحكاتهم القلبية , وأدهشنى حقا أنهم سعداء .. وفى حالة انسجام مع بعضهم البعض , ومع أنفسهم أيضا .. كيف  يحدث هذا بدون مخدرات ؟ كيف يضحكون ؟
وصلت إلى المستشفى , وكنت قد ألصقت الورقة خلف الساعة . لصقتها دون أن يلحظ أحد , ودخلت المستشفى وطبعا تم التفتيش بدقة , ولكن كان من المستحيل  أن يخطر ببال أحد فى ظهر الساعة ورقة بودرة .
صعدت إلى الحمام , وفتحت الورقة , وضربت نصفها .. ولم أستمتع , أو بمعنى أدق  أشعر ‘ بالكيف ‘ , فنزلت لأجلس مع المجموعة , ووجدتهم  يتكلمون فى الضرب , وقصة شريف , ومن يريد الاتصال بأهله , ومن يريد الخروج فى أجازة , بينما أنا فى عالم أخر .
بعد ساعة واحدة , صعدت إلى غرفتى وضربت بقية الورقة , وهذه المرة لم أ،زل إلى المجموعة.. هذه المرة جلست وحدى فى الغرفة على السرير ,  ولا أفكر إلا فى الكلمات التى قالها لى : سليم , وأمجد , وتوفيق , وشادى .. ودار فى أعماقى حديث طويل , وأسئلة كثيرة سألت نفسى :
- ياترى يا صلاح إنت فعلا عايز تبطل ؟
- حتى لو عايز أبطل .. ما أنا مش عارف أبطل !! وإزاى أبطل ؟
- طيب الناس دول قالوا لى كدا ليه ؟
- وهل هم فعلا مبطلين ؟
- دول أكيد ما عملوش اللى أنا عملته .. ضربوا شوية أيام أو شهور كدا وخلاص  !!
- لا .. ده كلام خالد مرعب .. وأمجد كمان واضح .. هما كمان خربوها .
دخل أمير إلى الغرفة , وكنت فى صراع نفسى صعب .. ‘‘ضارب ‘‘ وغير مستمتع بالمرة .. أجلس على السرير وضربات القلب سريعة  , والنهجان غير عادى , كأننى جريت لمدة ساعة .. أنا فى غاية التعب , ولا أعرف لهذا التعب سببا .. وسألنى أمير :
- إنت فين يا عم ؟! الكل بيسأل عنك .
- موجود .. بس زهفا شوية .
- ليه ؟ فيه إيه ؟
- مفيش .. مش عايز أضرب تانى يا أمير .
- ومين سمعك .. وأنا كمان مش عايز أضرب .
- اجتماع النهارد كان حلو أوى .
- كل الاجتماعات حلوة . بس مين اللى يركز ؟!
- أنا كننت مركز أوى يا أمير .
- حسيت بكده .. كلامك كام طالع من جوه  .. من قلبك .
- أنا ناوى أبطل يا أمير .
- ياريت .. و أنا كمان ناوى أبطل .. بس مش ها أقدر أبطل الحشيش .
- مينفعش .. قالوا كل أنواع المخدرات .
- إلا الحشيش .. ده مش مخدر .. ده شيكولاته .. إكسير الحياة .
- أنت حر .. معلش يا أمير سيبنى أنام و وإنزل إنت أقعد معاهم .
تركنى أمير , لكنى ام أم .. لم أستطلع , وظللت مستشقظا فى السرير .. أنا ضارب ورقة كاملة لكنى متعب , ولم أشعر أننى ‘‘ متكيف ‘‘ , وكأننى مخدر , لكن فى حالة وعى .. وجاء أمير بعد ساعة ليجدنى , كما كنت , جالسا فى السرر ,وطبعا هذا الوضع جعله يسألنى :
- إيه يا عم ؟ فيه إيه ؟ أنت مش طبيعى يا صاصو .
- مفيش يا أمير .. مخنوق شوية .. هو في حد تحت ؟
-  لا .. مفيش .. الكل دخل ينام .
- طيب أنا ها انزل أقعد تحت شوية .. نلم إنت .. مص ساعة اطلع .
نزلت , ولم أجد أحدا , الكل دخل لينام , وأنا لم أ، .. أشعر أننى مخنوق , وأحتاج إلى أن أشم هواء ينعشنى .
جلست وحدى , شربت سيجارتين أو ثلاثا , وسألت نفسى :
- تفتكر يا صلاح ممكن يكون النهاردة أخر يوم تضرب فيه فى حياتك كلها ؟ تفتكر ؟؟
- ياترى إنت عايز تبطل ؟ النية موجودة ؟
- طيب ينفع تدى لنفسك الفرصة وتسمع ؟
0 بس فين الأمانة ؟
ودارت بداخلى ألاف الأسئلة التى لم أجد لها أى إجابة .
استيقظت مبكرا رغم أننى نمت السعة الرابعة , وقابلت  نجلاء , وسلألتنى :
- إزيك يا صلاح ؟ أخبارك إيه ؟
- مش عارف يا مجلاء .. مش عارف !!
- مالك ؟ فيه إيه ؟
- مفيش حاجة .. زهقان شوية .
- طيب تعال علشان ‘‘ الجروب ‘‘ .. الاجتماع هيبتدى .
جلست مع المجموعة , ولم أشارك بأى حديث أو أى كلمة , وقلت :
- أسف . إعقونى أنا النهارده , مش عايز أتكلم .
بعد انتهاء الاجتماع نادانى دكتور وليد , وسألنى :
- نجلاء قالت لى إنك زهقان .. فيه حاجة ؟
- لا .. مفيش .. بس أنا تعبت من قصة الضرب دى .
- أخبار الاجتماعات إيه ؟
- كويسه .
- هتروح النهارده ؟!
- أه طبعا عايز أروح .
- و إيه أخبار ‘ الجروبات ‘‘ مع نجلاء والدكتورة إكرام ؟
- كويسة .. بس زهقت منها .
- بالمناسبة .. بكرة دكتورة عالية هترجع تانى .
- مين دكتورة عالية ؟ وهترجع من فين ؟
- إنت متعرفهاش .. عالية دكتورة كانت بتشتغل هنا .. بس سافرت أمريكا تعمل ماجستير ولسه راجعة منكام يوم .. أ،ا عارف إنك هاتستريح لها .
- حلوة ؟
- أه حلوة .. هو إنت مفيش فايدة فيك ؟ أنا ها امشى , وأشوفك بكره .. عايز حاجة ؟
- شكرا يا دكتور .
وبعد أن تناولت وجبه الغداء , جلست فى الهواء , وفى هدوء .. ولكنى لا أعرف ماذا يحيرنى بهذا الشكل ؟ ماذا حدث لى ؟ جاء جلال , وجلس بجوارى , ثم قال :
- إنت متغير شوية , ومن ساعة صاحبك ما راح 111 , وإنت مش فى المود .
- القسم مالوش طعم من غيره .. مفيش أخبار عنه .
- انساه .
جاء موعد التحرك للذهاب إلى الاجتماعات .
وكنت أول من استعد , وظللت واقفا فى انتظار ‘‘ الميكروباص ‘‘ .. وصلنا  إلى قاعة الاجتماعات , هم نفس الناس , شباب يضحكون .. ينظمون ويعيدون ترتيب الغرفة , ويتحدثون معا , فى ود وهدوء .. سلمت عليهم , وبدأ الاجتماع .. وكانت جميع الاجتماعات ذاتت أسلوب واحد فى البداية والنهاية إلى أن تبدأ المشاركات , وبدأها خالد قالا :
- من ساعة ما قلت  خالد مدمن , ونص المشكلة إتحلت .. أخيرا اعترف إن أنا مدمن .. يعنى لو مش أنا المدمن .. يبقى مين المدمن ؟!  أنا كان لازم أعترف إن أنا عاجز قدام المخدرات , يا إما أبقى مجنون !! هو أنا اللى عملته كان شوية !! الموضوع فى البداية كان لطيف , بنلف سيجارتين , وبنشرب كاسين .. نخرج  ونسافر .. كله ماشى زى الفل .. لغاية ما نزل عليا الوحش .. هجمنى وبدأ يكسر فيا .. الأول كنت باكابر .. إيه المشكلة ؟ ما أنا لو عايز أبطل .. هابطل .. بس الحقيقة لما جيت أبطل .. ما عرفتش أبطل .. عملت كل حاجة ممكن تتعمل علشان أبطل .. اتحسبت فى البيت .. سافرت .. دخلت المستشفى .. وبرضه مفيش فايدة .. كام مرة قلت هى دى أخر مرة أخد فيها مخدرات .. كام مرة ؟! وكام مرة مسكت محفظة أبويا وسرقت اللى جواها .. وكام مرة سرقت من شنطة ودولاب أمى ؟ وكام مرة نصبت على أصحابى ؟ أنا مافهمتش يعنى إيه عاجز قدام المخدرات غير لما جيت هنا , ولقيت ناس بتحكى نفس الكلام , بتحكى كل اللى أنا عملته باالظبط .. ومش مكسوفين .
ظل خالد يتكلم , وأنا أسمع .. كأنه يتحدث عنى .. كأنه يقول كل ما حدث لى .. والسؤال : كيف عرف هذا الكلام ؟ بالتأكيد مر به وعائشه .. هذا الرجل لا يمثل .. هذا الرجل يعرف ويفهم  جيدا ما معنى المخدرات .. إنه بالتأكيد ضريب محترف .. أردن أن أتكلم و أشارك , لكنى خفت .. شعرت أننى أخطأت خطأ كبيرا بالأمس . أنا كسرت مبادئ , وتقاليد هذه المجموعة .. هذه الاجتماعات الغرض منها التوقف عن التعاطى , والناس لا يجتمع فى هذا المكان لتحضر معها المخدرات , ولتتبادل المخدرات  .. وفجأة سألنى شادى :
-صلاح .. تحب تشاركنا ؟
- صلاح .. مدمن .. هو خالد كان بيتكلم عن نفسه , واللا بيتكلم عنى .. لو أنا عايز أحكى اللى حصل لى , يبقى هو دااللى أنا هاقوله .. أنا عايز أتلكم بصراحة , بس أنا خايف .. مش قادر أتكلم .. شكرا .
وبعد انتهاء الاجتماع , جاءوا للتحية والسلام  , وكل منهم يقول لى كلمتين . ربما للتشجيع , لكنها كلمات صادقة .. هكذا أحسست .. قال أمجد : 
- أنا كمان كنت خايف أول ما دخلت  الأوضة .. دا طبيعى .
بينما قال توفيق :
- أنا مبسوط أوى من مشاركتك , وكل مشاركاتك .. فعلا بأحب أسمعك .
أما خالد فقال :
- يعنى أنا ها اجيب من بره ؟ كلنا بنجرى فى ملع واحد يا معلم .
 وأخيرا قال شادى :
- إوعى ماتجيش بكره يا صلاح .
- ليه ؟ فيه إيه بكره ؟
- لما تيجى ها تعف .
ظل كلام كل نهم يدوى فى أذنى , ةيسيطر على تفكيرى .. أمجد يطئننى .. توفيق سعيد بمشاركتى .. يا سلام !! هل أنا أجيد الحديث فعلا ؟ أما خالد فهو جرئ أو بدقة أكثر ‘‘ صايع ‘‘ .. ونسخة أخرى من بهاء .. أين أنت يا بهاء ؟؟ أين أنت يا رامى ؟؟ ويا ترى ماذا يحدث غدا يا شادى ؟ ما هذا التشويق لحضور اجتماع الغد ؟
عدت إلى المستشفى , يغمرنى إحساس بالهدوء النفسى أو فلتقل الراحة , أو ربما السكينة ,, مع هذا , كأن فوق صدرى حجرا .. فموضوع المخدرات لبتى أخذتها من تامر فى غرفة الاجتماعات كان يسيطر على تفكيرى ويتعبنى .. رجعت من الاجتماع , وجاء موعد تناول الدواء بعد العشاء , فأعلنت بوضوح :
- مش عايز أدوية يا صادق .
- يعنى إيه ؟
- يعنى مش عايز .. خلينى صاحى النهارده يا صادق .
- بس ‘حنا لازم نبلغ الدكتور.
- بلغه .. وبكره أنا هاقول له مش عايز أدوية تانى .
حقيقة الأمر .. أن هذه الأدوية تضايقنى , نعم هى تساعدنى على النوم , ولكنها أحيانا تجعلنى أكثر توترا وتجعل أعصابى مشدودة .. فكرة تناول الكثير من المهدئات تشعرنى بأننى مجنون رسمى .
          رســالــة الــفــجــر 
لم أنم طوال الليل .. لم تغفل عينى ثانية واحدة .. مرت الساعة الثانية , ثم الثالثة .. والأن الرابعة , ولا أنام .. بل وقفت أمام الشباك , أراجع كل ما حدث فى حياتى .. مر فى عقى شريط الضرب كله منذ بدايته .. وتذكرت الاجتماعات المسائية , ومشاركات الشباب , وما قاله أمجد , وسليم , وشادى , وخالد , وتوفيق , ومرة واحدة وجدتنى  أكلم نفسى وأقول :
- يارب .. يارب .. يارب  ساعدنى .
أول مرة أقولها .. لأول مرة أقولها من قلبى .. أول مرة أعنيها بصدق .. أول مرة أحاول جادا أن أضع كل ثقتى فى ربنا .. تخيلت طوال عمرى أن الله يعاقبنى .. فقط يعاقبنى .. ومرة ثانية قلت :- يارب .. ساعدنى  يارب .
ومرة ثالثة قلت :
- يارب .. ساعدنى يارب .
وإذا بى أسمع الأذان :- الله أكبر .. الله أكبر .. أشهد أن لا اله الا الله .. وأشهد أن محمدا رسول الله .
إنه : أذان الفجر ..
ياه !! أول مرة أسمع أذان الفجر بهذا الجمال .. أول مرة أركز فى كل كلمة تقال .. خيل إلى أنه ليس بأذان الفجر .. وتخيلت أن الله ‘ سبحانه وتعالى ‘‘ يرد عليا : أنا موجود .
الأذان يؤذن .. ودموعى تنزل من عينى أنهار .. شلالات دموع .. بكاء هستيريا .
انتهى الأذان , وسمعت إقامة الصلاة .
ومن غير شعور , دخلت الحمام , توضأت , وصليت ركعتين .. ودخلت السرير , بشخصيتين .. أولاهما : شخص هادئ .. وثانيهما .. أنه فى الوقت نفسه بداخلى شخص أخر فى أعماقه بركان يكاد أن ينفجر . ماهذا الذى يحدث بداخلى ؟ لست أدرى , ولم أفهم شيئا ما يحدث لى فى تلك اللحظات .. نمت الساعة 6:00 , وصحوت الساعة 6:50 , عيناى لم تغمضا أكثر من 50 دقيقة فقط .
الأسبوع الثالث 
نزلت من الغرفة , ووقفت أقرأ الجدول , وكأننى أقرأ هذا الجدول لأول مرة .
دكتورة عالية الساعة 10:00 إلى الساعة 11:30.
دكتورة إكرام الساعة 12:30 إلى الساعة 2:00.
جلست أمام اللافتة المكتوب عليها : ‘‘ اللهم امنحنى السكينة لأتقبل الأشياء التى لا أستطع تغييرها .. والشجاعة لتغيير الأشياء التى أستطيع تغييرها .. والحكمة لمعرفة الفرق بينهما ‘‘  .. ولم أشعر بالضيق  أو ‘‘ النرفزة ‘‘ منها , كما كنت أشعر من قبل , بالعكس .. قرأت الدعاء حوالى 10 مرات فى محاولة للفهم .. إنه الدعاء الذى يقولونه فى نهاية الاجتماعاتالمسائية .. أا أريد أن أفهم سره .. لا .. بل أنا أريد أن أفهم أشياء كثيرة  .. أريد  أن أفهم  أى شئ و كل شئ .
بعد أن تناولت الإفطار , شربت الشاى , وقرأت الصحف .. الساعة تقترب من العاشرة .. اجتماع دكتورة عالية , فهى تنتظر فى الحديقة .. خرجت إلى الحديقة  مع المجموعة التى تنوى حضور الاجتماع , وتجولنا فى المكان , و لم أعرف  سر إحساسى بأن كل شئ هنا أراه لأول مرة .. جلست دكتورة عالية فى الحديقة , وقد اختفى وجهها بين صفحات الكتاب الذى تقرأه .. جلسنا جميعا , ورفعت وجهها , وبدأت تتأمل ماذا يفعل كل منا .
ياه !! يا الله .. إنها جميلة جدا .. وجهها ملائكى .. وأيضا من الواضح أنها راقية .. أنيقة , وكأنها خارجة من ‘ الكتالوج ‘‘ .. إنها  عائدة لتوها من أمريكا , وبالتأكيد عملت ‘‘ شوبن ‘‘ لا أول له ولا أخر , و ‘‘ كسرت ‘‘ الدنيا .. حقها .. وجاء مكانى فى نصف الدائرة , فى مواجهنها مباشرة .. ثم بدأت فى الحديث :
- صباح الخير .. أنا عالية .
- صباح النور .
- النهارده أول يوم للى هنا .. بعد غياب سنة كاملة .. المكان واحشنى .. و إنتم كمان وحشتونى أوى .. أنا راجعة وجوايا حاجات كتيرة أوى نفسى أنفذها معاكم .. من فضلكم عاوزاكم تساعدونى .
وطلبت عالية من كل منا أن يقول ما يفكر فيه , ويخطر فى باله , وبدأ أمير :
- بقالى هنا أكتر من شرين , وزهقت خلاص .. عايز أمشى من هنا .
- أنا أسامة .. ونفسى أضرب يا عالية .
- شكرا يا أسامة على صراحتك .
وجاء الدور عليا .. وكنت قد ركزت معها , وشعرت أنى أعرفها , فهى شديدة الشبه بزميلة الطفولة أيام المدرسة , وكانت معى فى الفصل نفسه , فسألتها :
- عندك أخت ؟
ردت بثقة :
- إنت عندك أخ .
- إنت أخت ليلى ؟
- إنت  أخو كريم .
- ممكن تعرفنى بنفسك ؟
- أنا صلاح .. مبطل النهارده , وبقالى فى المستشفى أسبوعين .
- ممكن أتكلم معاك بعد الاجتماع ؟
- طبعا ممكن .
 إذا , أنا أعرف أختها , ليس فقط , بل هى أيضا  عرفت أخى .. ودار فى ذهنى تساؤل سريع :
- مش عارف أنبسط واللا أزعل ؟! دلوقت هى هتروح تقول لأختخا إنها قابلت صلاح اللى كان معاها فى الفصل , وبيتعالج فى المستشفى .
الوقت مر سريعا , والقيقة , كان الاجتماع هذه المرة مختلفا .. لقد تكلمنا فى أشياء مختلفة وموضوعات مشوقة , وبأسلوب هادئ  وراق , والفارق كبير بينه وبين الاجتماعات الأخرى ..  الأن فقط , فهمت لماذا قال لى دكتور وليد إننى سوف أشعر بالراحة خلال اجتماعاتها .. انتهى الاجتماع , وكنت فى منتهى السعادة لأننى سأتكلم نعها ,, لا أدرى بدقة لماذا كنت أشعر بهذه السعادة .

 وبعد انصراف المجموعة مشينا فى الحديقة , وجلسنا فى جانب منها .. يا إلهى .. ما هذا الهدوء الذى يميز وجهها ؟! وقالت :

 أول حاجة .. أنا أحب أطمنك  إن  مفيش حد هيعرف إنى قابلتك هنا .. مش إنتم بتقولوا فى الاجتماعات : اللى نشوفه هنا , ويتقال هنا , يفضل هنا ؟
 أعجبنى كلامها .. شعرت بالأمان لهذا المدخل .. فقلت :
- فعلا .. بنقول كده فى الاجتماعات .
- أختك ليلى .. كانت معايا فى الفصل , 6 أو 7 سنين .. لسه جميلة زى ما هى ؟
كانت أجمل بنات المدرسة .
- ليلى  لسه حلوة .. اتجوزت , وعندها بنت كمان .
- إنتى شبهها .. نسخة تانية .. وتعرفى كريم منين ؟
- كريم ونادر أخويا بيشتغلوا مع بعض .
- ياه ! الدنيا صغيرة .
- إنت كمان تشبه أخوك .. بس إنت شكلك أشقى .
- أنا ؟ من أولها كدا هتظلمينى ؟!
- النهارده .. أول يوم لى فى المستشفى بعد غياب سنة كاملة .. وفيه حاجات كتيرة لازم أعملها , بس بكره فضى نفسك , عايزين نقعد مع بعض وقت أطول .
- ها اشوف  الجدول بتاعى أخباره إيه .. وماتقلقيش .. هاتصرف .
- طيب كويس .. هاشوفك  بكره بعد الاجتماع .- كان نفسى أقول لك سلميلى على ليلى .. بس للأسف مش هينفع .
- إنت هاتشوفها وتسلم عليها  بنفسك إن شاء الله .. عاوزالك تحضر كل الاجتماعات .. وتشارك .. اتفقنا ؟!
- اتفقنا .
يااااخ , كأننى أعرفها منذ 10 سنين .
لقد كسرت حواجز الدنيا كلها .. كم استرحت لها , وشعرت أننى فعلا أريد التحدث معها , واستمع لها , وأتناقش معها , وأسألها , وأحكى إليها .. وثقت فيها ثقة عمياء منذ الدقائق الأولى .
 اعــتـــراف 
عدت إلى القسم, وإلى حد ما أعصابى أكثر  هدوءا .. ثم حضرت اجتماع  دكتورة إكرام فى موعده بدقة , وبعد تناول طعام الغداء , بدأت ألف وأدور حول نفسى .. إن عقارب الساعة تتحرك ببطئ شديد جدا , أيتها الساعة تحركى .. إننى فى شوق لحضور  اجتماع مساء اليوم .
فى ذلك اليوم واجهت موقفا غريبا , لا أحد يريد من المستشفى حضور الاجتماع , أنا الوحيد الذى تحمس لحضوره .. وذهبت  إلى هناك وحدى , وفى المرات السابقة كانت المجموعة لا تقل عن ثلاثة أو أربعة , وتصل أحيانا إلى خمسة .
دخلت إلى مقر الاجتماع ولاحظت أن عدد الناس فى القاعة أكثر من المرات السابقة , وأننى أرى بعضهم لأول مرة .. وقد أدار خالد هذا الاجتماع .. وقد كان هناك جو من السعادة ولم أعرف له سببا .. وبدأ الاجتماع بالمقدمة والتنويهات والقراءة إلى أن طلب منى خالد قرءاة : ‘‘ لماذا نحن هنا ‘‘
:
وبدأت القراءة :
قبل المجئ إلى زمالة المدمنين الكجهولين لم يكن باستطاعتنا أن ندير حياتنا . ولم يكن باستطاعتنا أن نستمتع بالحياة مثلما يفعل الأخرون . كنا بحاجة إلى شئ مختلف واعتقدنا بأننا قد وجدناه فى المخدرات . وضعنا تعاطيها فوق مصلحة عائلاتنا , وزوجاتنا , و أزواجنا و أطفالنا . كنا مضطرين للحصول على المخدرات بأى ثمن . تسببنا فى أذى عظيم لكثير من الناس , ولكن أذينا أنفسنا أكثر من أى شخص أخر . ومن خلال عدم قدرتنا على تقبل مسئولياتنا الشخصية , كنا  فى الواقع نخلق المشكلات لأنفسنا . وبدا أننا غير قادرين على مواجهة الحياة بشروطها .
أدرك معظمنا أننا بإدماننا كنا ننتحر ببطء , ولكن الإدمان عدو ماكر للحياة لدرجة أننا فقدنا القوة على فعل أى شئ حياله . انتهى الأمر بالكثير منا إلى السجن , أو طلب المساعدة  من خلال الطب , والدين والعلاج النفسى . ولكن أى من هذه الطرق لم تكن كافية لمساعدتنا .
التفاقم حتى اليأل , فطلبنا المساعدة من بعضنا البعض فى زمالة المدمنين المجهولين .
بعد المجئ إلى زمالة المدمنين المجهولين , أدركنا بأننا أناس مرضى . إننا نعانى من مرض ليس له علاج معروف , ولكن مع ذلك  يمكن ماصرته عند نقطة ما , وعندئذ يكون التعافى ممكنا .
الجديد أننى بدأت أركز فى الاجتماع .. وفى كل ما يقال .. إلى أن جاء موعد الاحتفالات بمناسبات التبطيل , فقال خالد : 
- إحنا النهارده بنحتفل بشادى .. ‘‘ سنة تبطيل ‘‘  ا شادى .. ممكن تشاركنا .. 
ارتفع تصفيق كل الموجودين .. تحيات وتهليلات من الجميع .. وفى تلك اللحظة فقط , عرفت لماذا كان شادى حريصا على حضورى هذا الاجتماع , لاحتفل معه بسنة ‘‘ تبطيل ‘‘ .
- أنا شادى .. مدمن .. ياه .. سنة عدت !! الحمد لله .. مش ممكن كنت أتخيل إن دا يحصا أبدا .. أنا كنت راجل متواضع , نفسى أبطل شوية , مش سنة ..
أنا مش عارف أتكلم .. حاسس أنى متلخبط ..  من الصبح بدرى كلمنى خالد , توفيق , حاتم  و .. و .. و .. مفيش حد مكلمنيش , مفيش حد نسى .. مقيش حد كسل .. شكرا على مكالماتكم .. اللى حصل معايا , زى اللى حصل مع كل الناس , جيت الاجماعات تعبان أوى .. ونفسى أبطل , وفى رأى ان 50 % من المشكلة اتحلت , لما اعترف إن أنا عندى مشكلة , واديت لنفسى الفرصة , واديت للناس الفرصة تساعدنى .. فى البداية , طلبوا منى حاجات بسيطة , وعمرى ماكنت أتخيل إن الحاجات البسيطة دى , كانت تخلينى أبطل .. قالوا لى : دا برنامج بسيط لناس معقدة .. وخد لك مشرف , اقرأ فى الكتاب كل يوم , و أول ما تصحى من النوم , كلم فى التليفون واحد أو اتنين على الأقل , ويكونوا مبطلين بقالهم أكتر من 6 شهور .. تحضر 90 اجتماع فى 90 يوم .. أنا حضرت أكتر من 330 اجتماع فى السنة دى .. كلمات : الامانة , التفتح الذهنى , النية ..  الكلام كان بيخضنى أول ما دخلت الأوضة , والسبب .. إنى أنا راجل عمرى ماكنت أمين , وكنت معرفش غير الكدب , وما اعرفش يعنى إيه تفتح ذهنى من أساسه .. والنية موجودة , بس يا ترى أنا صادق فيها واللآ لأ ؟ اللى يشوفنى النهارده ويسمعنى و أنا باتكلم , يقول إنى دخلت الأوضة دى راكب حصان لأبيض , بس الحقيقة أنا دخلت خلصان , ومنتهى .. والناس ساعدتنى , ووقفت جنبى . أنا مش عايز أطول عليكم , بس أنا فعلا النهارده , ممكن أكون أسعد نسان فى الدنيا .. أشكركم تانى . واعتذر لو كنت طولت عليكم .
كان التصفيق مدويا , وكان كل فرد فى الغرفة سعيدا فعلا .. لم أكن أريد أن ينتهى شادى من حديثه .. كان كلامه جميلا .. بسيطا , ومؤثرا .. واستكمل خالد إدارة الاجتماع , وقال :
- شكرا يا شادى على مشاركتك .. أنا فاكر لما دخلت الأوضة هنا , كان شادى مبطل من 6 شهور , وكان نفسى أبقة زيه , والنهارده هو مبطل بقاله سنة , وأنا برضه نفسى أبقى زيه .. مبروك يا شادى ..
ممكن تشاركنا يا أمجد ؟
- مش مبروك لشادى بس , مبروك علينا كلنا .. شادى من أكتر الناس اللى إتعلمت منها , ومش فارقة  أبدا مين مبطل قبل مين .. كلنا بنساعد بعض , وفى الأول والآخر هدفنا واحد .. إننا نفضل كلنا مبطلين .
عاد الحديث إلى خالد :
- من فضلك يا توفيق سلم شادى الميدالية بتاعته .
الكل يصفق  .. الكل سعيد .. الكل مبتسم .. الكل بيحتفل .
و أنا أعر أننى صغيرا جدا  وسط هؤلاء الشباب .. وفجأة قال خالد :
- صلاح .. ممكن تشاركنا .
وبصعوبة بدأت الحديث :
- مبروك يا شادى .. ألف مبروك .. أنا مش قادر أتخيل إنى أكون زيك .. من إمبارح و أنا مش عارف أتكلم  , فيه حجر واقف على قلبى .. أنا فى الاجتماعات سمعت إن اللى بيتقال هنا .. بيفضل هنا .. وأنا شايل هم كبير وتعبت .. ومش خايف ولازم أتكلم .. أنا من يومين جيت الأوضة هنا  , وأخدت من واحد مخدرات , ولما رجعت المستشفى ضربت هناك .. أنا أسف .. أنا غلطان ..
 أنا مش  عايز أضرب تانى .. مش عايز أضرب تانى .. هتسامحونى إن أنا عملت كده ؟ هتسامحونى ؟ من فضلكم ساعدونى .. أنا خلاص تعبت .. تعبت .
وبدأت أبكى , أبكى .. و أضرب بيدى على المائدة , قائلا :
- أنا عايز أبقى زيكم .. عايز أضحك .. عايز أحط راسى على المخدة أنام .. عايز أرفع راسى و أنا ماشى .. مش عايز أى حاجة تانية .. عايز أبطل .. عايز أبطل .
ولم استكمل كلامى من شدة البكاء . 
وجاءنى أمجد , وأعطانى ميدالية , كتب عليها 90× 90 ,وصفق لى كل الناس بالحرارة نفسها التى صفقوا بها لصاحب الاحتفالية شادى ..
ووجه لى خالد الكلام :
- شكرا على مشاركنك يا صلاح .. باشكرك على أمانتك .. واطمنك إن اللى بيتقال هنا بيفضل هنا .. وننهى الاجتماع بدعاء السكينة  .
وبعد انتهاء الاجتماع .. سام الكل على شادى , وعلى أيضا .. وكأنه عيد ميلادنا معا , بينما اهتم خالد , وسليم وتوفيق بإحضار التورتة لإطفاء شمعة شادى .. وفى تلك اللحظة اءنى شاب أنيق , ولأول مرة أراه , وقال لى :
- أنا حاتم .. إزيك يا صلاح ؟
- الحمد لله .
- ممكن أكون المشرف بتاعك و أساعدك ؟
= بجد ؟! ياريت .
- أول سؤال عندى : دماغك ودتك ووصلتك فين ؟
- يعنى إيه ؟!
- يعنى إنت فين دلوقت ؟
- فى المستشفى .
- محظوظ .. كان ممكن تبقى فى مكان أوحش من كده بكنير .. ممكن تريح دمافك شوية .. أنا بقترح عليك إنك تسمع الكلام  , وشوف هتروح فين امرة دى .. امسك كتاب ‘‘ الدمنين المجهولين ‘‘ , واقرا المفدمة
.. المقدمة مهمة .. وكتبت لك نمرة تليفونى على أول ورقة .. تكلمنى كل يوم الساعة 5:00 من المستشفى .. أنا ها اكلم دكتور وليد الصبح , وأبلغه إن أنا المشرف بتاعك .. ياللا .. ها اشوفك بكره .. و ما تنساش , أول ما تصحى من النوم , تنزل من على السرير , وتنزل على ركبتك , وتدعى ربنا :
‘‘ يارب ساعدنى أفضل مبطل مخدرات الهارده ‘‘ .. 
دعاء بسيط وسهل .. ونفع معانا .

بعد هذا الحوار مع حاتم , جاءنى كل الناس .. سلموا على بحرارة , و أحضان وقبلات , وكأننى وسط أصدقاء أعرفهم من سنين .. يا سلام !! 
 لماذا يتعاطف معى  كل هؤلاء ؟  وكل منم قا لى كلمتين ودودتين :
 أمجد : لعلمك , أنا كنت زيك كده .. كنت محتاج أخر ضراية علشان أفوء .. وفرقت معايا .. يظهر إنت كمان كنت محتاجها .
 سليم : إفضل معانا .. زى ما إنت محتاجنا .. إحنا كمان محتاجينك.
 توفيق : مش باقولكأنا باحل مشاركاتك .
 شادى : عيد ميلادنا سوا أنا و أنت .. إحنا الاتنين مبطلين النهارده .
 خالد : باقولك إيه .. عمرك شفت لعيبة بتجرى ورا الكورة بعد ما الحكم صفر ؟!! الماتش خلص يا باشا .
 ولم أكن أتصور أبدا , أن يكون هذا هو رد فعل هؤلاء الناس .. لقد تخيلت غضبة هائلة من الجميع .. توقعت أن يهاجمنى أحدهم .. تصورت أنهم لن يكلمونى .. وتصورت أنهم قد يطردوننى من الغرفة , لكن ما حدثهو العكس تماما .. أعتقد هذا هو التفتح الذهنى .
 عاد لى حاتم مرة أخرى وقال :
 - فيه خصوصية فى كل حاجة بنتكلم فيها , بس فيه أوقات ممكن أحكى لمشرفى .. علشان يساعدنى فى توجيهك.. إذا إنت وافقت .
 - مفيش مشكلة خالص يا حاتم .
 بهرنى هذا الموقف .. وعدت  إلى المستشفى أسعد إنسان فى الدنيا .. ربما أسعد من شادى شخصيا ..
 أمسكت الكتاب فى يدى , وكأننى أمسك كنزا ..  دخلت إلى الغرفة مسرعا ..  فتحت الكتاب وبدأت القراءة كما قال حاتم .. قرأت المقدمة .. وبعد المقدمة .. ورفضت لمرة الثانية أن أتناول الدواء فى تلك الليلة .. طبعا لم يكن  هذا سهلا , بل متعبا للأننى لا أنام .. على الأكثر ساعة واحدة طوال اليوم .. أنا الساعة 6 : 00 .. وأصحو الساعة 7 :0 .
 طلبت تصريحا بمكالمة تليفونية .. أردت أن أكلم حاتم كما اتفقنا  .. وأردت أن أكلم أمى .. وليتنى أستطعالاتصال بأختى رولا .. لكننى فى المستشفى , وقد عاد زوجها من مقر الشركة فى البحر الأحمر , وقد يرد على عامل التليفون ‘‘ السويتش ‘‘ , ولا يجوز أن يعرف فجأة أننى فى مستشفى , وبهذا الأسلوب .
 بعد  أن تناولت الإفطار , جلست مع المجموعة , ولأول مرة  أتكلم عن  التبطيل , وعندما  تكلم أحدهم عن الضرب  , تركت الجلسة قائلا :
 - مين يلعب بينج بونج معايا  .. أمير ؟
 - ياللا يا باشا .. أنا معاك .
 كنت  فى حالة معنوية مدهشة , مشيت فى المستشفى  أضحك .. وتمنيت أن  يمر الوقت  سريعا .. لأحضر اجتماع دكتورة عالية , ورأيتها قادمة , و أسرعت  إليها قائلا :
 - صباح الخير يا عالية  .
 -صباح الخير يا صلاح .. شكلك مبسوط النهارده .
 - مبسوط أوى .. حاسس إنى إتولدت من جديد .
 بدء الاجتماع فى موعده بدقة .. وكنت إيجابيا .. وبعد الاجتماع جبست مع الدكتورة عالية فى ركن من أركان الحديقة .. جلسة فيها إحساس كبير بالحرية , وبدأت الحوار قائلة :
 = ياللا .. تحب نبتدى من فين .. أو من إمتى ؟
 - نبتدى من إمبارح يا عالية .
 -موافقة .. نبتدى من إمبارح .
 - أنا أخدت مشرف إمبارح.. هو نفسه  اللى إختارنى .

- بجد ؟ هايل .. مين ؟
- حاتم .. ياقولك إيه يا عالية .. فيه حاجة مش ها استريح غير لو قلتهالك .. بس  خلى بالك , أنا مش ناوى أقولها لأى حد فى المستشفى غيرك .
- دى ثقة كبيرة .
 - أنا يوم السبت الللى فات دخلت مخدرات فى المستشفى .
- وبعدين ؟
- أخدت , ومفيش حد عرف .. وحكيت الحكاية دى فى اجتماع إمبارح .
- هايل .. دى أحسن حاجة إنت عملتها يا صلاح .
- كل الناس تقبلت الموضوع عكس ما كنت متخيل .
- لأنهم بصوا على الموضوع بطريقة  إيجابية .
- كنت قالقان إن الخبر يتسرب فى المستشفى , بس الحمد لله ما حصلش .. أنا مش قلقان منك , وكأنك مش من دكاترة المستشفى .
- أنا من دككاترة المستشفى , بس ما تقلقش منى .. كده أنت مبطل من كام يوم ؟
= دا تانى يوم .. أنا مبطل من أول يوم إنت رجعت فيه المستشفى .
تحدثنا معا .. ساعة وربما أكثر , وكان أجمل حديث صريح فى الدنيا ..
ياه .. غمرنى إحساس بالارتياح لا مثيل له .. وثقتى فيها بلا حدود .. والغريب فى الأمر أننى لم أشعر بالخجل أثناء حديثى معها  بما فعلت فى الماضى .. كأننى أتكلم مع نفسى .. والأجمل والأروع أننى مهما حكيت لها من مصائب قمت بها , لم تقل لى أبدا :
- إنت إزغاى عملت  كده ؟! أو كدا غلط .. أو تى : كدا عيب .
لم أكن أخشى على صورتى أمامها .. طوال عمرى كنت أهتم كثيرا بالشكل , وبالمظهر , ودائما أسأل نفسى :


- يا ترى .. هو أو هى أو هم , ماذا قالوا عنى ؟! أما مع عالية , فهذه القضية المظهرية لم تكن واردة على الإطلاق .. تقبلت منى كل شئ .. وتقبلتنى كما أنا .. إنها تقدر الفكاهة , وتفهم النكتة بسرعة .. تضحك وتداعب , وأحترمت الخط الأحمر الذى بينى وبينها .. لم أفكر , ولم أحاول أن أتخطاه أبدا ..
كانت تقضى معى ساعتين , وتمر كأنها دقائق , وكان يضايقنى كثيرا أنها ستغادر المستشفى , أو ستجلس مع مدمن أخر .. كنت أنانيا فى هذا الموضوع , وكأن عالية هى دكتورة صلاح فقط .. تكلمت  معها فى كل شئ بكل صدق وصراحة .. تحدثنا فى كل التفاصيل .. شرحنا كل المواقف , كانت تفهم جيدا ما أقوله .. صارحتها واستطاعت استيعاب إلى أى مدى أحببت المخدرات  ..  لم تقل أبدا  ما المفروض أن أفعله , ولكنها كانت تصل بى  إلى هذا الشئ , الذى يجب أن أفعله  .. تجعلنى  أصل إليه بنفسى  ودون ضغط , أو تأنيب , أو كهرباء الهدوء هو سمة الحديث .. ومهما توترت أو ثارت أعصابى , كانت  تعرف وتستطيع تهدئتى  , لأعود و أسير من جديد على نفس نغمة الحديث الهادئ , الذى يصل بى إلى الحل , وبذكاها الرائع تقول :
- مش عاوزين نعيش فى المشكلة .. ياللا نفكر فى الحل .
كنت كل يوم أتعلم منها أشياء جديدة .. كل يوم نرسم خطة لنسير علييها ... والحقيقة أننى كنت أساعدها فى تنفيذها ؛ فقد كنت واثقا بها , ومؤمنا بكل  ماتطلبه منى , مؤمنا بأنها تفهم  مصلحتى جيدا , وتعرف  كيف تأخذ بيدى .
بعد جلسة المصارحة والاستشفاء , تناولت طعام الغداء .. وجلست مع المجموعة بعض الوقت ..  وقبل الذهاب إلى الاجتماع المسائى , طلبت مكالمتين  تليفونيتين .. طلبت حاتم الساعة الخامسة  كما اتفقنا , ولكن حاتم لا يرد .. ورد التسجيل التليفونى ‘‘ الأنسرنج ماشين ‘‘ , وطلبت أمى , والحمد لله .. وجدتها : 
- إزيك يا ماما ؟ وحشتينى .
- الحمد لله .. إنت  كمان وحشتنى أوى .
- إزاى كريم ورولا ؟

- كويسين , وبيسلموا عليك .. أخوك كان معايا حالا على التليفون , وقال لى إنه عايز ييجى يشوفك يوم الجمعة .
- أهلا وسهلا .. تشرفونى .. أمى ماتزعليش منى  .. أنا عارف يوم الجمعة اللى فاتت كنت بايخ ومتعب .. معلش إستحملينى يا أمى .
- ولا يهمك .
- أنا ولا عايز عربية جديدة , ولا عايز لبس جديد .. كل حاجة لازم تيجى فى وقتها , ودلوقت مش وقتها .
- كلامك جديد ولغتك غريبة شوية النارده .. هو فيه إيه ؟
- لما تيجى أحكى لك .. بس يا ماما أنا عايز منك حاجة .. ممكن ؟
- عايز إيه ؟ خير ؟
- أول حاجة الساعة السودا .. فاكراها ؟
- أه .. طبعا فاكراها ..حاضر .
- وعايز ‘‘ تريننج سوت ‘‘  وكام ‘‘ تى شيرت ‘‘ .. ممكن ؟
- حاضر .. وإيه كمان ؟
- لا .. خلاص .. ولا حاجة تانى .. ه بابا راجع إمتى من السفر ؟ كلمك ؟
- راجع يوم الاتنين الجاى .
-  كويس .. إنتى مش بتكلمينى ليه يا أمى ؟
- باخاف نتخانق مع بعض , كفاية أتفرج على صورك وادعى لك .
- بس مش كفاية بالنسبة لى .. كلمينى يا أمى , وقولى لرولا تكلمينى هى كمان .. أنا نفسى أسمع صوتها .
- حاضر .
إنها أول مكالمة هادئة  بينى وبين أمى  منذ سنوات .. شعرت أن معنوياتها مرتفعة , أو ربما معنوياتى أنا شخصيا مرتفعة , فشعرت أنها هى الأخرى فى حالة معنوية ممتازة .
وكان النبأ الجديد بالنسبة لى , حوا اجتماع باللغة الإنجليزية ‘‘ لمدمنى الخمر مجهولى الهوية ‘‘ يعقد فى مركز تعليمى فى وسط البلد , مساء اليوم .. وقررت حضور الاجتماع , وكانت المرة الأولى التى أدخل فيها هذا المكان , وكان معظم الحاضرين من الأجانب , وكان عددهم لا يقل عن عشرة , وقد حضر معهم توفيق و أمجد .
يا ‘‘ سلام ‘‘ .. شعرت بالاطمئنان عندما رأيتهما , وعندما دخلت استقبلتنى ابتسامة مريحة من توفيق .. وتحية وسلام باليد منأمجد .. لكننى مع هذا , لم أجرؤ على الكلام والمشاركة , رغم أنهم يتكلمون بالحماس نفسه  و المشاعر الجميلة نفسها , ورحبوا بوجودى لأننى أحضر معهم فى هذه القاعة الرائعة لأول مرة .
وخرجت من هذا الاجتماع سعيدا , والمفاجأة الأكبر بالنسبة لى أن تلقيت رسالة , إذ قال لى أمجد :
- يا صلاح , لك عندى رسالة .
- رسالة لى أنا ؟ من مين ؟
- حاتم , بيقولك اقرا المقدمة 3 مرات , وتكلمه بكره الساعة 5:00 , وهيشوفك  فى اجتماع بكره بالليل .


- أنا كلمته النهارده , بس ما كانش موجود , سبت له رسالة على ‘‘ الأنسرنج ماشين ‘‘ .
- هو قال لى .. كان  عارف إنى جاى الاجتماع وها أقابلك .. وبعدين إنت عارف إن أنا جدك ؟
= جدى إزاى يعنى ؟
- ما أنا المشرف بتاع حاتم .
- فهمت يا جدى .. تمام يا افندم .
- ها اشوفك بكره 
- إن شاء الله يا جدو .
كم كنت سعيدا .. حاتم مهتم بى .. وأيضا أمجد مهتم .. إذا الطبيعى أن أهتم أن اأيضا .. لذا كنت لا أتحرك إلا وفى يدى الكتاب , وأنا فى طريقى  إلى الاجتماع , وفى يدى عند العودة فى طريقى إلى المستشفى .
رجعت إلى المستشفى , وتقبلت التفتيش بكل ارتياح .. وكنت أساعدهم لانتهاء من هذه المهمة بسرعة . وكما شكرت الله سبحانه وتعالى فى الصباح , شكرته أيضا فى أخر الليل .. وكنت أيضا  عند موقفى بالنسبة للأدوية .. لا .. للأدوية .. لا  ... للمنومات .. كنت لا أنا أكثر من ساعة .. الأن استطيع أن أنام لمدة ساعتين ,  من الساعة 5:00 إلى الساعة 7:00 , وكانت هذه المدة بالنسبة لى كافية للوقوف على قدمى بثبات كل اليوم .


أوفر دوز 
استيقظت من النوم مبكرا كالعادة .. الساعة السابعة , وجلست فى انتظار طعام الإفطار , بعد أن تحولت إلى وحش كاسر يأكل بشهية .. ومن عادتى بعد الإفطار والشاى , أن أبدأ من قراءة الصحف , مع التركيز على صفحة الحوادث , وكان الخبر الصادم
: 
‘‘ وفاة مدمن بجرعة هيروين ‘‘ ..
بعد قراءة الخبر , أحسست إحساسا غمضا , لا أدرى سببه , أن هذا الشخص , ربما أو غالبا , أعرفه عن قرب .
بدأت دور شطرنج مع صادق .. إنه ‘‘ حريف ‘‘ وفى غاية الذكاء والمهارة , وأنا أيضا لاعب شطرنج ممتاز .. أكسب دورا , ويكسب هو دورا , والمنافسة بيننا دائما ساخنة , وكنا على وشك حسم الدور لصالح أحدنا , عندما وصل دكتور وليد متجها , وقال :
- صباح الخير يا صلاح .. تعال .. أنا  عايز أقول لك حاجة .
- صلاح النور يا دوك .. خير .. فيه إيه ؟
- بدر .. تعيش إنت .
- إيه ..بدر !!! إزاى ؟! إمتى ؟!
- أنا عرفت إمبارح .. والنهارده الخبر منشور فى  الجرنال .
- لا إله إلا الله .. والله كان قلبى حاسس و أنا بقرأ الخبر إن اللى مات ده أنا أعرفه .
- إنت عارف  ليه أنا باقولك أول واحد ؟


- ليه ؟
- أول ما عرفت , إنت جيت على بالى .. حسيت إن دى رسالة من ربنا لك إنت بالذات .. أنا حاسس إنك بديت تستوعب اللى بيحصل حواليك .. مش أنا بس .. كلنا فى القسم .. كل الكاترة حاسين بكده .. الرسالة واضحة وصريحة .. واضحة يا صلاح ؟
- واضحة يا دكتور .
تسارعت ضربات قلبى .. وظل ينبض بقوة .. وبقدر كراهيتى لما فعله بدر فينا , بدر ما كان حزنى عليه .. وليس لحزنى حدود .. استمعت إلى كلام الدكتور وليد باهتمام , ولكننى كنت فى حالة ذهول , وأستمر الدكتور فى حديثه : 
- وبعدين  , فيه واحد صاحبك شرف إمبارح .
-مين ؟!
- تامر .
- بجد ؟! دا مطولش بره .. وإيه أخبار شريف يا دوك ؟
- مشكلة .. الدكتور سمير أصدر تعليمات إن مفيش  حد يتكلم فى موضوع شريف دا خالص


وإنه  مش هيخرج من 111 إلا بتعليمات مباشرة منه .. مبروك كان هيموت فيها .. دا جاله ارتجاج فى المخ , وأديك شايف إنه أخد أجازة من يومها .. شريف زودها , ويتحمل النتايج .. ياللا .. أنا عندى اجتماع , وأشوفك كمان شوية .
تركنى دكتور وليد وذهب إلى اجتماعه , وعدت إلى ثراءة الخبر مرة أخرى , وأنا أعلم هذه المرة , عمن يكتبون ويتحدثون .. ياه !! مستحيل .. ما هذا الذى يحدث ؟ هل هذه هى نهاية بدر ؟ مجرد خبر فى صفحة حوادث !! يا نهار أبيض !! نشرت الخبر بين المجموعة ةأصابهم الذهول , وكان تعليق أسامة :
- دا تانى واحد فى أقل من أسبوعين .

وصلت دكتورة عالية , ولاحظت سحابة الحزن التى كانت تخيم على الجميع , وبدأ الاجتماع فى الحديقة , وكان الموضوع وفاة بدر  , وكل منا يتكلم عن إحساسه ومشاعره تجاه هذا الموقف المؤلم , قال أسامة :
- لعلمك يا دكتورة عالية .. كدا أحسن له .. استريح .
- ما كان ممكن يبطل .. ويستريح أكتر .
رد جلال :
- عمره ما كان هيبطل يا عالية .
- يعنى عاوز تقول لو الواحد ما بطلش يموت أحسن .
- أه .. طبعا .
- يبقى إحنا كدا متفقين  إننا لازم نبطل علشان نقدر نعيش .
- على فكرة , دا لسه ناصب عليا اسألى صلاح ؟!

نظر إلى الجميع , ولكنى أثرت الصمت , فلم أرد .. فسألت عالية جلال :
- طيب إنت مسامحه واللا لأ ؟!
- هتفرق فى إيه ؟
- جايز لما إنت تسامحه ربنا يغفرله .
- لو أنا سامحته , غيرى مش هيسامحه .
- إحنا ندعى له إن ربنا يسامحه  ويغفر له .
- أنا شخصيا مسامحه , وكفاية عليه بقية الناس اللى نصب عليهم .
- ممكن أطلب منك دقيقة سكون ترحما عليه .
انتهى الاجتماع , وفى أعماقى زحام من المشاعر .. ما بين أشياء جميلة .. تشابكت مع أشياء مزعجة .. موضوع بدر يضغط على تفكيرى .. وفى الوقت نفسه , فى تلك المرحلة يجب أن أفكر فى نفسى , وفى أحوالى فقط .. فلجأت إلى الدكتور عالية , وقلت لها :
- عاوز أتكلم معاك شوية .. يا ترى عندك وقت ؟
- أه طبعا .. تعال نخرج من هنا .. يا صادق ... صلاح معايا فى الجنينة , و أنا ها ارجع معاه كمان شوية .
- حاضر يا دكتور ة .
- أنا زعلانة جدا ؟
- علشان بدر ؟
- بدر كان بيجى هنا فى المستشفى من زمان , وقعدت معاه كتير , وكلمنى أخر مرة من 3 أيام , وقال لى إنه عايز يرجع المستشفى تانى , بس خايف أحسن يقعد كتير .. قلت له تعال , وبعد كده كل حاجة لها حل .. وقال لى ها أجى الأسبوع الجاى .. مالحقش .. ياااااه .. رنا يصبر أهله .. اسفة يا صلاح .. أنا عارفة إنى  ‘‘‘ غلسة ‘‘ أوى النهارده .. بس غصب عنى .
وكانت هذه أول مرة تشاركنى فى إحساسها بموضوع ما .. فسألتها :
- عايزة تعرفى رأيى ؟
- أه .. طبعا .
- هو اللى اختار .
- قصدك إيه ؟
- بصى يا عالية .. أى واحد عرف برنامج ‘‘ المدمنين المجهولين ‘‘ والاتناشر خطوة .. وراح الاجتماعات , يعنى عرف سكة التبطيل , ورجع ضرب تانى .. يبقى دا اختياره .. فيه ناس مبطلة , والناس دى مش ـحسن مننا .
- لك حق يا صرح .
- أنا رحت  إمبارح اجتماع رائع .. حضرت , وكان نفسى  أشارك , بس ما كنش عندى الجرأة الكافية .. وعلى فكرة نسيت أقول لك إنى كلمت ماما إمبارح , وكانت احلى مكالمة من 10 سنين فاتوا .
- بجد ؟! إيه اللى حصل ؟ احكى لى .
- قابلته مرة واحدة , تانى يوم دخلت المستشفى , واتكلمنا سوا , وبعد كده شفته كام مرة , وسلمت عليه  من بعيد لبعيد .. أنا هاطلب منهم يحددوا لى ميعاد معاه اليومين الجايين .
كانت جلسة جميلة , اختلفنا فى الرأى , ولكن لأول  مرة منذ زمن طويل ,  أجلس مع أحد أفراد عائلتى نناقش مشكلة بهدوء , وكانت المناقشة أيضا إيجابية .. وغادراالمستشفى بعد أن اتفقنا على دراسة موضوع الخروج بكل جوانبه .
وعدت إلى القسم و وطلبت الاتصال مرة أخرى , على أمل أن أجد حاتم , ويرد عليا بنفسه , وفجأة فتح باب القسم , ودخل أمجد , وسليم , وشادى , وحاتم ..  جاءوا معا لعمل الاجتماع فى المستشفى .. يالها من مفاجأة !!
إنها أجمل مفاجأة فى الدنيا .
منذ الصباح كنت أشعر بالضيق لهدم وجود اجتماعات يوم الجمعة , إلا اجتماع الساعة العاشرة صباحا فى وسط البلد .. بالنسبة لى , كان من الصعب  الذهاب إليه وححضوره , فقد كنت أنتظر زيارة أمى , وأخى .. بعد أقل من دقيقة , نادانى صادق مرة أخرى :
- يا صلاح .. تعال .. تليفون علشانك .
- مين يا صادق .
- حاضرتك طالب مكالمة للمشرف بتاعك .
- ماشى .. ألو .. يا حاتم .
وقف حاتم أمامى بينما أنا أترك له رسالة على  ‘‘ الأنسرنج ماشين ‘‘ , وقلت له فى رسالتى المسجلة إنى أسعد إنسان فى الدنيا النهارده .. علشان إنتم هتعملوا الاجتماع عندنا فى المستشفى  .. وعلى فكرة أنا كلمتك الصبح وسبت لك رسالة .. ودى المكالمة رقم 2 .. كدا خالصين .
اقرر عقد الاجتماع فى الحديقة .. وحضره معظم شباب القسم , كنا أكثر من 20 فردا فى هذا الاجتماع , ولأول مرة يعقد الاجتماع المسائى فى الهواء الطلق , وعملنا النسكافيه كالمعتاد فى كل الاجتماعات , وبدأ أمجد قائلا :
- أهلا بيكم فى الاجتماع المغلق غير المتوقع فى مستشفى ‘‘ .... ‘‘ , النهارده الجمعة الموافق ‘‘....‘‘ , وأطلب منكم دقيقة سكون , نفتكر كما فين , وبقينا فين , والمدمنين اللى لسه بيعانوا بره .
بدأ أمجد الاجتماع بالأسلوب نفسه : دقيقية سكون , التنويهات , أخبار المجموعة , المقدمة والقراءات .. واقترحت أن يكون موضوع الاجتماع هو الخطوة الأولى :
‘‘ اعترف أننا بلا قوة أما إدماننا , وأن حياتنا أصبحت غير قابلة للإدارة ‘‘.
أهتممت جدا بالمشاركات , فكان مطلوبا منى قراءة ومشاركة وكتابة الخطوة الأولى .. وبدأ حاتم بالمشلركة :
- بصراحة أنا حسيت أن الاجتماع ده ماينفعش يبقى حاجة تانية غير الخطوة الأولى .. أنا هنا قاعد على الكرسى ده , بسب الخطوة الأولى .. أنا مش ناوى أتكلم عن عجزى قدام المخدرات , بس أنا أحب النهارده أشارك و أتكلم عن سوء الإدارة , وإن حياتى كانت مستحيلة .. يعنى إيه أفوء وأبقى مش عارف أنا فين !! ويعنى إيه أعمل حاجات , وأعرفتها تانى يوم ! ويعنى إيه أطرد من شغلى !! ويعنى إيه أصحابى يشوفونى ميسلموش عليا ! أنا النهارده فهمت إنى عاجز قدام الإدمان , بس مش عاجز كبنى أدم .. بقيت باعرف أخد قرار .. وبثق فى اللى حواليه , مشرفى و أصحتبى .. بأثق فيكم ..
كان حاتم دائما يشارك بيومياته , وكانت هذه أول مرة أسمع فيها حاتم يحدثنا فيها عن نفسه وتجربته وفكره وأحاسيسة .. وكان واضحا أنه مر بظروف قاسية .. وتجارب لا تقل عن تجاربى .
ثم بدأ شادى حديثه :
- أنا مبسوط جدا لأننا جينا هنا النهارده .. كل مرة أجى هنا المستشفى , أبقى مش مصدق نفسى : أنا جاى زيارة مش إقامة !! أنا دخلت  المستشفى كتير أوى .. مش عارف كام مرة .. أنا وصل بى الحال إنى باجى لوحدى .. يعنى أصحى من النوم , أجهز شنطتى وأجى .. كل ده كان بسبب عجزى قدام المخدرات وقدام إدمانى .
ويستمر شادى فى مشاركته الهادئة الجميلة ..
ثم تكلم أمجد :
- أنا طبعا خريج المستشفى  دى .. واللى ما أكلش من رزها يبقى عمره ما هيبطل .. رز وبطاطس .. عريب أوى موضوع البطاطس ده !! هم ماعندهومش فى المستشفى  دى غير البطاطس واللا إيه ؟ طبعا , أنتم عارفيم أنا جيت المستشفى إزاى ؟! جيت راكب حصان أبيض , والمدمنين واقعين على الجانبين رافعي الحشيش والبرشام , وكل أنواع المخدرات .. وبيحيونى .. فى الحقيقة , وبكل فخر أنا جيت مشحون ,, فتحت عينى لقيت صادق , ومبروك وفريد ودكتور وليد .. ويوما قالى دكتور وليد : هتنزل بهدوء , واللا ...؟ كلمة واللا دى كنت عافها كويس : كان معناها حقمة 2 سنتى فى العضل , مش فى الوريد , أخذتها مرتين قبل كده .. وقلت للتغيير نسيبها بهدوؤ المرة دى .. وظل أمجد يحكى تجربته , وضحكنا من قلوبما .. فعلا دمه خفيف .. ‘‘ ملوش حل ‘‘.
وبدأت مشاركتى :
- أنا مش أقدر أوصف لكم أنا مبسوط ياجتماع النهارده ده إزاى ؟ أ،ا فعلا كنت محتاجه .. النهارده  يوم ناجح 200% .أمى وأخويا زارونى النهارده , ولأول مرة نختلف بس مانتخانقش .. أنا نفسى أخرج من المستشفى .. حاسسإن كفاية كده .. وعايز أطل و وأبطل وأنا بره المستشفى .. أنا مش حاسس إن دماغى بتلاعبنى .. بالعكس , أنا فعلا عايز أطلع وأواظب على  حضور الاجتماعات , وأشتغل الخطوات , وأبطل فعلا .
كان شعورى بعد نهاية هذا الاجتماع , أننى شهدت أروع الاجتماعات التى حضرتها فى حياتى كلها .. الاحتمال الأول للسبب فى هذا الإحساس , أننى لم أكن أتوقعه .. والاحتمال الثانى أننى كنت أحتاجه فعلا , فالاستماع إلى مشاركات الأخرين مفيد ومريح نفسيا .. سلمت عليهم بحرارة , وقبل مغادرة المستشفى ,سألنى حاتم :
- قرأت المقدمة يا صلاح ؟
- قرأـ المقدمة 3 مرات .
- وعملت اللى عليك كله ؟
- عملته وزيادة يا حاتم .
- يعنى كلمتنى ؟
- إسمها كلمت ‘‘ الأنسرنج ماشين ‘‘ .
- يعنى كلمتنى مرتين ؟
- أى نعم .
- يجبنى وإنت بتسمع الكلام .. ماتنساش المخلص المفيد : الأمانة , التفتح الذهنى , النية .. ها أشوفك بكره .. على فرة أنا ابتديت أطمنلك يل صلاح.
- بجد ؟ مطمن لى ؟
- أنا ماقلتش أنا مطمن لك .. أنا فلت إبتديت أطمن لك , وده فى حد ذاته إنجاز .
- أى خدمة يا حاتم .علاقة كل عضو بمشرفه علافة خاصة مبنية على الثقة .. وأعتقد من الغباء  أن يحاول المدمن خداع مشرفه .. فالمشرف لديه هدف واحد وهو المساعدة بقدر ما يستطيع .. المشرف ما ه إلا عضو مر بالتجارب نفسها وخداعه لن يستمر طويلا .
بعد نهاية هذا اليوم الجميل , صعدت إلى غرفتى .. نمت الساعة الثالثة والنصف , وكلامعتاد استيقظت الساعة السابعة ..
مدهش ! زادت ساعات نومى نصف ساعة كاملة .. رائع .. لم يكن هذا سهلا ومتاحا من قبل .
بدأت يومى بالدعاء ثم القراءة , وأعددت ورقة وقلما , وجلست فى هدوء أفكر فى الكلمات الثلاث : الأمانة , التفتح الذهنى , النية .. أفكر وأرسم .. أرسم وأفكر .
مرى ساعة , وأخرجت ملابسى الجديدة من الحقيبة التى أحضرتها لى أمى , وبعد حلاقة الذقن , والدش الممتاز , لبست أجمل ما عندى , ووضعت الساعة الجميلة أيضا حول معصمى , وأصبحت على أتم الاستعداد لحضور الاجتماعات .
جاءت الدكتورة عالية فى موعدها , وكانت الانتكاسة وكيفية الوقاية منها موضوع الاجتماع , وكيف يخرج البعض من المستشفى , ويظل معافى لفترة .. ثم ينتكس , ويعود إلى المستشفى مرة أخرى أو لا يعود لقد تفرر , وتمت الموافقة على خروج أمير فى اجازة , وأحسست أن اختيار هذا الموضوع بالذات مناسب جدا لتوقيت خروج أمير للأجازة .
وبعد انتهاء الاجتماع , قررت الدكتزرة عالية الجلوس مع أمير لبعض الوقت , وبعدها نستكمل حوارانا الذى بدأناه يوم الخميس .. وعندما جلسنا , بعد الانتهاء من لقاءها مع أمير , قالت لى عالية :
- أنا مش مستريحة لخروج أمير .. مش بالضرورة إن كل واحد عايز يخرج يكون جاهز للخروج .. بس هو مصمم على الخروج .- بينى وبينك ياعالية 3 شهور كتير .
- كتير , بس يعتند على الشخص نفسه , هو عمل إيه فى التلات شهور .. خلينا فى صلاح .. ياترى فكرت كويس إنت عايز تعمل إيه؟
- أه .. فكرت .. وعايز أخرج من المستشفى فى أسرع وقت .
- ليه أسرع وقت ؟ أنا ما عنديش مانع إنك تخرج .. بس مش عــــاجبنى قصة أسرع وقت دى يا صلاح !!
- خلاص .. أنا فهمت ..ووجودى هنا فى المستشفى أكتر من كده مالوش لازمة .. دا اسمه تضيع وقت .
- طيب ليه ماتسميهوش حماية .. ومش تضييع وقت .
- طبعا هنا حماية .. بس وبعدين يا عالية ؟
- أقول لك بصراحة .. أنا مقتنعة لانى شايفاك مش بتضيع وقت , وباستمرار بتقرا وبتحاول تفهم .. بس خايفة .. بدرى أوى .
- هو أنا قلت أخرج النهارده ؟! فعلا لسه شوية .. وعلى فكرة دكتور وليد رخم جدا , واستفزنى كمان .
- أنا سمعت اللى حصل بينكم فى اجتماع الدكاترة النهارده الصبح .. هو محتاج إنك تكسب ثقته شوية .. صدقنى هو قلقان عليك .. ولاززم تبقى عارف إن دكتور وليد دكتور كويس .
- بس هو دايما بيستفزنى يا عالية .
- إنت كمان ردودك مش سهلة يا صلاح .. أنا عارفاك.
كان الوقت يمر سريعا مع دكتورة عالية .. وكم كنت أتمنى أن أتحدث معها طويلا فى كل ما يخطر بالبال , واتفقت معى أن نستكمل حديثنا فى اليوم التالى .. وبعد أن تناولت طعام الغداء , جاءنى صادق بأسلوبه الجميل قائلا :
- زيارة لك يا أستاذ .. أتفضل معايا .
- أكيد رولا .. ياه !! كنت ناسى إنها جاية .
قابلت رولا بالأحضان والقبلات .. وقالت بمجرد أن رأتنى :
- إيه ده ؟! يا نهار أبيض !! شكلك كويس أوى .
- أنا وزنت نفسى إمبارح .. تصورى 59 كيلو !! أنا وزنى زاد 6 كيلو , تخيلى !!
- عملوا فرق كبير .. احكى لى أخبارك .. ماما وكريم حكولى حاجات وأخبار حلوة .
مرت عالية من أمامنا .. فقلت مقدما لها أختى رولا :
- عالية .. أعرفك بأختى التوأم رولا .. بتزعل جدا لما أقول إنها أكبر منى بربع ساعة . رولا , الدكتورة عالية .. الدكتورة بتاعتى .. أجمل دكتورة فى العالم .
- إزيك يا رولا ؟
- إزيك يا دكتورة عالية .. صلاح عامل معاكم إيه ؟
- كويس ..كويس أوى .. صلاح مدينا أمل .
- أول مرة , من عشرين سنة أسمح حد مش بيشتكى منك .
-أى خدمة .. أخوك عامل شغل امد .
- عن إذنكم .. وفرصة سعيدة .
بعد أن تركتنا الدكتورة عالية , قلت لرولا :
- دى دكتورة عالية .. شفتى حلوة إزاى ؟ المشكلة إنها متجوزة , وأكبر منى بتلات أو أربع سنين .. التانية محلولة , بس الأولانية ملهاش حل .
- بس يا صلاح .. عيب كده .
- احكى لى .. الدنيا بره أخبارها إيه .. أنا نسيت الشارع والناس .
- مفيش .. كل حاجة زى ما هى .. بابا كويس .. كلمنى إمبارح , وجاى يوم الاتنين .
- أنا عايزه يجيلى هنا يوم التلات .
- صعب شوية .. هيوصل الاتنين متأخر .. سيبه يرتاح يومين , ويجيلك الأربع أو الخميس .
- أنا عايز أخرج من هنا يوم الخميس .
- ماما رأيها إنك تستنى شوية .. إنت مستعجل ليه ؟
- با أقولك إيه يا رولا .. كفاية ده .. خلاص زهقت , وبعدين الوضع اختلف .. صدقينى .
- والله يا صلاح أنا حاسة بكده .. يار .
سعدت بصحبة رولا والحديث معها حوالى ساعة , وعندما رجعت إلى القسم وجدت تامر أمامى .. وجها لوجه .. وكانت يده مشوهة .. ‘‘ وارمة ‘‘ بشكل مخيف .. قلت له :
- يا ابن الإيه !! وحشتنى يا تامر .. والله زمان .
- إزيك يا صاصو ؟ أخبارك إيه ؟
- الحمد لله .. مال إيدك ؟
- أسكت , ضربت سوسته غلط , وإيدى باظت .. دا كدا أحسن من الأول بكتير .
- كدا أحسن إزاى ؟ دا شكلها مرعب .. رحت لدكتور ؟
- أمى ودتنى لدكتور وقال نقطعها .. وبعدين رحنا لدكتور تانى وعمل لى عملية .
 - إمتى الكلام ده ؟
- من أسبوع .. وطلعت من العملية على الديتوكس .
- الحمد لله يا أخى .. جت سليمة .
-بيقولوا لى إنك ماشى اجتماعات , وعامل شغل زى الفل .
- بس عندى خبر هيزعلك .
- فيه إيه ؟
- نانسى .
- مالها ؟
- أفورت .
- إيه ؟ إزاى ؟ لا .. لا.. لا!!
- لقوها فى طريق مصر إسكندرية الصحراوى .
 - مش ممكن ؟! عرفت منين ؟
- من حسام .. بيقول كانت مع واحد فى الساحل , ولما أفورت رماها فى الطريق .
- يااااااااااااااه .. نانسى .. إيه الخبر الوحش ده .. تالت حد يموت فى أقل من تلات أسابيع ؟!
- إنت كنت حبيب القلب .
- - قلب إيه يا عم تامر ؟! خلاص .. القلب مات .. لا إله إلا الله .
- محمد رسول الله .
كان مفاجأة غير سارة بالمرة .. حزنت جدا لهذا الخبر .
تركت تامر لأستعد للذهاب إلى الاجتماع , ووصلت إلى المدرسة مقر الاجتماع , وكنت فى حالة اكتئاب عندما دخلت القاعة , وتوافد الناس واحدا وراء الأخر .. وعندما بدأ الاجتماع , لم أكن استطيع التركيز فى بدايته .. ورويدا , رويدا بدأت أنصت .. وشاركت بكلمات معدودة :
- الحمد لله إن أنا هنا , ومبطل النهارده .. عرفت النهارده إن واحدة صاحبتى ماتت .. أفورت .. الموضوع قلب غم .. هو فيه إيه ؟ كل كام يوم حد أعرفه بيموت .. أنا عايز ألحق بقية أصحابى .. عايز ألحق حسام وبهاء .. رامى دخل السجن .. أنا تبت من اللى بيحصل ده .. دى حرب .. والواحد مش ممكن يطلع منها سليم غير لو إنسحب بكرامته .. وفى أسرع وقت .. أنا عايز أنسحب .. أنا لازم أنسحب .. أنا كل يوم باخاف أكتر من اليوم اللى قبله .
 بعد انتهاء الاجتماع تجمعوا حولى .. حبا .. وتعاطفا ..وربما تشجيعا , ثم خرج حاتم , وأنا معه , وقفنا خارج القاعة وسألنى :
- كلمتنى النهارده ؟
- النهارده لسه ماخلصش .
- إنت ميعادك الساعة 5:00 .
- معلش .. أصل أختى رولا زارتنى فى المستشفى , وبعد كده جريت بسرعة على القسم علشان ألبس واستعد للاجتماع .
- المقدمة يا صلاح .
- أرجوك .. بلاش المقدمة يا حاتم .
- المقدمة مرتين .. وبكره مكالمتين .. واحدة فى الميعاد , والتانية الساعة 10:00 , بعد ما ترجع من الاجتماع .
- حاضر .
- لة المستشفى وافقت على خروجك , أخرج .. أنا ماعنديش مانع .
- بجد يا حاتم ؟
- بجد .. بس لازم تبقى فاهم حاجة مهمة أوى .. الموضوع مافيهوش هزار , الناس بتموت بره .
ظللت افكر فى نانسى طوال الطريق إلى المستشفى .. ياه .. لو إنها كانت تعرف الاجتماعات , وهل كان من الممكن أن تنجو وتبطل ؟! يعنى أنا مش هشوفها تانى !! فاكر شرم .. فاكر .. وفاكر .. ظلت الخواطر تقفز إلى رأسى إلى أن انتهى اليومم .
الله يرحمك يا نانسى ..
ونمت فى ميعادى الساعة 3:30 لأستيقظ الساعة السابعة كالمعتاد .
استيقظت , وصورة نانسى تطاردنى .. أنا فعلا حزين ..يا ساتر يارب .. مسكينة نانسى .. نهاية مأساوية ,ملقاة فى الطريق الصحراوى !!
عملت الواجب .. دعوت الهه سبحانه .. شكرته .. وبعد القراءة فى الكتاب نزلت من غرفتى لتناول الإفطار , وقراءة الصحف .. ياترى .. هل كتب أحد الصحفين عن نانسى فى صفحة الحوادث ؟ يا ترى هل مات شخص أخر ولم أعرف ؟
 ذهبت لحضور اجتماع الدكتورة عالية .. ودار حول الأمانة , وتكلم البعض عن الأمانة من وجهات النظر المختلفة .. كل منهم شارك كيفما يراها , ولم أتفاعل معهم , كنت أشعر بالإجهاد , ليس بسب قلة النوم , ولكن موضوع نانسى قد ترك أثره وبصمته , ولا أنسى أننا عشنا أياما حلوة , وأعرف يدا أنها كانت تحبنى فعلا .. فى ياتى لم أطلب منها شيئا واعترضت , أو رفضت .. بالعكس .. أحلامى كانت أوامر .. انتهى الاجتماع بمشاركة ضعيفة منى .. فسألتنى دكتورة عالية :
- مالك النهارده ؟ فيه إيه ؟
- فاكر نانسى .. اللى حكيت لك عنها .
- أى واحدة ؟ فكرنى بيها .
- اللى كنت باضرب معاها فى مصر الجديدة .
- أيوه .. إفتكرتها .. مالها ؟
- أوفر دوز .
- يا نهار أبيض !! عرفت إزاى ؟
- تامر قال لى إمبارح .
- إيه اللى بيحصل ده ؟ ناس كتيرة اليومين دول عمالة تموت .
- نفس الجملة اللى قلتها إمبارح .
- وده يخلينا نتمسك اكتر باللى إحنا فيه .. واللى وصلنا له يا صلاح .
-أكيد طبعا .. المهم .. أخبارك إيه يا عالية ؟
- الحمد لله كويسة .. بس إنت مش عاجبنى النهارده .
- معلش .. شوية وأبقى كويس .. نسيت أقل لك إن حاتم وافق إنى أخرج من المستشفى .. بعد موافقتكم طبعا .
- إنت لسه ناوى تخرج ؟
- أمال عاوزانى أعمل إيه .. أفضل قاعد كده ؟ أنا خلاص زهقت .
 - بكره بعد الاجتماع عاوزين نقعد مع بعض مدة طويلة شوية .. فيه حاجة نعملها سوا .
- ها نعمل إيه ؟
- بكره أقول لك .. إنت مش عملت فى كده من كام يوم ؟
- - يعنى بترديها لى ؟
- لا أبدا .. أصل أنا لازم أمشى دلوقتى , وإنت كمان عندك ميعاد مع دكتورة إكرام .
- اتفقنا .. أشوفك بكره .
وفى طريقى إلى مقابلة دكتورة إكرام , التقيت بدكتور وليد :
- إزيك يا دوك ؟
- إزيك يا صلاح .. الاجتماعات أخبارها إيه ؟
- تمام .
- إبتديت خطوات ؟
- أه طبعا .. أنا باكتب دلوقتى فى الخطوة الأولى .
- شكرا يا دكتور .
أعجبنى كثيرا الأسلوب الذى تحدث به .. أسلوب هادئ ولغة جديدة مختلفة , وقابلت دكتورة إكرام .. وبادرت بقولها :
- البقية فى حياتك .. أنا عرفت من تامر أن نانسى اللى ماتت كانت صاحبتك .
- حياتكالباقية .. شكرا يا دكتورة إكرام .
- إسمع .. أنا مش عاوزاك تخرج دلوقت .. أنا قلقانة عليك .. إستنى شوية .
- حضرتك معاهم واللا معايا ؟
أنا معاك طبعا , وعلشان كدا عاوزاك تقعد هنا شوية كمان .. أنا مش طالبة كتير .. أسبوع واحد كمان .
- صدقينى يا دكتورة , والله مش هتفرق .. بالعكس أنا خلاص مش قادر أقعد واسمع كلام سلبى أكتر كم كده .. مين عايز يضرب .. ومين عايز يهرب .. ومين هيجيب مخدرات .. ومين .. ومين .. ومين .
- على العموم إحنا متفائلين عليك أوى يا صلاح , إنت ماكملتش شهر فى المستشفى !!
- أنا عارف يا دكتورة إكرام , وبعدين هو أنا ها اروح فين ؟ هتلاقينى كل يوم هنا برضه .
- طبعا , أكيد .. ما إنت مش هاتحب تقلقان عليك .
- أكيد لأ .
وبعد تناول طعام الغداء , ذهبت إلى غرفتى , وجلست أقرأ فى الكتاب , وأمسكت الورقة والقلم وكتبت مفهومى عن الخطوة الأولى .. كتبت 5 صفحات .. وكان واضحا لى عجزى أما إدمانى .. وحياتى وما حدث فيها من هلاك ودمار .
وفى الموعد بدقة وصلت إلى الاجتماع , وبعد التحية والسلام .. عملت نسكافيه , وتمنيت مجئ حاتم .. ولكنه لم يحضر , وجاءت مجموعة كبيرة نوعا ما , ومن بينهم وجوه جديدة لم ألتق بها من قبل , وفهمت من الجلسة أن أحدهم توقف عن التعاطى منذ مدة طويلة , وقد سافر خارج البلاد , وبعد عودته أحضر معه صديقه الذى يحضر الاجتماعات لأول مرة .. ودار الاجتماع حول قراءة قصة وتجربة شخصية والتعليق عليها , وعنوان القصة : ‘‘ حياة مستحيلة ‘‘ .
فعلا .. الحياة كانت مستحيلة ..
وشاركت غى هذا الاجتماع بحديث عن التشابه الذى بينى وبين الرجل صاحب القصة , وهذه التجربة الشخصية .. وذكرنى الاهتمام بهذا العضو الجديد , بالإهتمام الذى استقبلت به فى اليوم الأول الذى دخلت فيه هذه القاعة .. زطلب منه شادى , كما طلب منى أن يقرأ : لليوم فقط .
كان من الوضح شعوره بالخوف وإحساسه بالقلق .. لقد مررت بالتجربة نفسها , وأعرف هذه المشاعر جيدا .. وبعد الاجتماع ذهبت إليه لأتعرف عليه , كما حدث معى من قبل .
وفى هذا اليوم حرصت أن أعرف رأى توفيق فى خروجى من المستشفى .. فسألته :
- إيه رأيك يا توفيق .. أخرج من المستشفى دلوقت ؟
- دا قرار مش سهل .. إيه رأى دكتورة عالية ؟
- مفيش حد بيقول : لأ .. بس برضه مفيش حد بيقول : أه .
- المشكلة إن دى أول مرة تدخل فيها المستشفى , وكمان من تلات أسابيع بس !!
- لأ .. من 24 يوم .
- طيب حقك على يا سيدى .. يعنى مش شهر حتى .. وبصراحة مش عارف أقولك إيه .. قرار صعب .. أنا أصلا مادخلتش مستشفى , أنا بطلت من البيت , لكن شادى دخل المستشفى اكتر من 12 مرة .. الموضوع ياصلاح يا صلاح مالهوش
مقياس .. كل واحد وليه ظروفه .. وعلشان كده القرار فيه صعب .
اليوم , تمنيت وجود حاتم فى الاجتماع , كم أحب الحوار معه , كما أنه يعرف عنى الأن كل التفاصيل , وإضافة إلى هذا إننى أشعر بأنه يفهمنى جيدا .
عند عودتى إلى المستشفى , أبلغنى عامل التليفون أن امى اتصلت بى , والأسف لم أكن موجودا .. والأسف أيضا لم يكن معى تصريح بمحادثة تليفونية لأتصل بها , إنه نظام المستشفى .. شئ يغيظ .. وفكرت أعمل محاولة .. من يدرى ؟! ربما أنجح .
- عايز أعمل مكالمة للبيت يا صادق .. ممكن ؟
- ماعملتش تصريح ليه ؟
- هوأنا باقولك أنا خارج اجازة ؟! اطلب لى البيت وخليك جدع .
- ياريت ينفع .. ماينفعش يا باشا ..إنت لك مكالمة واحدة للمشرف , أكتر من كدا لازم تصريح .
- ماشى يا صادق .. بكره الصبح هتلاقى سلك التليفون مقطوع , ومفيش د فى القسم كله هيتكلم .

- ما أنا عارف أنك إنت اللى قطعته قبل كده , بالظبط زى الطبق اللى تحت سرير حلمى , هو إ،ت فاكر إن فيه حاجة تستخبى على القسم دا كله !!
- والله رجولة يا صادق .. تعال لى أخدك دور شطرنج قبل ماتنام ..أنا عارف إنت مفيس حاجة تصلح مزاجك غير لما تتغلب دور على أخر الليل .
- تعال .. بس كده .. والشاى على يا صلاح .
- إنت أبو الواجب كله .
لعبت دور شطرنج , وطلعت إلى غرفتى ووجدت أمير يجهز حقيبته :
- خلاص يا أمير .. خارج بكره إن شاء الله ؟
- كفاره .. يا ساتر يارب .. أنا لايمكن أرجع هنا تانى .
- أمال لو ضربت هتروح فين يا حبيبى .
- ها أروح الجنة .. والله ما فى حاجة هتوحشنى فى المستشفى دى غيرك يا صلاح .
- والله .. وإنت كمان يا أمير .. أنا وأنت قضينا مع بعض 3 أسابيع فى نفس الأوضة .. والله كانت أيام حلوة .
- لا ياحبيبى .. أنا قضيت على السرير ده 3 شهور .. بسأحلى أيام , كانت أخر أيام .. الأيام اللى عرفتك فيها يا صلاح .
- با قولك إيه .. واظب على الاجتماعات يا أمير .. ماتكسلش وماتستهبلش .
- يعنى أنت اللى هتواظب يا صلاح ؟ والله ما حد فاهمك فى المستشفى دى غيرى أنا .. عرفت تنيمهم كلهم .
- بجد هتوحشنى ياأمير .
- با قولك إيه .. بلاش تقلبها دراما .. الحكاية مش ناقصة ,, كلها كام يوم وتخرج وتحصلنى , ونتقابل فى الاجتماعات .
- أكيد .. لازم تروح الاجتماعات .
- أه .. بس لو يخلونا نشرب حشيش !!
- يا ابنى ماينفعش .. مفيش فايدة فى دماغك !!طوبة !!
فى تلك الليلة نمت الساعة 3:00 , واستيقظت الساعة 7:00 ما هذا الجمال ؟ لقد نمت 4 ساعات كاملة .. معنى هذا أن هناك أملا كبيرا فى العودة إلى النوم 6 ساعات فى اليوم ..وبعد الدش , حرصت على ارتداء ملابس أنيقة .. وبعد كتابة بعض الصفحات , نزلت لتناول الإفطار , وقراءة الصحف , ولعبت دور شطرنج مع صادق , وأقبلت علينا نجلاء .. لقد وصلت قبل موعدها .. وبدأت وارها المرج مع أمير :
- صباح الخير .
- صباح العسل بالطحينة .
- وإيه لزمتها الطحينة دى ؟
- إنت عمرك ما أكلت عسل أبيض بالطحينة ؟
- إيه الكلام ده ؟! إنت بتضحك على ؟!
- طيب جربى وادعى لى .. خلال ربع ساعة تبقى ولعة ..
ضحكت وقالت :
- أنا جاية بدرى مخصوص علشان أسلم عليك يا أمير .
فداعبتها قائلا :
- يا سيدى .. ياسيدى .. قولى كده وفهمينا الموضوع .. ماشى يا عم أمير .
- أيوه .. نجلاء دى حبيبتى .. عندك مانع ؟! وبعدين اللى بيته من قزاز ما يحدفش الناس بالطوب واللا إيه يا عم الناصح .. صح يا نجلاء ؟
- أسكت يا أمير ؟ من ساعة ما عالية ظهرت , وهو مش بيعبرنى ولا بيسأل عنى .. شخصيته اتغيرت 180 درجة
- إيه الطلم ده , حرام عليك ؟!
- هتجيلنا قريب يا أمير ؟!
- أجى أعمل إيه بس ؟! الواحد ما يصدق يخرج من هنا , تقولى له ييجى تانى ؟
وبحرارة سلم علينا أمير .. واحدا , واحدا .. وقلت له :
- ها اكلمك , أول ما أخرج من المستشفى .
- وأنا مستنى تليفونك ..ياللا .. سلام .
تركنى أمير فى غرفتى وانطلق خارج المستشفى .. جاءت دكتورة عالية وسألتنى :
- فين أوضتك ؟ أفضل الكلام فى مكان مقفول .
وفى غرفتى , دار حديثنا وأسئلتها عم والدى ,وأمى , وكريم , ورولا , وأيضا عن صديقاتى , ومريم , وراندا , وهالة .. كانت جلسة مختلفة , وأعتقد أنها كانت من أهم جلسات العلاج .. بدأت فى التحدث معى عن المرض قائلة :
- الإدمان يا صلاح مرض زى أى مرض تانى .. وتعاطى المخدرات هو أحد أعراض مرض الإدمان .
- أنا طول عمرى فاكر أن أهلى ماربونيش كويس , وهو ده السبب .
- مش مظبوط الكلام ده , الإدمان مرض , ولا له صله بسوء التربية , ولا نقص الأخلاق , بدليل أصحابك فى البرنامج , شوفت بيتصرفوا إزاى بعد ما بطلوا .. ناخد شادى مثلا : مفيش أى حد ممكن يتخيل إنه كان بياخد مخدرات .. مؤدب , هادى , وصوته ما بيطلعش .. لعلمك شادى كان بيجى المستشفى لوحده , يقعد شوية ويخرج يضرب , ويرجع تانى , وبرضه لوحده .. لغاية لما راح الاجتماعات ودلوقت الحمد لله مبطل بقاله سنة .
- أنا بحبه جدا .. شادى محترم .
ثم طلبت منى عالية أن أحدثها عن علاقتى بأهلى فقالت :
- لو كان باباك موجود هنا دلوقت ان هيبقى واقف فين ؟ وعينه عليك واللا لأ ؟
وتكرر السؤال بالنسببة لكل فرد من أفراد عائلتى والناس المهمين فى حياتى ..
وبعد ذلك طلبت منى أن أقف فى مكان كل واحد من أهلى , وأتكلم نيابة عنهم وعن لسانهم ثم قالت :
- لو كانوا موجودين هنا , كانوا هيقولوا إيه لصلاح ؟
فى الحقيقة هذه الجلسة كانت مختلفة , ولك يكن واقعها على سهلا , لأننى ولأول مرة وضعت نفسى مكانهم ,وأحسست بما يمكن أن يشعروا به فى ذلك الوقت .
لم أستطع التنفس , وإن كنت لك أكن أرغب فى التنفس , فقلت لها :
- كفاية ..نقف لحد كدا يا عالية .
- لأ .. نكمل .. مهم أوى نكمل , إنت بقى عايز تقول لهم إيه النهارده ؟
سكت ثوان ثم قلت :
- مفيش وعود .. بس أنا هاعمل اللى عليا النهارده , علشان أفضل مبطل ؟
- كويس أوى .
ثم انتقلت إلى موضوع الخروج من المستشفى , وصارحتنى برأيها :
- قصة خروجج بدرى عاملة مشكلة , لأن الأراء اختلفت , وأنا اقتراحى إنك تخرج بس على أسا إنها أجازة .. يعنى تروح البيت يوم الخميس , وترجع الجمعة الصبح , وتقضى اليوم كله فى المستشفى , وتنام هنا الجمعة والسبت , ويوم الحد تنام فى البيت , وترجع الاتنين وتقضى فى المستشفى يومين : الاتنين والتلات .
- إيه يا عالية ؟ أنا إتلخبطت , يعنى الملخص عايزانى أخرج أجازة .. مش خروج نهائى .. صح ؟!
- خروج تدريجى ... وكل مرة ترجع من الأجازة يتعمل لك تحليل .
- موافق .. وإيه كمان يا عالية ؟
- تحضر كل يوم اجتماع .
- أكيد .
- لعلمك , أنا أكتر واحدة متحمسة لخروج , وأكتر واحدة خايفة من خروجك.. إنت مدينى أمل كبير أوى .. وأنا فعلا خايفة .
- أنا مش ها اتحرك خطوة من غير ما تكونى عارفة أنا فين وبأعمل إيه ؟ كل خطوة بالاتفاق .
- اتفقنا .. أنا سمعت أنك هتقابل دكتور سمير بكره ؟
- إيه ده .. هو مفيش حاجة بتستخبى فى المستشفى دى ؟
- لأ طبعا .
- دكتور وليد قال لى إنه بكره هيبلغنى بالميعاد .
خرجت د. عالية من المستشفى حوالى الساعة الثالة , وبعد أن تناولت وجبة الغداء , ذهبت إلى دكتور وليد لآخذ منه التصريح للاتصال بــأمى .. ثم صعدت إلى غرفتى للقراءة وفقا للاتفاق مع حاتم .. ولم أجد أمير فى الغرفة , وأصبحت وحدى فى غرفتى . إننى سأفتقد أمير .. قضينا معا 3 أسابيع فى نفس الغرفة .. وبصراحة , كانت صحبته لطيفة , ولم يكن مزعجا على الإطلاق , على العكس تماما .. ككان طيبا وودودا .
وفى الموعد المحدد الساعة الخامسة .. كلمت حاتم ..ورد هو شخصيا :
- ألو .
- أهلا وسهلا .
- أكلم ‘‘ الأنسرنج ماشين ‘‘ لو سمحت ؟
واتفقنا على اللقاء المسائى .. وبعد الحوار مع حاتم , كلمت أمى , لأزف إليها نبأ اللقاء مع دكتور سمير فى اليوم التالى , وتقبلت الخبر بهدوء .. عندما أوضحت لها أنه سيناقشنى فى موضوع خروجى من المستشفى .. لم تنفعل أمى , ولم تعترض , وكان تعليقها :
- أنا ثقتى فى دكتور سمير كبيرة .. وربنا يعمل اللى فيه الخير .
كانت أجمل مفاجأت الاجتماع حضور أمير , وأسعدتنى رؤيته , لتصورى أنه لن يحضرها أبدا , ولكنه التزم بتنفيذ وعده .. إنه موقف رجولى وإيجابى يحسب لصالحه ,, واكتملت سعادتى عندما نفذ حاتم أيضا وعده وجاء قبيل الاجتماع .. حاتم .. كان بالنسبة لى طوق النجاة ومثل الأعلى , ولم يشغلنى كثرا
أنه أصغر منى سنا , فككل تصرفاته تؤكد أنه كبير .. وهو بكل صراحة نجم متألق , ولست وحدى الذى يعجبه أسلوبه فى المشاركة , وفى إدارة الاجتماع , وبالتالى كنت أركز فى كل كلمة يقولها .. بدأ حاتم حديثه قائلا :
- إيه الى بيحصل ده ؟ هوا إحنا اللى مدمنين وعيانين ,واللا الناس هى الللى مجانين ؟!! بصراحة أنا مش فاهم حاجة !! الناس فى الشارع بتتصرف بطريقة غريبة جدا , وأنا جاى شفت إتنين رجالة فى الطريق بيتخانقوا ,واحد كسر على التانى . إزاى .. وإزاى ؟ أصلا الاتنين غلطانين , واحد ماشى على الشمال وعايز يخش يمين .. والتانى ماشى على اليمين , وعايز يخش شمال ,و وأنا جاى من ورا وبتفرج على سيرك .. نزلوا من العربيات .. قلت بس حرب .. نزلت أنا كمان ولقيت اتنين رجالة , واحد على الأقل 60 سنة , والتانى 65 سنة , ووقفت فى النص أحاول أهدى بينهم , وقلت لهم : معلش يا افندم .. حصل خير يا افندم .. حوالى ربع ساعة فى محاولات فاشلة .. هو فيه إيه ؟ هى الناس ماله ا ؟ وبعدين , الاتنين مافيهومش نفس .. واحد منهم لو زعق شوية زيادة , كان ممكن يجيله سكته قلبية .. الناس فى الشارع لازم يبقى عندهم برنامج يتعلموا فيه إزاى يحترموا بعض , ويشتغلوا خطوات , ويحضروا 500 اجتماع فى 500 يوم .. والله دا شعي هيجننى ..
 استمر حاتم فى الاعتراض على تصرفات وسلوك البشر فى الشارع .. وبعد ذلك شاركت بإحساسى :
- الحمد لله , أنا مستريح اليومين دول .. أيامى ناجحة طالما أنا مش باخد مخدرات .. احتمال كبير أخرج من المستشفى يوم الخميس وبكره إن شاء الله عندى ميعاد مع دكتور سمير .. أنا قلقان شوية , وبصراحة مش عارف سر قلقى , وبيدور فى دماغى 100 سؤال .. يا ترى هو هيقول لى إيه ؟ ويا ترى هو ممكن يسألنى فى إيه ؟ وأنا معروض أجاوب إزاى ؟! أول مرة شفته فى ‘‘ الديتوكس ‘‘ كنت ضايع .. المرة دى الموقف مختل .. بجد زهقت من التفكير , قلت اطلع اللى جوايا فى الاجتماع علشان استريح .
بعد انتهاء الاجتماع , وقفت مع حاتم كالمعتاد , ودردشنا ف فى مواضيع مختلفة , وفى أخر كلامه قال لى عبارة مهمة :
- ‘‘ إنت مش محتاج إنك تثبت أى حاجة لأى حد ‘‘ .
قالها ببساطة شديدة .. بينما كنت ألف وأدور حول نفسى , وكان مستحيل الوصول إلى هذه المقولة الموجزة المفيدة .. ياه .. كم كنت فى حاجة إلى سماعها .
عدت إلى المستشفى فى حالة هدوء نفسى , وبعد أن تناولت وجبة العشاء لعبت ‘‘ كوتشينة ‘‘ مع الشباب , ودور شطرنج مع صادق , ثم صعدت إلى غرفتى .. قرأت فى الكتاب بتركيز حتى الساعة الثالثة .. إنها أول ليلة أنام فيها فى الغرفة وحدى , بعد خروج أمير من المستشفى .
القـــــــــــــرار
استيقظت الساعة السابعة كالمعتاد , وبعد حلاقة الذقن والدش , أعددت نفسى لمواجهة اليوم بملابس أنيقة .. عدت أهتم من جديد بالملابس الأنيقة , والمظهر الئق .. ياه !! ما هذا الذى كنت فيه قبل دخولى المستشفى ؟! مررت بأيام لم أكن استبدل فيها ‘‘ الترينج ‘‘ بغيره لمدة أسبوع !! يااااه !!
قمت بواجبى .. الدعاء والقراءة , ثم نزلت لتناول الإفطار , وقراءة الصحف .. وظاثناء لعب دور الشطرنج مع صادق , وصل دكتور وليد وقال لى :
- ميعادك يا صلاح الساعة 1:30 مع دكتور سمير , ومعايا الساعة واحدة .. اتفقنا ؟
- اتفقنا .. شكرا يادوك .
وصلت دكتورة عالية , وبعد انتهاء الاجتماع قلت لها عن موعدى مع دكتور سمير .. وجلسنا معا , وتحدثنا .. كانت دائما السبب الرئيسى فى إحساسى بالاطمئنان ..
- ما تخافش .. كله هيبقى كويس .. وإن شاء الله أشوفك بعد ما تقابله ..
- على فكرة , دكتور وليد لأول مرة يقول لى إنه عايز يقعد معايا قبل مقابلة دكتور سمير .. ماحصلتش قبل كده .
- هايل .. إسمع له .. وليد دكتور كويس .
- ياللا .. عندك أجازة منى يا عالية لمدة ساعين .
- أول ما تخلص مع دكتور سمير , بلغ صادق , وأنا ها اسيب له خبر بكمكانى .
ذهبت إلى صادق :
- من فضلك يا صادق وصلنى عند دكتور وليد .. ميعادنا الساعة واحدة .
وللمرة الأولى أدخل غرفة دكتور وليد .. تجولت بعينى فى أرجائها .. بها سرير , ومكتب , وأمامه كرسى ومنضدة , وفى ركن فيها الميزان .. وبينما دكتور وليد يقرأ فى الملف الذى أماه , وقفت على الميزان , وأذهلنى ما وصلت إليه , فقلت :
- إيه ده ؟ 61 كيلو !! أول مرة فى حياتى أجيب الرقم ده !! الظاهر ها ابتدى أعمل رجيم .
- يعنى وزنك زاد 8 كيلو .
استمر دكتور وليد يقرأ ويقلب صفحات الملف .. فقلت :
- إيه الجداول دى لها ؟ دا أنا اسمى مكتوب على كل ورقة .. الملف دا بتاعى .. مليان ورق كدا ليه ؟! ممكن أشوف الملف و وأقرا معاك ؟
- لأ .. طبعا .. مش ممكن .
- ليه ؟ هو مش الملف دا بتاعى ؟
- لأ .. مش بتاعك .. ده بتاع المستشفى .. النهارده لك 26 يوم .. اللى شافك أول يوم , ويشوفك النهارده مايعرفكش .
- البركة فى رز سويسرا .
- البركة فى ربنا .
- لك حق يا دوك .
- محتاجين نقعد مع مامتك وباباك , وإخواتك , جلسة ننظم فيها الأمور شوية .. لازم كل المواضيع تبقى واضحة للكل علشان ما يحصلش مشاكل .
- ما تقلقش يا دكتور .. أنا ناوى أريحهم على أد ما أقدر .
- أنا متوقع كدا برضه .. باباك وصل إمبارح بالليل .
- لأ .. دا حضرتك مركز أوى , ومتابع كمان !!
- أكيد .. واتكلمت معاه النهارده الصبح .
- يعنى كلمك وما كلمنيش ؟!
- يعنى هو كلمنى علشان خاطر مين ؟ الطبيعى إنه يفهم الوضع الأول , وبعدين أنا كنت ناوى أاحول لك المكالمة , بس إنت كنت فى اجتماع مع عالية .
- فى بيتها يا دوك .. أنا وإنت واحد .
- باللا بينا علشان متتأخرش على الدكتور سمير .
مشينا معا .. وصلنا مكتب دكتور سمير , ودخلنا السكرتارية , وأبلغهم دكتور وليد بموعدى , ثم وجه إلى الكلام :
- 5 دقايق لغاية دكتور سمير ما يخلص من ضيفه , وبعد المقابلة ترجع يا صلاح على القسم , أظن إنت مش محتاج حد يعرفك الطريق ؟!
- لا .. مش محتاج .. أنا عارف طريقى كويس .. شكرا يا دوك .
خرج دكتور وليد من غرفة السكرتارية بعد أن منحنى ابتسامة عريضة .. كلها أشياء جديدة بالنسبة لى , وانتظرت خس دقائق فقط , وخرج دكتور سمير مع ضيفه , وحياة بحرارة عند باب الغرفة , ومد يده إلى بالسلام قائلا :
- إتفضل .. أنا اتأخرت عليك ؟
- لا .. ولا يهمك يادكتور .. أنا لسه جاى .
- إتفضل هنا ..تشرب إيه ؟ أنا ها اشرب شاى .
- وأنا كمان .
- سكرك إيه يا صلاح ؟
-كوبايه ولا فنجان ؟
- فنجان .
- اتنين من فضلك .
- شاى , واحد علشانى , والتانى معلقتين سكر .. وامنع التليفونات .
وقلت لنفسى : ياه !! اهتمام عالى .. أوى.. واحترام .. حاجة جميلة .. وبهدوء رائع , بدأ كلامه معى :
- شكلك أحسن بكتير من أول مرة شفتك فيها .
-  أكيد طبعا .. أنا جيت المستشفى تعبان أوى .
0 قضيت أيامك إزاى يا صلاح ؟
- قضيت أيام حلوة, وأيام صعبة .. ودا طبيعى , المستشفى حلوة , مريحة , واسعة , بس يعنى محتاجة شوية شغل فى الإداريات .. التنظيم الإدارى متعب .. مثلا غلشان الواحد يعمل تليفون مشكلة .. الملابس تتأخر فى التنضيف ,, الدبان غلس وكتير , وبالذات فى غرفة الأكل , وعلشان الواحد يقابل الدكتور قصة ورواية ..
- طبعا , إنت فاهم إنك مش فى فندق خمس نجوم ..صح ؟
- أكيد .. بس أنا فى سويسرا .
اابتسم الدكتور سمير ..
- إتفضل الشاى .- شكرا يا دكتور .
- كلمنى عن العلاج ..هو دا اللى يهمنى .. عملت إيه ؟
- عملت كل اللى اتقال لى .. حضرت كل الجروبات والاجتماعات .. ومفيش يوم اعتذرت عن اجتماع .. وشاركت كتير .. وكل يوم أقرا فى الكتاب , وتقريبا خلصت الخطوةالأولى , بس المشرف مش عايز يناقشها معايا غير لما أخرج من المستشفى .
- مين المشرف بتاعك يا صلاح ؟
 - حاتم .. وحضرت اجتماعات وجلسات دكتورة عالية , ودكتورة إكرام , ونجلاء , وبصراحة , دكتورة عالية أكتر واحدة عرفت أتفاهم معاها  هايلة ومريحانى , وأنا ناوى أواظب على حضور اجتماعاتها حتى بعد ما أخرج  من المستشفى .
سكت الدكتور سمير لثوان ثم قال :
- صلاح .. واضح إنك ذكى أوى . ودا سلاح ذو حدين ..يا إما إنت فعلا ذكى أوى , واستوعبت الموضوع بسرعة مش طبيعية , يا إما إنت ذكى أوى , وعرفت تضحك على المستشفى كلها فى وقت قليل .. ودا اللى هيبان ويتضح فى الفترة الجاية .. لو رجعت تاخد مخدرات تانى , وكنت حظوظ ولا اتمسكت أو ماموتش , هترجع هنا تانى , بس المرة الجاية هتشرفنا شهور .. اتفقنا ؟
- اتفقنا .
- إنت طبعا عارف إن أنا أقدر أشرب بيرة مثلا , أشرب زى ما أنا عايز ,  لأن أنا ماعنديش مشكلة مع الشرب , لكن إنت ما ينفعش تشرب أى حاجــة ,, لأنك عندك مشكلة .
- للأسف الشديد أنا فهمت الكلام دا كويس .. وعارف كمان إنى هــاعيش بقية عمرى مريض .
- فيه مدمنين بتشوف إن مرضها بدأ قبل تعاطى المخدرات .. لما تشتغل الخطوات هتعرف تحكم بنفسك .
- أعتقد كده برضه .
- تمام .. هتخرج أجازة يوم الخميس  حسب الجدول اللى هينتظم مع دكتور وليد , وأ،ا معلوماتى إن دكتورة عالية هى اللى فدمت الجدول ده .. ويفضل إنك تمشى عليه زى ما هو مقترح بالظبط .
- ما تقلقش يا دكتور .. أنا مش ناوى أفاصل .
- أحب دايما أشوفك زائر مش مقيم .. فيه نــاس كتير هتحاتج مــساعدتك لو عرفت تقف على رجليك .
- إن شاء الله هتلاقينى دايما هنا . إطمن يا دكتور .. شكرا و أستأذن .
- اتفضل .. ربنا يوفقك .. مع السلامة .
وقام هذاا لدكتور العظيم من على مكتبه , ووصل معى إلى الباب , وسألنى :
- فيه حد معاك بره ؟ حد يوصلك ؟
- لا يا دكتور .. أنا عارف طريقى كويس .
وخرجت من مكتبه وأنا فى قمة السعادة .. كل ما أستطيع قوله فى تلك اللحظة , أننى التقيت مع إمسان يمتلك فى قلبه حبا عميقا للناس .. يتحدث بهدوء  وبساطة ودون استعلاء .. كانت جلسة أنيقة .. بالتأكيد سأتذكرها كثيرا ..وهكذا أثبت عمليا أنها مستشفى هدفها العلاج  , والأمر يتوقف على حالة المريض .
مشيت إلى القسم , وكنت ‘‘طاير ‘‘ .. ‘‘طاير ‘‘  من الفرحة , وأعلنت النبأ :
- أى خميس ؟ فى أى أسبوع ؟ وأى شهر ؟ فى أى سنة ؟ الخميس الجــاى يا حلوين .
قال جلال وهو فى شدة التعجب :
- يا ابن الإيه ؟! حتى الدكتور سمير نيمته ؟!
- نيمته , وغطيته بعد ما حكيت له حكاية الشاطر صاصو .. يــا صــادق هــى الدكتورة عالية فين ؟
- كلمتها .. جاية حالا .
وصلت دكتورة عالية , وسألتنى :
- هيه .. عملت إيه مع دكتور سمير ؟
- الراجل دا بيفهم .
- أه طبعا .. أمال إنت فاكر إيه ؟ قلت له إيه ؟
- اتفقنا أمشى على خطة الدكتورة عالية .
- بس المهم إنك تلنزم يا صلاح .

- إنتى فاكرة إنى مش ها التزم ؟!
- لأ .. أنا عارفة كويس أنك هاتلتزم .. وبكره لنا قعدة سوا .. طويلة شوبة , علشان نشوف البرنامج ها يمشى إزاى ؟
- حاضر .
- ياللا .. أنا هاروح دلوقت , وأشوفك بكره إن شاء الله .
- دكنورة عالية .
- أفندم .
- متشكر أوى .. أنا عارف أد إيه إنتى وقفتى جنبى  علشان أخرج من هنا .
- يا خوفى .
- يوووه .. ماتخفيش .. بجد ماتخافيش .
- صلاح , الموضوع دا ما فيهوش ضمانات , وعلشان كده ربنا يستر .
- هيستر إن شاء الله .
بعد أن خرجت دكتورة عالية من المستشفى , جمعتنى مع الشباب جلسة ضاحكة , ودور شطرنج مع صادق حتى  جاء موعد وجبة الغداء .. وبعدها مباشرة جاءنى صادق :
- تليفون يا سيدى .
- مين ؟ غريبة أوى حد يكلمنى فى الوقت ده ؟! مين يا صادق ؟
- رد وانت تعرف .
- مش عايز تقول لى مين !! ماشى يا صادق .. إنت أصلك شـايل منـى  بعــد ما اتغلبت فى أخر دور .
- ألو .. بابا .. إزيك ؟ حمد لله على السلامة .
- إزيك يا صلاح ؟ عامل إيه ؟ طمنى عليك .
- أنا كويس الحمد لله .. انبسطت فى الرحلة ؟
- كانت رحلة هايلة .. الحاجة الوحيدة اللى كانت قلقانى هو أنت .. أنـا مـش  ها استريح غير لما اطمن عليك .
- إطمن .. أنا كويس الحمد لله .
- دكتور وليد بلغنى إنه وافقوا إنك تخرج أجازة يو الخميس .
- أخيرا وافقوا .. أنا كنت عند دكتور سمير , وهو اللى بلغنى بخبر الموافقة .. قل لى يا بابا .. هتجيلى إمتى ؟
- أنا مش عايز أجى المستشفى دى تانى .. كفاية و صلتك , وجيت أزورك مــرة مع مامتك وما عرفناش نشوفك .. مامتك , وحد من إخواتك يرجعوك .
- زى ما يعجبك يا بابا .
- ها اكلمك يوم الخميس الصبح بدرى , تكون عرفت حساب المستشفى .. إحنا دفعنا مبلغ مقدم , وشوف الباقى كام , وابعت لك الفلوس مع مامتك .
- حاضر يا بابا .
- خلى بالك من نفسك ,و أشوفك يوم الخميس إن شاء الله .
- إن شاء الله .. وسلم بى على ماما وكريم ورولا .
- حاضر .. مع السلامة . 
لم أشعر فى حياتى , كم أشتقت إلى ووالدى إلا بعد أن سمعت صوته ..
كان واضحا  من صوته أنه لازال يشعر بالقلق .. طبيعى ..أردت الاتصال بحاتم , فقلت لصادق:
- عايز أكلم المشرف بتاعى يا صادق .
- تليفوناتك كتيرة الأيام دى .. نعديها المرة دى علشان دا المشرف .
- هو أنا بكلم حد غيره ؟! طبعا إنت شايل  منى علــشان دور الــشطرنج اللــى فات .. هو كان دورك , وأنا اديتك أعلى درجات الأمل .. وفى ثانية مقــصين , دابل كيك .. ومات الملك .
- بطل  لماضة .. تليفونك ..اتفضل رد .
- ‘‘ أنسرنج ماشين ‘‘ طبعا .. ألو يا حاتم .. أنا عايز أبلغك إن ها اخرج يوم الخميس من المستشفى .. يعنى بعد بكره .
فاجأنى صوت حاتم :
- أيوة يا سيدى .. هتخرج يوم الخميس .
- إيه ده ؟ إنت فى البيت ؟!!
- أيوه فى البيت .. بس مابردش على كل التليفونات .. إسمع يا صلاح  أنا مش ها أقدر أروح اجتماع وسط البلد , بس بكره إن شاء الله ها أجيلك اجتماع مصر الجديدة علشان الدنيا لازم تتنظم .
- أكيد طبعا .
- لأ .. إنت مش فاهم , الخروج من المستشفى له قواعد ومافيهاش فصال .
-  أنا عمرى ما فاصلت .
- تعجبنى وإنت بتسمع الكلام .بعد الانتهاء من الحديث التليفونى مع حاتم , أسرعت للاستعداد لحضور اجتماع اليوم فى وسط البلد ‘‘ لمدمنى الخمر مجهولى الهوية ‘‘ , الذى يحضره 
مجموعة من الأجانب , والمشاركات معهم ممتعة , ولم يحضر من الشباب المصرين غير أمجد فقط .
وقد شاركت فى هذا الاجتماع , وأعلنت لهم نبأ الموافقة على خروجى من المستشفى ’ ولذا أشعر بسعادة حقيقية , وأننى أنوى حـضور الاجتماعات والمشاركة , ونمفيذ كل ما يقال لى لأظل معافى .
وبعد الاجتماع جاءنى أمجد , وله احترامه الكبير عندى , فهو مشرف حاتم ؛ بمعنى أنه مشرف على مشرفى الذى يعرف عنى كل التفاصيل .. كلمنى  وفى صوته نبرة فرحة , وحزم فى الوقت نفسه , وقال لى :
- حاتم قال لى إنك خارج بعد بكره أجازة .
- إن شاء الله يا أمجد .
- إنت جاز يا صلاح ؟
- قصدك إيه ؟
- الخروج من المسنشفى عمره ما كان ميزة .. 99 % من اللى بيخرجوا من المستشفى بيضربوا تانى .. منهم اللى بيتحبس , ومنهم اللى بيمرض أو يموت , أنت ما قرتش الكتاب كويس واللا إيه ؟! أول فقرة : من هو المدمن ؟  ‘‘ إحنا وقعنا فى براثن مرض مستمر .. ومتفاقم .. ونهايته لا تتغير .. السجون , المرض , الموت ‘‘ , إرجع يا صلاح واقرا من هو المدمن ؟ ما ببرنامج المدمنين المجهولين ؟ لماذت نحن هنا ؟ وماذا يمكننى أن أفعل ؟
- إيه دا يا أمجد ؟ أنت خوفتنى !!
- غريبة !! هو إنت ما كنتش خايف واللا إيه ؟ أخر حاجة ها أقولها لك علشان أنت لازم تمشى وترجع للمستشفى  .. أنا جيت النهارده لما عرفت إنك خارج بعد بكره.. ها ـفزلك حاجة واحدة قالها لى المشرف بتاعى  يوم ما كنت خارج من المستشفى : إنت عمرك ما كنت مسئول عن مرضك .. بس إنت النهارده المسئول عن شفاك.
فكر فى الجملة دى كويس , وها اشوفك فى اجتماع بكره إن شاء الله .
قالها أمجد ومشى .. وبدأت راسى تلف وادور .. وطوال الطريق يلح فى ذهنى : ماذا حدث ؟ ماذا جرى لى ؟ ما سر مخاوفى ؟ لماذا أنا خائف إلى هذه الدرجة ؟!
صعدت فورا إلى غرفتى فى المستشفى .. أنا وحدى ى .. وبدأت أقرأ على مهل , كل ما سبق لى قراءته .. قرأن كل كلمة ن جديد , واستغرق هذا ثلاث ساعات كاملة
أغرب شئ أننى كنت في كل مرة أقرأ , اكتشف شيئا جديدا ومفهوما مختلفا .
جلست في السرير أفكر , إلى أن نمت الساعة الثانية والنصف واستيقظت الساعة السابعة .. الأن , أستطيع أن أنام أربع ساعات ونصف , ودون منوم .. شئ جميل حقا .
بدأت يومى مثل كل يوم .. بالدعاء وقراءة الصحف , بعد تناول وجبة الإفطار , ثم دور الشطرنج مع صادق , إلى أن وصلت الدكتورة عالية , وقالت لى :
- تعال يا صلاح .. أنا عاوزاك .. لازم نرتب هنعمل إيه .
- عارفة يا دكتورة , إنتى محسسانى إنى خارج من المستشفى , ومش راجع تانىى !1أوعدك , أنا كل يوم ها أجى المستشفى .
- يعنى إنت مش عايز ترجع يوم السبت وتنام هنا ؟

- زى ما يعجبك.. بس ها أقول لك رأيى .. بصى يا عالية , الأسبوع الجاى كله , أجى الساعة 9:00الصبح , وأمشى الساعة 4:00 , واقعد في بيتى شوية , وبعدين أروح الاجتماع في مصر الجديدة .. إيه رأيك في الفكرة دى ؟
-نتكلم فيها مع دكتور وليد .
- أوكيه .
-إزيك يا دكتور وليد .
- أهلا يا عالية .. صلاح .. أخبارك إيه ؟
- تمام يا دوك .
- الجدول أتنظم ؟
- عايزين ناخد رأيك في موضوع مهم .. صلاح خارج في أجازة يوم الخميس إن شاء الله .. ويرجع يوم السبت وينام هنا في المستشفى , ويمشى أخر اليوم .. الساعة 4:00 مثلا ؟ إيه رأيك يا دكتور ؟
- هو مش سبق الاتفاق أنه يخرج أجازة , ويرجع .. إيه اللى غير الاتفاق يا صلاح ؟
- إحنا بنتناقش .. لو دا اللى إنتم عاوزينه , ورأيكم إنه أحسن بالنسبة لى , أنا موافق .. لكن بصراحة أنا عايز أروح الاجتماعات من البيت , يعنى دا إحساس طبيعى .. وحاتم المشرف بتاعى إنى مش ها ابتدى أعد 90 اجتماع × 90 يوم إلا لما أخرج من المستشفى .. وبعدين أنا كل يوم ها أجى هنا .. وكمان اعملوا لى تحاليل زى ما أنتم عاوزين .. أنا دمى فداك يا دكتور .
- إنت مفيش فايدة فيك .. ماينفعش تتكلم جد أبدا !! إنتى إيه رأيك يا عالية ؟
- ما عنديش مانع , على شرط إنه فعلا يجى الأسبوع الجاى كل يوم , ويقضى اليوم بالكامل هنا .
- خلاص .. وأنا كمان موافق .. أنا بثق فى صلاح ..
وبابتسامة قلت :
- ونقرا الفاتحة .. بسم الله الرحمن الرحيم ..
مشيت مع عالية داخل المستشفى نتحدث :
- إنت مش ممكن .. بتعمل وتنفذ الللى إنت عايزه .. أنا ماشفتش زيك قبل كده .
- أنا عايز أحكى لك أمجد قال لى إيه إمبارح بعد الاجتماع .. بجد قلقت من كلامه أوى .
- واضح إن أصحابك فى الاجتماعات مهتمين بيك ..
- جدا يا عالية .. جدعان ورجالة .
- هما ما تصرفوش معاك كده إلا لما حسوا إنك جاد فى تبطيلك .
وفجأة وصل فريد ,ليقول لى :
 - يا أستاذ صلاح .. أخو حضرتك منتظرك فى الاستقبال .
- كريم !! عجيبة !!! دى مفاجأة غريبة .. إيه اللى جابه ؟
- إنت روح له .. زأنا ها أمشى , وبكره إن شاء الله إحكيلى عن سبب الزيارة والمفاجأة دى .. أنت هاتمشى إمتى بكره يا صلاح ؟
- مش قبل ما إنتى تمشى .
‘‘ وطيران ‘‘ على الاستقبال .
- أهلا .. أهلا .. يا مفاجأتك ؟
- إزيك يا صلاح ؟! أخبارك إيه ؟
- أنا تمام .. خارج بكره إن شاء الله ..وعلشان كدا مستغرب زيارتك النهارده !!
- قلت أطمن عليك .. وأعرف إنت خارج بكره ليه ؟! أخويا الصغير ولازم أطمن
- يا أخى أنا زهقت من أخويا الصغير دى .. مش كنت إنت الصغير ؟!
- بكل أسف , هى مشيت كده .. إنت الصغير .. خلينا فى المهم ..أنا عايز أطمن عليك .. ماما ورولا حكولى كتير أوى .. وكلامهم مطمئن .. بس بالنسبة لى , ها ابقى مطمن أكتر لو سمعت منك .
- قل لى .. عايز تعرف إيه يا كريم ؟
- عايز أعرف إيه اللى بيدور فى دماغك ؟
- أنا نفسى مش عارف , بس اللى أنا عارفه حاجة واحدة بس .. إن أنا مبطل النهارده , ويمى ناجح 100 % علشان أنا مبطل .
- هتحضر الاجتماعات لما تخرج ؟
- - طبعا ..إيه يا كريم !! إنت فاكر إيه ؟ أنا فعلا عايز أبطل .
- وأنا فعلا نفسى تبطل .. أنا ماعنديش ولا مشكلة واحدة فى حياتى إلا موضوع .
- يعنى لو مشكلتى دى إتحلت ؟
- تأكد يا صلاح أنا ها أبقى أسعد إنسان فى الدنيا .
 وقف كريم , وأخذنى بالأحضان .. أحضان بهذه القوة لم تحدث من قبل .. لأول مرة منذ جئت إلى الحياة نتبادل الأحضان بهذا الشكل .. حضن شقيقن يدخران فى قلبيهما كل مشاعر الحب الحقيقى .
- دلوقت لازم أمشى .. عندى اجتماع فى الشركة بعد ساعة .
- ربنا معاك .
- بكره إن شاء الله , ماما , وأختك هييجوا لك وترجع معاهم البيت .. كنت أحب أجى معاهم , لكن بكره عندى سفرية 48 ساعة .
- تروح وتيجى بالسلامة .
سرحت طويلا , ووقفت تحت شجرة أفكر فى هذه المفاجأة الحلوة .. قائلا لنفسى :
- ياه !! كريم , يسيب شغله ويجى لى مخصوص علشان يطمن عليا !! غريبة !!
لم أتوقع منه هذا الموقف !! عموما .. طوال عمره تصرفاته غير متوقعة .
أعددت نفسى , وسلحتها ببعض القراءات فى الكتاب , وذهبت إلى الاجتماع , وكان يديره خالد , وكنا 12 فردا فقط لا غير , خمسة منهم من المستشفى ,واختاروا موضوعا جميلا بعنوان : ‘‘ النية فى الامتناع ‘‘ و ‘‘ الرغبة فى الامتناع ‘‘ وأحببت أن أستمع إلى المشاركات بكل تركيز ... بدأ خالد قائلا :
-كلمة الرغبة أول مرة سمعتها فى الأوضة دى , تصورت أن لها علاقة بالجنس .. قلت ٌقشطة .. بس طلعت موضوع تانى خالص .. كنت طول عمرى أتخيل إن عندى النية فى إنى أبطل , بس عمرى ما بطلت , لكن واقع الأمر أنا ماكنتش عايز أبطل بحق وحقيقى , يعنى مش عايز أضرب , بس أروح اقعد مع ناس بتضرب , وأقول أنا مش ها أخد .. يا سلام !! دا إيه الجمال ده ؟ يعنى عمر الواحد راح للحلاق , وقعد على الكرسى وما حلقش .. مش ممكن !! ودماغى تقنعنى , قال إيه , أنا رايح أضيع شوية وقت , مش أكتر , وطبعا أرجع مش بس حالق , دا أنا برجع حالق وزيرو كمان .. ونبتدى المأساة من أول وجديد .
 وبعد أن تحدث خالد عن النية ططب منى أن أشارك ..
- أنا مدمن .. واسمى صلاح .. ابتديت اليومين دول أحس أد إيه أنا نفسى أبطل .. هو ده هدف حياتى .. ومن كتر ما أنا عندى رغبة فى إنى أفضل مبطل , لازم أعترف دلوقت أد إيه أنا خايف .. لأ أنا مش خايف ..أ،ا مرعوب .. قعدت أزن وأقول : عايز أخرج من المستشفى , كفاية كده , زهقت .. دلوقت أنا خايف أخرج من المستشفى .. أخرج أعمل إيه ؟ أنا مستريح جوه المستشفى ومطمن .. طيب أرجع فى كلامى وما أخرجش ؟! واللا أخرج أواجه الدنيا ؟ أنا تعبان من جوه .. وخايف جدا .. جدا .. جدا .. أنا عايز الناس كلها تساعدنى .. أنا عايز الناس اللى مبطله من زمان تقول لى أعمل إيه .. يعنى أنا مش فاهم مستعجل على الخروج كدا ليه ؟ يا نهارى لو ضرب .. مصيبة سوجة !! خلاص ها اموت .. ربنا بعت لى أكتر من رسالة .. ربنا ادانى الفرصة .. وقعدنى وسطكم .. لو ضربت , يبقى أنا ضيعت الفرصة , ورفست النعمة برجلى .. لا .. لا .. أنا هفضل فى المستشفى .. أنا عيل ومش عايز أخرج .. لأ .. أنا مش عيل .. أنا عايز أفضل مبطل .. بس أنا خايف أخرج.. أنا متلخبط .. أنا مرعوب .. أعمل إيه ؟ مش عارف !! شكرا .
بعد ذلك , قام أمجد ليشارك :
- أنا أمجد .. مدمن .. طول عمرى ما بحبش أعقب على كلام حد .. ولا ححد يعقب على كلامى , بس الحقيقة مش قادر .. مشارمة صلاح حسيت بيها كلها .. أنا عشت كل اللى سمعته منه .. عشته هو ... هو .. سيناريو مكرر .. الخوف والرعب والترددالى أنا سمعته من صلاح هو فعلا النية فى الامتناع .. طلب المساعدة والأمانة مع النفس أساس الرغبة فى الامتانع .
واستمر أمجد فى تفسير ما يدور بداخلى فى هدوء .. كان فنانا فى شرح الأحاسيس ,, وغمرنى الشعور بالطمأنينة بعد مشاركته .. هدأت فعلا بعد أن استمعت إلى كل كلمة قالها , وجعلنى أشعر بأننى أسير على الطريق الصحيح .
انتهى الاجتماع وجلست أتحدث مع حاتم :
- قل لى يا صلاح , هتخرج بكره إمتى ؟
- حوالى الساعة 4:00 .
- كويس .. طبعا تحضر اجتماع بالليل , ومن بكره تعد 90 اجتماع .. الاجتماع يبدأ الساعة 7:00 , تكون موجود قبل ما يبدأ بربع ساعة , يعنى الساعة 6:45 لو وصلت فى أى اجتماع بعد دقيقة السكون , تعد من أول وجديد , وأنت فاهم طبعا أنا ما باهرج .. عايزك تخلص الخطوة الأولى .. وبكره تشترى نوتة جديدة تكتب فيها , وبعدين تقرأ كل اللى طتبته يوم الجمعة , ونشاركها سوا يوم السبت .. وبكره الصبح أول حاجة تكتب 4 جوابات .. واحد لباباك , واحد لمامتك , واحد لأختك , وجواب لأخوك .. صفحة واحدة بس لكل واحد , مش أكتر .. تكتبهم وتخليهم معاك .. وأنا ها أقول لك بكره هتعمل بيهم إيه .. ومهم أوى إنك ما تاخدش أكتر من فلوسى التاكسى , وعلبة السجاير .. يعنى فى اليوم مش أكتر من عشرة جنيه .. الفلوس الكتيرة بتلعب فى الدماغ .. وأهم حاجة كمان , و ما تتحركش مع ناس مبطلة أقل من 6 شهر , وما تكلمش نهائيا أى حد بياخد مخدرات , ولا حتى تسلم عليه , والى يزعل , يخبط دماغه فى أى حيط يعجبه ..
واضح ؟
- واضح يا حاتم .
- بكره تجيب ‘‘ بلوك نوت ‘‘ جديد معاك , عايز واحد كبير , علشان يكفى شغل 12 خطوة .
- أى أوامر تانية ؟
- دى مش أوامر .. كل دى اقتراحات يا باشا .. وأنت صاحب القرار فى الأول والآخر .
- وأنا موافق على كل اقتراحاتك .
- تعجبنى وإنت بتسمع الكلام .
اليوم الأخير .. والأول
عدت إلى المستشفى , وبدأت أتجول فى القسم , كل ركن يذكرنى بشئ ما .. كل كرسى لى معه قصة .. الجداول .. دعاء السكينة .. أدوار الشطرنج .. البنج بونج .. غرفة الطعام .. الذباب .. المطبخ .. التليفون .. إنها أخر ليلة لى هنا .. أخر ليلة , والأحداث تمثلت كالحلم .
صعدت إلى غرفتى بعد دور الشطرنج مع صادق , وكتبت فى الخطوة الأولى , ونمت الساعة الثانية أثناء الكتابة .. وصحوت الساعة الخامسة والنصف , وكتبت رسالة إلى كل فرد من أفراد العائلة .. أمى .. أبى .. أخى .. أختى .. وبعد كتابة الرسائل الأربع , نزلت لتناول الإفطار , وقراءة الصحف .. قلت لصادق :
- يا صادق , عايز أروح الإدارة أشوف حساب المستشفى .
- ياللا يا فريد .. اطلع مع صلاح .
- خليك يا فريد .. يعنى أنا ها أهرب ؟ أنا خارج النهارده .
 - اطلع معاه يا فريد .
- عليك دماغ .. هو إنت بتتغلب فى الشطرنج من شوية !!
- ما إنت لسه مغلوب إمبارح بليل .
- الدور دا من عندى .. هدية خروجى .. وبا قولك إيه .. لنا دور النهارده .. النهائى .
- ماشى .
ذهبت مع فريد إلى الإدارة المالية فى المستشفى , وعرفت الحساب المطلوب عن 28 يوما , واتصلت بوالدى وقلت له المبلغ المتبى , فقال لى :
- مامتك وأختك هيكونوا عندك الساعة تلاتة .
- وأنا مستنيهم .
وبعد اجتماع دكتورة عالية سألتنى :
- احكى لى .. كريم كان هنا ليه إمبارح ؟
- بيطمن .. عايز يقرا دماغى .
- وعرف يقرا حاجة ؟
- طبعا لأ .. هو أنا عارف اقراها لما هو يعرف !!
- مش دا كريم اللى إنت كان رأيكإنه مش بيحبك ؟
- يا عالية ماينفعش إنه يقول لى افتح محل أى حاجة وأقعد فيه .. هو فاكرنى إيه ؟ فى يوم من الأيام ها انج وأثبت له إنه غلط فى حقى .
- صدقنى , اليوم ده هيبقى هو أسعد واحد فى الدنيا .
- أ،ا عارف .. كريم جدع أوى .. وبعدين أنا جننته .
- كويس إنك عارف .. ها .. جاهز ؟! رتب شنطتك ؟
 - لا .. لسه .
- طيب ياللا بسرعة ..علشان إحنا لسه ما اتكلمناش فى الجدول .
- تانى يا علية ؟ ادينى الجدول و أنا ها انفذه بالظبط .. عايز أعترف لك بحاجة .
- فيه إيه يا صلاح ؟
- أنا خايق يا عالية .. خايف أوى كمان .
-كويس إنك خايف .. كنت ها اقلق جدا لو مكنتش خايف .
- ها اجهز شنطتى , وارجع لك .
- ما تتأخرش .
- حاضر .
دخلت إلى القسم وناديت صادق :
- سخن كدا يا صادق .. لغاية لما ارتب الشنطة , وأنزلك نلعب النهائى .
- مستنيك .

جمعت كل ممتلكاتى وملابسى كلها تحمل رقم 17 , وفيما بعد أصبحت أتفاءل بهذا الرقم .. حملت حقيبتى ووجدت صادق فى انتظارى , رفض تماما اللعب مع أحد , حتى أعود إليه , فقال له جلال :
- هو أنتم هتلعبوا على كاس العالم فى الشطرنج ؟
رد أسامة :
- على كاس المستشفى العالمى .
لعبت مع صادق أجمل دور شطرنج منذ لعبنا معا لأول مرة .. ركزت جيدا فى الدور أكتر من أى مرة لعبت فيها معه , والطريف التفاف أكثر من ثمانية شباب حولنا لمتابعة اللعب , ولا أحد يتكلم أو يعلق .. وبدأت أشعر بالفوز وقلت لصادق :
- هتعمل إي فى الحركة دى ؟
- ولا حاجة بسيطة .
- طيب وفى دى ؟
- عادى .
- ودى يا صادق ؟
- ها أقول لك مبروك .
وقف صادق , وسلم عليا بقوة , وأخذنى بين ذراعيه .. وكان الحضن جميلا , وهمس فى أذنى : مش عايز أشوفك فى القسم دا تانى .. سامع واللا لأ .
- هتشوفنى .. زيارة بس .
- ياللا يا فريد .. افتح له الباب .. مش عاوزينه هنا تانى .. ياللا .. امشى مع السلامة .. وشنطتك ها ابعتها لك به .
سلمت على كل الناس , وكأننى مهاجر .. سلمت على أصحاب المدمنين .. على الممرضين .. على الحكيمات .. على الطهاة .. كل الناس .. وفتح لى فريد , وخرجت من الباب وحدى ..
توجهت إلى مكتب دكتورة إكرام , لأشكرها :
- يا دكتورة .. إزاى حضرتك ؟
- أهلا يا صلاح .. إتفضل .
- أنا مش ها اعطلك .. أنا جاى أسلم عليك .
- خلاص , هتمشى دلوقت ؟
- كمان شوية . لما أهلى يوصلوا .. بس أنا قلت أجى أشكرك .. أنا فعلا استفدت من حضرتك كتير أوى .
- أنا عملت اللى عليا , ومن غير إنت ما تساعدنى ماكنتش أعرف أعمل أى حاجة .. بس إنت هتيجى كل يوم .. صح ؟
- أه طبعا .. أنا هنا الأسبوع الجاى كله .
- كويس .. علشان نفضل مطمنين عليك .
وتوجهت إلى نجلاء فى مكتبها , وبابتسامة حلوة قالت لى :
- كنت هزعل أوى لو كنت مشيت من غير ما تسلم عليا .
- أنا أقدر برضه .. دا إنت الخير والبركة و الدلع كله .
- هتوحشنى , وهيوحشنى كلامك الظريف .
- وأنا ها أروح فين ؟ بكره هتلاقينى هنا .
- خلى بالك من نفسك .
- شكرا يا نجلاء .
وبعد التحيات والسلامات , حان موعد الجلسة المهمة مع دكتورة عالية :
- لسه خايف يا صلاح ؟
- - لأ .. أنا مش خايف .. أنا مرعوب .
- ما نخوفنيش معاك .
- يعنى إنتى عاوزانى أفضل خايف لو حدى ؟
- على فكرة , دكتور وليد كلمنى , وقال لى إنه عاوزك .

- عايز إيه بس .. ما يسبنى فى حالى .
- روح قابله .. ثم إنت وهو خلاص أتفاهمتوا .
- بس أنا نفسى أفضل قاعد معاكى .
- أنا لاوم أروح بيتى .. ما إنت عارف مواعيدى .. أشوفك على خير إن شاء الله .
- شكرا يا عالية .. إنتى أنقذتينى .
- ربنا هو اللى أنقذك .. وأنا ساعدتك بس .
- شكرا يا عاليو .. عمر ما ها انسى اللى عملتيه معايا .
سلمنا .. سارت بعيدا فى اتجاه بوابة الخروج  العملاقة .. إنها إنسانة رائعة  .. ومن يومها أطلقت عليها ‘‘ اينجل ‘‘ الملاك .
وذهبت لرؤية دكتور وليد .. وهناك كانت المفاجأة :
- إيه ده ؟ أهلا .. أهلا .. ماما هنا ؟ ورولا كمان ؟
- أهلا يا حبيبى .. وصلنا , وخلصنا الحسابات , وشكرنا دكتور وليد على كل اللى عمله معاك , ده دين صع تسديده .
فقال لى دكنور وليد :
- خلى بالك من نفسك .. وتحضر الاجتماعات يا صلاح .
- حاضر يا دكتور .
- وبالنسبة للمستشفى يا صلاح ؟
- لازم أجى أمضى حضور هنا كل يوم .
- تمام .. ومش ها اوصيك على مامتك وباباك .
قالت رولا بابتسامة :
- وأنا كمان يا دكتور .. من فضلك توصيه  على توأمه .
ابتسم دكتور وليد , فقلت له :
- دا حضرتك اللى توصيهم عليا يا دكتور .
- ياترى ى سلمت على دكتور سمير ؟
- لا .. ها اسلم عليه بكره ..أصل أنا  عايز أسلم عليه ضيف , مش مقيم .
- خلى بالك من نفسك يا صلاح .. مش عاوزين أى محاطرات .
- ما تقلقش يا دكتور .
- أشوفك على خير .. مع السلامة .
- شكرا .
أخذت شنطتى , وخرجنا من المستشفى إلى السيارة .. وفى صوت واحد حنون .. قالت كل من أمى , ورولا :
- يااااه !! حمدلله على السلاة يا صلاح .
إلى حد ما استغربت الموقف وأنا عائد مع أمى و أختى إلى البيت .. كنت هادئا , لا أتكلم إلا ردا على سؤال ؛ فالخوف , والقلق , والرهبة .. مشاعر امتزجت كلها , بعد خروجى من بوابة المستشفى .. خائف , وكأننى مولود صغير ,يحبو فى الطريق .. مولود من أول وجديد .حدثنى قلبى أن أمى عندها تحفظ , لم تعلن عنه بخصوص خروجى السريع من المستشفى .. ومع هذا , فإنها تكلمنى بهدوء فى محاولة لإخفاء مخاوفها , بينما كانت فرحة رولا بخروجى واضحة .. وسألتنى أمى :
- عندك برنامج ليومك النهارده ؟
- عندى اجتماع الساعة 7:00 فى مصر الجديدة .- أنا أوصلك , واستناك عند المدرسة , ونرجع سوا .
- بس أنا مش عايز أتعبك يا ماما .
- كدا أكون مطمنة عليك أكتر .
- ما عنديش أى مانع .
وجدت والدى فى انتظارى على باب البيت .. قلت :
- حمد لله على السلامة يا بابا .
- الله يسلمك .. شكلك منور .. هما عملولك إيه ؟
- اقدر تقول زغطونى .. شفت أنا النهارده 61 كيلو .. احكيلى .. إنبسطت فى رحلتك ؟ عملت شغل كويس , واتفقت على مشاريع جديدة ؟
- البلد جميلة .. والناس هناك بتشتغل , مش بتلعب .. الظرف دا لك يا صلاح ؟
- فيه إيه الظرف دا يا بابا ؟
- جواب .. يوميات وخواطر وإنت فى المستشفى .أخذت جوابى من والدى , ودخلت غرفتى .. تغيرت تماما .. كل الصور التى تغطى كل الجدران , لم تعد موجودة , رفعتها أمى , وتم إعادة دهام الحائط , وتغير مكان السرير .. ودارت عيناى فى أرجاء الغرفة , وشعرت أن كل شىء يساقبلنى بحفاوة .. وبدت لى وكأنها غرفة جديدة , وعندما فتحت الدولاب , اكتشفت أنه قد أعيد ترتيب كل شىء بداخله .. بنظام وشكله جميل , تبعتنى أمى كأنها لا تريد أن أغيب لحظة عن عينيها , وبرقة قالت :
- حبيبى .. بعد تنضيف أوضتك , ورمى كل حاجة مالهاش لازمة , دهنا الحيطان .
- لقيتوا مخدرات ؟!!
- لأ .. مفيش غير ورق بفرة .- يعنى إطمن ..مفيش أى حاجة فى الأوضة ؟! مش ها اضحك عليك , أنا كنت قلقان من الموضوع ده .. خايف إيدى تقع فى حاجة كدا واللا كدا .
- ماتخافش .. أنا بنفسى راجعت كل ‘‘ سنتيمتر ‘‘ فى الأوضة والدولاب .. وياللا بينا علشان نتغدى , وتستعد علشان ننزل سوا .
- أما أكلت فى المستشفى .. ودلوقت أخد الدش وألبس .. ننزل الساعة 6:00  كويس ؟
- كويس جدا .
أستلقيت على سريرى .. وبدأت أتأمل كل ركن وزاوية فى الغرفة , كأننى أراها أول مرة , إننى عاشق لكل شئ فى غرفتى .. كل شئ له ذكرى معى , بعض الذكريات مخيفة  وتبعث على القلق .. مظرن إلى الشباك , وباب الشرفة , أيهما يطل على بيت حسام , ياترى هل هو موجود . أين هو الأن , وماذا يفعل ؟
بالطبع لن أفتح الشباك , ولن أخرج إلى ‘‘ البلكونة ‘‘ .. إنها اقتراحات المشرف التى أنفذها كتعليمات ,, الحقيقة أن حاتم كان دقيقا إلى أقصى درجة , تذكرت كلماته  ورنينها فى أذنى , وفى قلبى ورأسى :
- خيلك وجوه بينك .. وما تعملش أى خطوة تلخبطك من جواك .
وكان من اقترحاته الواضحة ولحاسمة أيضا :- يعنى مثلا ما تاخدش التليفون فى أوضتك .. عندك مكالة , أعملها من وسط البيت .. افتكر كويس , وما تنساش إن إحنا دلوقت ما عندناش أى حاجة نخبيها .تحركت ببطء داخل غرفتى , ووفتحت دولابى لإخراج ملابسى .. هنا كان مكان الفنجان , وفاكر مكان الليمون , ياترى هل توجد أشياء مخيفة بين القمصان كما تعدوت أن أفع ؟ لا .. الحمد لله , أمى فعلا راجعت كل شىء بدقة .
جلست وبدأت أقرأ خطاب الوالد :
يوميات بيت غاب عنه ابنه 
اليوم 
يحاول العائدون من حلوان أن يمسكوا دموعهم .. الحزن ينلأ قلب السيارة وركابها الثلاثة .. فى رحلة الذهاب كنا أربعة والآن نحن ثلاثة .. وصلنا إلى البيت الذى كان يغشاه سكون القبور .. فوق موقد البوتاجاز كان هناك إناء , والنار من تحته مشتعلة .. احترق الإناء بما فيه , وكان يمكن أن يتسبب فى كارثة , فقد نسيناه قبل الخروج .. ربنا ستر .. لم نستطع أن نذوق شيئا من الطعام فكنا فى حالة من السوء , لا يعلها إلا الله .
 أول صباح 
فى الصباح فتحت غرفة الابن الغائب وتطلعت إلى جوانبها  , ثم دخلت وجلست  إلى الفراش الخالى , وانخرطت فى البكاء .. لم أكن أدرى أن الحياة تدخر لى كل هذا الكم من الحزن والأسى .. كان بهجة البيت ونوارته .. لماذا فعل بنفسه , وبنا هذا ؟! أين كان عقله ؟ أين كانت إرادته ؟! وذروة المأساة أنه يريد أن يلصق بنا التهمة , وأن يحملنا مسئولية خطأ ارتكبه .. وأنا بالذات لأننى أحببته كثيرا ودللته .. هل يوجه إلى أنا اللوم لأنى أحببت ابنى ؟!
السبت 
أريد أن أكتب رسالة إلى كل ابن ‘‘غاب عقله ‘‘   ولم يدمر نفسه فحسب , بل وأسرته ومجتمعه ووطنه .. وحين يكون هذا العقب ذكيا ورائعا , ويفقده صاحبه , سوف يحاسبه الله حسابا عسيرا .. الرسول صلى الله عليه وسلم يقول : ‘‘ ذكاء المرء محسوب عليه ‘‘ .. كيف يفرط إنسان فى ذكائه بهذه البساطة ؟ إنه كنز رتئع , كيف يتخلى عنه ليعيش فى  الوهم ؟! ماذا عندما يفيق ليجد أن كل ما حوله وما ينتظره فى الدمار ؟! إننا لم نشعر فى حياتنا فى هذا البيت بمثل هذا الفراغ , والعقل لا يستطيع أن يفكر بشكل بناء ..  عندما كان يسافر لم تكن الأمور هكذا .. ترى هل يسئ بنا الظن , فيتصور أننا تخلصنا منه , لتبرئة أنفسنا ؟
الأحد 
أصبح صلاح شغلى الشاغل .. أفتح عينى عليه فى  الصباح وأغلقهما عليه ليلا .. ويصحبنى طوال الطريق .. وأذكر كيف كانت العمارة كلها تنتسب إليه , لا لأصحابها .. يقول أطفال الحى : عمارة صلاح .. وبيتنا أصبح بيت صلاح  , وأمه أصبحت أم صلاح .. أخو صلا .. وتوأم صلاح .. أين هو صلاح الأن ؟! السلم يسأل عنه و الباب والشارع , والبيت .. نريد وجهه الصبوح الباسم ومشيته المتألقة النشطة وسيارته الأنيقة .. نريده بشدة .. وبالذات اليوم .. يوم ميلاده .. عيده .. كان يجب أن يمتلئ البيت بصلاح وأصدقاء صلاح  .. لم يكن صلاح هنا .. ولا الأصدقاء .. ولا نحن .. ولا أحد .. الدموع فى عيوننا .. فى مطبخنا الذى كان يجب أن يحتشد بالتورتة , وفى الصالة التى أمتلأى يوما  بباقات الزهور  .. وغرفته : إنها خالية .. ليس بها حياة دونه .. لماذا حرمها  اليوم من وجوده ؟ لماذا أشاع كل هذا الحزن فى المكان بغيبته ؟! أين الشموع ؟! والحلوى ؟ والأغانى ؟ وعبارات : كل سنة وأنت طيب ؟
لا .. هو ليس بطيب لأنه فعل ما فعله بالجميع , وفى مقدمته نفسه .. لا نريده أن يقسز عليها , لكننا نريده أن يستردها : متألقة .. لم يهنأ لنا طعام أو شراب إلا بعودتك  : سالم معافى .. البيت يبكى .. عد إلينا شامخا مرفوع الرأس ,  كما كنت قبل سنوات .
الأثنين 
تحمل المسؤلية فى رجولة وشجاعة ..  واعترف بمرضك .
الثلاثاء بنا رغبة فى أن نراك .. لقد بدأت  رحلة العلاج من المرض امتد لسنوات , ويحتاج إلى وقت , لكننى معك  وبجانبك , سائلا المولى عز وجل أن يمد فى عمرى لكى أمضى عن الحياة بعد أن أطمئن عليك .
الأربعاء 
ترددت طويلا فى قبول هذه الرحلة .. ترى كيف يكون الأمر وأنا بعيد ؟
سأذهب إلى أسبانيا بعض الوقت .. فليكن الله معى , ومعك .. أعرف أنك تحبنى ولن تخذلنى , وستكون رجلا ذا إرادة حديدة بإذن الله , وتفهر المرض مهما صادفك من عذاب .. دعواتى لك وإلى أن أعود , لكى أجد تقدما يفرحنى .
الخميس 
بدأت  إعداد أوراق السفر وعقلى يسأل : هل  حقا فقدتك للأبد ؟ ألن يكون باستطاعتى استعادتك ؟! هل سأستعيد ابنى , ذلك الإنسان القوى الطوح , صاحب الإرداة , والذى يصمم على شئ, ويلح إلى أن يحققه .
هل ألتقى بالفشل والهزيمة فى نهاية العمر ؟! أظنك لن ترضى لى بذلك , ولن ترضاه لنفسك .
سنضع أيديمامعا , ونمضى معا فى طريق يغمره النور .
ليتنى أقدر على التضحية , ولو بحياتى , ومنأجل أن تخرج من محنتك .. أخرج , وأخرجنى معك .. أرجوك ..
إنك فى تحدى مستمر .
كيف السبيل لكى تصبح وتظل قويا ؟
استدعى إرادتك وقوتك .. ما زالت الفرصة أمامك .
لاتظ أنى إذا تدهور بك الحال , ووصل بك إلى الأرصفة , أننى سأمد يدى إليك .. لن أعطف عليك , ولن أتعاطف معك , بل سأتركك للموت .. إحذز أن تستغل لحظات أظهرت فيها عطفا عليك  وتفهما لوضعك ,و إذ إننى بحمد الله قوى فى مواجهة عواطفى , وإنى قادر على سحقها وسحق قلبى , قبل أن أخطو خطوة واحدة تجاه قبول وضع خاطىء لا أرضاه لك , ولا ترتضيه لنفسك .. وإذا كنت قد كافحت معك لكى أحملك إلى المستشفى , فذلك  لأن أملا يدفعنى إلى ذلك , أما فى حالة فقدان الأمل فيك , سأعتبرك قد انتهيت .......
أنت لن تتغادر المستشفة إلا سليما معافى , بإذن الله .
لن تعود إليها مرة أخرى إن شاء الله !
أريدك نظيفا : عقلا ودما وجسما .. أريدك طاهرا نفسا وقلبا .
يوم السفر 
فى مطلع الليل  , صحوت على كابوس رأيتك فيه على أسوأ حال .. وعندما صحيت على الفجر نسيت الكثير منه , كما تمنيت .. لقد صمدت فى معارك كثيرة فى حياتى  , ولست أريد أن أنهار إزاء هذه المعركة .
خدعتنى طويلا . لا , وألف لا .. سأحول بينك وبين أن تمد يدك إلى شئ ليس لك .. ولن أخاف الناس يومئذ  , لأننى أريد أن أحافظ على الباقين , إذا كنت مصرا على أن تسئ إلى الجميع .
لا تتسرع أبدا فى طلب الخروج من المستشفى , ثم تعاود سيرتك الأولى  , وأقولها لك بوضوح : لن أمكنك من ذلك .. مهما حدث , لم يصل إلى يدك مليم واحد من مالى الحلال لتصرفه على الحرام .
كثيرا ما أسأل نفسى : لمن تكتب هذا ؟ هل أكتب هذه الكلمات لتبرئة نفسى ؟ لأساعدك ؟ لأهرب من المأساة إلى الورق ؟ هل هناك أمل ؟!
يارب .. يارب .. يارب ..
ذهبت إلى والدى فى غرفة مكتبه .. حضنته وقبلت يديه .. كانت أول مرة أفعلها فى حياتى .. نظر إلى , وقال :
- إنت أكتر واحد حبيته فى حياتى . 
دخلت إلى الحمام , القفل كسرته أمى  حتى لا أقفل الباب من الداخل , ومن الواضح أنها فضلن ألا تعيد تركيبه , وبقى الحال على ماهو عليه .. وبعد الدش رجعت إلى , وجاءتنى رولا بالشيكولاته وابتسامة كبيرة مثل اتساع السماء , وقالت لى :
- نورت البيت .. قل لى .. مبسوط ؟
- مبسوط .. بس خايف .. أنا عايز أرجع المستشفى تانى .. هناك كنت مطمن .
- ليه بس ؟ إحنا مش عاوزينك تبعد تانى أبدا .. من سنين و إنت بعيد .. وما صدقنا إنك رجعت .
خرجت مع رولا من غرفتى إلى ‘‘ الرسيبشن ‘‘ , وبمظرات سريعة تأملت البيت , وسيطر على فى هذه الدقائق إحساس غريب , كأننى فى غربة , وأن هذا البيت ليس بيتى , وأننى لا أتحرك فيه بحريتى .. ومع دقات الساعة السادسة , قلت :
- ياللا بينا يا ماما ننزل , ومش عايز أتأخر على الاجتماع .
- أنا جاهزة .
رعب 
خرجت مع أمى  .. كانت هى تقود السيارة , وأنا أجلس بجانبها , وكأننى طفل صغير يخر مع والدته .. كل شئ يوحى لى بأنه ميلاد جديد , وأننى أجدد ولادتى وحياتى .
اتجهنا إلى مصر الجديدة  , ودخلت الاجتماع فى الموعد بدقة , أو ربما قبل الموعد بخمس دقائق , ووجدت خالد يعيد ترتيب القاعة , ويعاونه شادى , ودخلت لمساعدتهما , وضعت الكراسى فى أماكنها , وأخرجت كتب ‘‘ المدمنين المجهولين ‘‘ ووضعتها على المائدة , وبدأ الاجتماع والمشاركات .. تحدثت قائلا :
- أنا خرجت المهارده من المستشفى .. وخايف جدا .. كنت باحارب علشان خرج من المستشفى , ودلوقت , وبمنتهى الأمانة  أنا عايز أرجع المستشفى تانى .. القلق اللى جوايا رهيب .. دا أنا خايف أعمل أى حاجة فى البيت , خايف أتحرك .. الأوضة بتاعتى مرعبة .. كل حاجة فيها بتفكرنى بالضرب , رغم أن أمى غيرت معالمها .. بس برضه مفيش فايدة .. أنا مش عارف أعمل إيه ؟!! الحمد لله إنى  راجع بكره المستشفى .. أنا حاسس إن جوايا بركان خوف  , وعلى وشك الانفجار .. أمى وصلتنى , ومستنيانى بره فى العربية لغاية ما يخلص الاجتماع .. إحساس وحش أوى إنها متذنبة كده .. وإحساس أوحش إن أمى جت معايا علشان تحرسنى .. طفل صغير خارج مع مامته .. دا وأنا عمرى 15 سنة كنت عايش مع أصحابى بره البيت .. ما علينا .. مع كل اللخبطة اللى بتحصل جوايا , أنا يومى ناجح 100% , وعلى رأى المشرف بتاعى أهم حاجة إنى مبطل  , وأنا الحمد لله مبطل .
بعد الاجتماع , أبدى كل الناس إعجابهم الصادق بمشاركتى , وقال كل منهم كلمتين لغرش الاطمئنان فى قلبى وعقلى , وصارحنى سليم بجملة قوية :
- أنا كنت متخيل إنك بتمثل علينا , وماكنتش متخيل إنك جاى اجتماع النهارده , ومش ها أقدر أوصف لك سعادتى بيك أد إيه .. خد تليفونى , وهات نمرتك .. لازم نكلمنى بكره الصبح بدرى علشان ندردش سوا .
أسرعت إلى السارة لإحضار  الكشكول الجديد , الذى طلبه حاتم .. ولكنه قال لى :
- بلاش النهارده .. أنا عايز أتعرف على مامتك وأسلم عليها.
وقابل أمى , وقال لها :
- أنا حاتم .. أنا مشرف صلاح .
- إزيك يا حاتم ؟ الحقيقة أنا مش عارفة أقولك إيه , وأشكرك إزاى ؟
- أنا ما عملتش حاجة .. هى فترة صعبة , وكلنا عندنا أمل كبير إنها تعدى .
- يارب يا حاتم .
- أقترح على حضرتك  , من بكره صلاح  ياخد 10 جنيه فى اليوم .. مواصلات , وعلبة سجاير , ولو مش كفاية .. مش مشكلة أبدا .. يرجع ماشى .
- يعنى أسيبه يتحرك لوحده ظ
- طبعا .. حضرنك عملت اللى عليكى وزيادة .. وهو لازم يتحرك لوحده .
- أوكيه .. اللى إنت تقوله , أنا ها اعمله .
- ياللا يا صلاح .. مع السلامة علشان ما تتعبش مامتك أكتر من كده .
- لا .. أنا مش تعبانة خالص .
- كلمنى يا صلاح أول ما ترع البيت , ومن النهارده لنا مكالمتين فى اليوم , مش مكالمة واحدة .. واحدة الصبح تصبح فيها عليا , والتانية بلليل تقفل بها اليوم .. اتفقنا ؟
- اتفقنا .. سلام يا حاتم .
- مع السلامة يا طنط .
- أنا مش عارفة أقولك إيه .. وشكرا مش كفاية أبدا .
- أنا اللى باعمله دا هو نفس اللى إتعمل معايا , وهو نفسه اللى صلاح هيعمله قدام شوية .
- إن شاء الله .
وفى الطريق إلى البيت , حكيت لأمى عن أيامى فى المستشفى , وعن الاجتماعات , وكعاتها استمعت إلى اهتمام , وكأنها تحفر كل كلمة فى ذاكرتها , وأحسست أنهاتحدث نفسها قائلة : وداعا للحرب , والغد خير من اليوم .. وكل منا دخل غرفته , وفتحت رسالة أبى , وقرأتها للمرة الثانية .. رسالة قويى\ة وخطيرة .. حكى وشرح أشياء كثيرة  لم تخطر لى على بالى من قبل , ولثانى مرة أركز فى الوجه الآخر للموضوع , ولوجهة النظر الأخرى .. هو هندس لا يشغله إلا البناء والعمار والعمران , وأنا لم يشغلنى إلا الهدم والدار .ز تأثرت بكلماته , وبكيت كثيرا , بسببها .. وأخذت أفكر :
- إيه اللى أنا عملته ده ؟!! أنا صحيح بهدلت الدنيا .. واستغليت حبه أبشع استغلاا .. ما أكلم حاتم , ضرورى أقول له على جوا ب بابا ,, وأسأله أعمل إيه  فى الجوابات اللى أنا كتبتها لأهلى , وطلبته , والحمد لل رد على تليفونى , وقال :
- ولاحاجة .. الجوابات دى مش لأهلك .. والإعتذار هيحصل وييجى بس مش دلوقتى .. الجوابات دى لك إنت  علشان كل شوية تقراها , وتفتكر  إنت كنت عايز تقول لهم إيه  وانت جوه المستشفى , ولما تطلع بره , هتعاملهم إزاى .. أصل إحنا بننسى .. ولازم حاجة تفكرنا .
- أعمل إيه يا حاتم فى الخوف اللى جوايا .
- ولا حاجه .. شعور طبيعى .. كلما بنخاف . بكره ترجع المستشفى , وتقضى اليوم كله هناك .. وبعد بكره نتقابل فى اجتماع مصر الجديدة .. هات معاك الكشكول , ولنا قعدة مع بعض طويلة شوية , نشوف كنا فين , وإحنا فين دلوقتى , ونعمل جدول اليوم , وجدول لكل يوم .. ياللا ارجع وامسك الكتاب , واقرا الخطوة الأولى بتركيز , واقرا كل اللى كتبته .. وبكره تعمل كده تانى .. ويم السبت بعد الاجتماع نراجع الخطوة الأولى مع بعض .. إقرا الجوابات قبل ما تنام .
بعد الحديث  التليفونى مع حاتم .. نفذت كل ما طلبه منى بدقة , وحوالى الساعة 11 تناولت وجبة العشاء مع أمى , وسعدت كثيرا باتصال كريم من خارج مصر لتهنئتى بالخروج من المستشفى , والعودة إلى البيت , وعدت لاستكمال قراءة الجوابات .. قرأته ما كتبته !!
فى تلك الليلة لم أنم جيدا .. الأرق غير عادى .. وأخيرا نكت  .. لم أنم قبل الساعة الثالثة والنصف , وصحوت الساعة 6:30 , ولم أجد من أحاوره إلا نفسى :
- ليه يا صلاح تصحى بدرى كده ؟ وصاحى مفنجل كأنك نمت 10 ساعات ؟!! 
بدأت يومى , مثل كل يوم بالدعاء .. قرأت فى الكتاب , وبعد الدش ارتديت ملابسى , وتنازلت إفطارى , وصباح الخير لوادى ووالدتى .. والساعة نشير إلى السابعة والنصف , وأصبحت على أتم الاستعداد للذهاب إلى المستشفى , ولأول مرة سوف أخرج وحدى .. وحدى تماما .. قالت لى والدتى :
- وادى 10 جنيه .. تركب أتوبيس من الزمالك للتحرير  , ومن هناك تاخد المترو , وترجع بالمترو , وتمن علبة السجاير .
- تمام .
- ممكن تكلمنى أول ما توصل المستشفى ؟- حاضر يا ماما .
- وتكلمنى قبل ما تمشى من المستشفى ؟
- حاضر يا ماما .
وعندما وصلت إلى المستشفى , وقفت أتأملها , وخطوت إلى بابها , دخلت .. وكأننى أدخل إلى أجمل مكان فى الدنيا .. هو المكان نفسه الذى تمنيت تاخروج منه بسرعة .. وشعرت وأنا أمشى خطواتى الأولى فيه بكامل إرادتى .. إننى أسعد إنسان فى الدميا بعودتى إليه سليما , معافى , دخلت الاستقبال .. وكالمعتاد , لابد من التفتيش .. قابلنى صادق قائلا :
- أهلا .. أهلا وسهلا .. معاك إيه ؟
- معايا شطرنج .
- يعنى مفيش مخدرات ؟
- مفيش مخدرات .
- اتفضل .
لم يكن التفتيش بدقة , ولكن مجرد أداء واجب .. وأكمل صادق حد يثه معى قائلا :
- الدكتور وليد قال مش هتعمل نحتايا النهارد .. بس هتعمل بكره .
- يا سلام .. خوفتنى .
- ماتنساش ميعاد الصلاة .. النهارده الجمعة , نصلى سوا .
-  حاضر .
تحركت  فى المستشفى كما أريد .. وبكل حرية .. كنت فى قمة السعادة , عندما دخلت القسم , وسلمت على الشباب , وجلست معهم بعض الوقت , وجهو إلى الدعوة لحضور اجتماع الساعة الرابعة .
 كان اللقاء مع الدكتور وليد لطيفا , وتحدثت مع دكتورة إكرام عن الاجتماعات , وعن مشاركتى المستمرة , ثم قابلت نجلاء , وامتدحت أناقتها وجمالها .. وكلمات الديح والإطراء تسعدها , وتتمايل خجل تمثيلى واضح , ومن حين إلى أخر كنت أجاملها بكلمات لطيفة , إذ كيف أنسى جهودها فى مساعدتى .
وكنت أهوى مشاغبة الممرضات .. ولقد كان الأدب والخلق الكريم يميزهن جميعا , ويعملن جميعا بهمة , وذمة .. وبكل الصبر مع الجميع  عند ‘عطاء الأدوية  , ومنابعة تعليمات الدكتور والإدارة .
ولم يفتنى التوجه  إلى مكتب الدكتور سمير , وفى غرفة السكرتارية انتظرت حوالى 20 دقيقة , ومن الطبيعى أن يحدث هذا , لأنه لم يسبق تحديد موعد لمقابلته , واستقبلنى بحفاوته الرقيقة والراقية :
- إزيك يا صلاح .. ها .. أخبار إ]ه ؟
- إمبارح كان أول يوم فى البيت , والحمد لله عدى كويس .
- ممتاز .. والاجتماعات ؟
- حضرت اجتماع إمبارح فى مصر الجديدة , والنهارده فيه اجتماع هنا كمان شوية , ناوى أحضره .. ناوى أواظب .. ما عنديش أى اختير تانى .
- طبعا معندكش .. لو عايز تفضل مبطل .
- أنا جيت أشكرك , واسمح لى أعدى عليك كل فترة .. وأوعدك مش ها اعطلك .
- أنا مكتبى على طول مفتوح .. وأحب أشوفك دايما , علشن أطمن عليك .
- شكرا يا دكتور .. وعن إذنك .- مع السلامة .. خلى بالك من نفسك .
 إنه يعبر عن نفسه بأقل الكلمات , وكأن فى عقله جهازا أليا منظما , وكل كلمة محسوبة  ولها معناها وفى الصميم .. إنه عالم , ورجل محتروم , والجانب الإنسانى لديه يطغى  على كل الجوانب , بما فيها جانب المكسب المادى من مثل هذا المشروع , وهو أساسا صاحب  ضمير يقظ , ويبدو هذا واضحا فى كل قراراته .
 فى الموعد , وصل الشباب , وأحسنت استقبالهم كأنهم ضيوفى شخصيا , وفى جلسة صداقة حميمة , جلسنا نضحك ونتحدث بجدية , حتى بدأ الاجتماع الذى أداره خالد وكان ‘‘ القاع ‘‘ موضوع الاجتماع .
وبدأ خالد :
- القاع موضوع جميل .. تشاركنا يا شادى ؟
- بصراحة أنا عايز أسمع ..
- أمجد ؟
- أنا مدمن .. واسمى أمجد .. دا فعلا موضوع مهم ,  أنا واحد من الناس اللى معرفتش القاع غير متأخر أوى .ز بطلت , وعديت 90 اجتماع , وكنت لسه مش عارف , ولا فاهم .. ومن مشاركات الناس , تخيلت إن القاع  لازم يكون إما السجن أو المستشفى , أو المرض , أو الموت .. فهمت بعد فترة أن القاع بالنسبة لى كان الخوف , والقلق , والرعب , والسواد اللى كنت عايش فيه ..
وتكلم سليم فى الموضوع نفسه , وقال :
- سليم .. مدمن . الحمد لله  إن أنا مبطل  وموجود وسطكم النهارده .. أنا القاع بتاعى كان واضح وصريح .. كلبوش .. إتمسكت وقضيت أصعب أربع أيام فى حياتى .. فى الأيام دى ضربونى فى القسم ضرب على كيف كيفك يا باشا .. لما  إتمسكت كان لازم أكون عاقل واسكت .. المصيبة إنى عشت  فى دور الصايع ,واتخانقت مع الظابط .. طبعا نزلوا فيا ضرب وفين يوجعك  .. متهيألى  إن القسم كله عملنى تسليه ..  كان فاضل الظابط يبعت الناس اللى جاية تعمل محضر ضياع بطاقة أو رخصة قيادة , واحد ورا التانى  يمسوا عليا ويضربونى قلمين .. وصرخت بأعلى صوتى : فيه إيه يا جدعان ؟! هو كله ضرب , مفيش شتيمة .. وبعدين هو مفيش حد غيرى فى القسم واللا إيه ؟ كام ظابط مفترى .. نسيت أقول لكم إنى اتمسكت فى الماكس , فى إسكندرية .. يعنى فى بلد تانية خالص  , وأهلى عرفوا بعد يومين .. يومين كارثة .. بهدلة بنت ‘‘....‘‘ وكان هو ده القاع , وكان السبب  إنى أراج نفسى .. وفعلا ابتديت أفكر إنى لازم ابطل .. وحبيت  الاجتماعات وسمعت الكلام ونفذته ..
ثم شاركت قائلا :
- قبل ما أتكلم عن القاع , عايز أتكلم دقيقة عن السعادة اللى أنا فيها , وأنا قاعد فى الاجتماع هنا فى المستشفى .. أنا فعلا كنت مفتقد الأمان والاطمئنان والهدوء .. لما رجعت البيت , طاردتنى هواجس الدنيا , وشعرت بالراحة لما وصلت المستشفى .. بصراحة , أنا مش عايز أبعد عن المستشفى .. هنا مكانى المظبوط .. الكرسى اللى أنا قاعد عليه بتاعى أنا .. واستحقه .. أنا ناوى أجى هنا كل يوم الصبح , وأقضى  اليوم كله فى المستشفى , وبليل أروح الاجتماع فى مصر الجديدة .. أما موضوع القاع , أنا بصراحة لسه مش عارف القاع بتاعى إيه .. بس أعتقد إنه المستشفى .. أو أقدر أقول مبدئيا المستشفى .. واحد مقفول عليه أوضه وصالة لمدة 6 أيام , وبعد كده يروح مكان تانى , ويكون تحت المراقبة طول الوقت .. وكل حاجة بحساب , دا حتى مكالمة التليفون بحساب , اللبس يدخل يتفتش , وأخده بعد التفتيش .. والناس بتعاملنى كأنى واحد مجنون .. هى دى أول مرة أدخل فيها  مستشفى .. بس مش معنى كده إنى لازم أدخل عشر مرات ؛ علشان أفهم اللى أنا فهمت  .. بصراحة  , أنا ناوى استغل ذكائى فى إنى  أبطل ..
 بعد الاجتماع وصلنى سليم إلى البيت , وعند الباب قال لى :
-  أقولك بصراحة , أنا تخيلت إنك هتخرج من المستشفى ومش هاشوفك تانى .
- بجد يا سليم ؟!
- شوف يا صاحبى .. الكتاب بيقول ما ينفعش نحكم على بعض .. وإنت قررت تبقى موجود معانا , ودا عكس ما تخيلنا , ودلوقت كلنا مبسوطين منك , وحاسين إنك فعلا أمين فى كل مشاركاتك .. خليك معانا .
إن وقع مثل هذا الكلام المشجع  يرفع من حالتى المعنوية , وشكرت سلي  الذى تحمل عناء توصيلى إلى بيتى .. وفورا رفعت السماعة وكلمت حاتم  وحكيت له تفاصيل أحداث هذا اليوم الناجح , ومدى شعورى بالسعادة لأننى مبطل , واتفقنا على اللقاء فى اجتماع اليوم التالى .
 لم تكتمل روعة هذا اليوم بسبب عدم لقاء الدكتورة علية , فيوم الجمعة أجازتها الأسبوعية .. وفيما عدا هذا , حقا كنت سعيدا , وأعطيت لأمى ما تبقى معى من مصروفى اليومى , ودخلت إلى غرفتى للقراءة قبل النوم .
بصراحة , فى تلك الليلة , وبعد قضاء هذا اليوم الجميل فى المستشفى  وزيارتها لأول مرة بعد خروجى عمليا منها استطعت النوم بلا معاناة , واستشقظت مبكرا , وأخذت 10 جنيهات من أمى , وتوجهت إلى المستشفى من جديد . هناك قضيت يوما  أخر جميلا .. وكان لى لقاء مفيد مع الدكتورة عالية .. بكل الصبر استمعت إلى مخاوفى , وحالة الرعب التى مررت بها , وصارحتها بأن مخاوفى لازالت 
مستمرة , وحدثتها عن نغرفتى التى تغيرت ملامحها , وعن الشباك الذى خشيت أن أفتحه , وأيضا  عن  ‘‘ البلكونة ‘‘ التى لم أقترب منها خلال إجازة  نهاية الأسبوع .
فى هذا اليوم حضرت اجتماع دكتورة إكرام , لقد استفدت كثيرا من حضور اجتماعاتها .. ثم تجولت فى أرجاء النستشفى بحرية تامة .. حقا ما أروع الإحساس بالحرية , واليوم أستطيع أن أعلن أننى إنسان حر .
عندما عدت إلى بيتى كانت معى خمسة جنيهات , فطلبن من أمى منحة إضافية :- يا ماا .. أنا مفيش معايا غير 5 جنيه وعايز 10 جنيه كمان .
- لا .. 5 جنيه بس .. إنت اشتريت جاير النهارده الصبح .
- إزاى يا ماما 10 جنيه تكفى ؟! التاكسى لمصر الجديدة 6 جميه , والرجوع 6 جنيه , 10 جنيه مش كفاية .
- حاتم قال 10 جميه , يبقى 10 جنيه .. أنا بانفذ كلام حاتم .
- طيب يا ماما .. وأنا موافق .. 
خرجت إلى الاجتماع , ودفعت 6 جنيهات للتاكسى , ووصلت فى الموعد , واستتعت بسماع المشاركات , ويقينا بدأت هذه الاجتماعات تؤثر إيجابيا , وتحرك الأفكا فى رأسى بدرجة تصل إلى حد الانسجام والتكيف مع كل شئ جديد , فإنها تضيف إلى , ةتعلمنى الجديد الذى لم أكن  أعرفه  عن النفس , أو عن إدمانى .. من خبرة هذه المجموعة التى تتمع فى القاعة تعلمت كثيرا , بل  واكتشفت أجمل شئ فى الدنيا .. إنه ما من  أحد لديه مشكلة , وشارك بها الآخرين إلا وتفانوا فى مساعدته , وربما مر بعضهم بظروف مماثلة , أو واجه مشكلة مشابهة , واستطاع التغلب عليها .. فإنه على الفور وبلا تردد يحكى تجربته , وكيف تجاوز المشكلة , ويقدم له الحل بين يديه , وبكل بساطة .. وبطبيعة الحال , عندما يفكر الإمسام وحده , لن يصل إلى النتيجة  أو الحل السليم , مثلما  يفكر معه 6 أو 7 أشخاص , وهم جميعا يحبونه بصدق , ومن غير سبب .. حب لله فى لله .
وبد الاجتماع كالمعتاد جمعتنى جلسة مع حاتم , بدأتها بقولى :
- موضوع الـ 10 جنيه دا مش ها ينفع يا حاتم .. أنا مفيش معايا فلوس علشان أرجع بيتنا !!
- ليه ؟ فى جيبك كام ؟
- 4 جنيه  بس .. تصور !!
- محلولة .. خد أتوبيس لغاية التحرير .. ومن التحرير خد أتوبيس تانى للزمالك .
- أتوبيس يا حاتم ؟!
- إيه ؟! ماركبتش أتوبيسات قبل كده واللا إيه ؟
- طبعا ركبت .
- خلينا فى المهم .. الخطوة الإولى .. ورينى كتبت إيه ؟
قرأنا معا ما كتبته , وما مر فى حياتى أثناء التعاطى .. ملخص فى 5 صفحات ..
وانتظرت تعليقه باهتمام :
- إحنا كده متفقين يا صلاح .
- مفقين على إيه ؟
- إنك مدمن .. وما تقدرش تضرب .. فمش هتضرب النهارده .. وعاجز قدام الإدمان ومش عاجز كبنى أدم .. دى أول حاجة .. وتانى حاجة إن حياتك ادمرت .. وإنا لازم نبنيها من الأول وجديد .. تمام .. اللى بعده .. من بكره تقرا الخطوة التانية , وتكلم الناس تشاركهم فيها .. كل واحد يشاركك بخبرته  فى الخطوة التانية  .. ورينى البلوك موت .. إيه ده ؟ إحنا ما كتبناش الأساسيات ! الناحية التانية من البلوك نوت تكتب فيها الأساسيات :
- الدعاء الصبح أول حاجة.
- القراءة فى الكتاب .
- التأمل .
- تكلم 3 من المجموعة كل يوم , تشاركهم وتعلم منهم .
- 90 اجتماع فى 90 يوم .. 5 دقايق تأخير , 
هتعد من الأول وجديد .
- الكتابة كل يوم على الأقل مص ساعة .. كل يوم نتفق هنكتب إيه اليوم اللى بعده .
- قراءة الجرايد .. على الأقل جريدتين .
- مشاهدة أحداث 24 ساعة .
- تمشى حوالى 20 دقيقة فى اليوم .
-  تتفرج على الشوارع وتشوف الإعلانات , وتدينى رأيك فيها .- مكالمتين كل يوم للمشرف .
- مفيش خروج مع حد مش مبطل أقل من 6 شهور .
- ما تسلمش على ناس بتضرب , ولا كأنك شايفهم .
- عشرة جنيهات .
- طيب خليهم 15 ؟!
لم يرد  وكأننى لم أتكلم , وأكمل كلامه قائلا :
- كتابة ما تم تنفيذه فى أخر اليوم .
- الدعاء والشكر لربنا قبل النوم .لو عملت المكتوب ده زى ماهو , هتفضل مبطل .. ماتفاصلش .. وما تكسلش .. وما تطنش .. المرض بتاعنا مكار , وخبيث  , وقوى .. وعمرك  ما هتعرف هو جايلك منين .. فما ينفعش تدى له أى فرصة يلاعبك .
تقدمت فى البرنامج  وبدأت قاءة الخطوة الثانية :
‘‘ توصلنا إلى الايمان بأنه قوة أعظم  من أنفسنا باستطاعتها أن تعيدنا إلى الصواب ‘‘ .
بعد الجلسة مع حاتم , عرفت من الشباب  أنهم مدعوون إلى بيت سليم علشان يلعبوا كوتشينة .. وفهمت من الحديث أنها سهرة كل ليلة بعد الاجتماع .. وعندما وجه لى سليم الدعوة بالذهاب معهم ,  شعرت بأننى  أسعد إنسان فى الدنيا . أنا أًلا أحب الكوتشينة جدا , لكن الأهم أنهم مجموعة أصدقاء
محترمون , وتمنيت أن يقبلونى صديقا لهم , وكان  فيما يبدو أن لــديهم الرغبة نفسها , وأن المشاعر متبادلة , ولكن المشكل أننى ام أقل لأمى ..

لكن حاتم جاء بالحل .. وقال :- أول ما نوصل بيت سليم , كلم مامتك فى التليفون .. لــو وافقت خير , ولو رفضت تاخد بعضك وأحلى أتوبيس يا معلم .
ومن بيت سليم كلمت أمى , وقلت لها إننى عند سليم , وأعطيتها رقم تليفونه .. ومعى فلان , وفلان , وفلان , وهى خلال تلك الفترة عرفتهم بالاسم : واحد .. واحد .. وكانت تطمن عندما تسمع اسم حاتم , وعندما عرفت بوجوده طلبت منى أن تكلمه للسلام عليه , وكلمته فعلا , وإن كانت فى الواقع لا تريد فقط  اللام عليه , ولكنها تريد أن تتأكد من صدق كلامى .
قضيت ليلة من أجمل  الليالى فى عمرى كله .. ليلة صافية , كلها ضحك ومرح , ولعب كوتشينة , وفى موعد العشاء , طلبوا العشاء , واعتذرت بأننى سأتاول  العشاء فى البيت , وحقيقة الأمر أنه ليس معى من النقود ما يكفى لمشاركتهم فى طلب العشاء .. فكيف أجرؤ ؟! لكنهم لم يبخلوا .. عملوا حسابى , فالوضع بالنسبة لهم واضح ومفهوم .. وتقديرا للموقف , تصرفوا ببساطة مذهلة , وبشكل  طبيعى , وكأنهم لم يفعلوا شيئا غير عادى .. الذى يحدث لى هو ما حدث لهم من قبل .
تناولت معهم العشاء .. أكلت وضحكت ولعبت بولة ‘‘ استميشن ‘‘ .. ولأول مرة منذ زمن بعيد  أعيش يوما جميلا و طبيعيا وسط مجموعة من الأصحاب ,, وأى أصحاب , إنهم مثلى تماما , خاضوا التجارب نفسها , وأشعلوا الدنيا نيرانا , 
ومن قلبى انطلقت ضحكاتى التى استمريت على مدار الليلة , ودون تعاطى 
ومخدرات.. لقد تعودت الـ 12 سنة الماضية , لعبت الكوتشينة وأنا مسطول وفى هذه الليلة , لعبت وأنا يقظ تماما لكل شىء .. ليس هذا فق ط , وكسبت جولات , وجولات .. ومن بين تعليقاتهم الحلو المشجعة :
- دا إنت حريف !!
- مش تقول من بدرى  !! أهلا بيك عندنا .
- كنا على طول بندور  على رابع .. كدا اتحلت .. أصل كل مرة نتجمع , يبقى واحد منا مشغول , وتقف على تلاتة .
قال خالد :
- باقولكم إيه .. بكره عندى .. وإنت يا صلاح لازم تيجى .. وقول لمامتك من قبل ما تيجى الاجتماع , واديها تليفونى , علشان تتكلم فى أى وقت .. إديها الأمان يا معلم .
مرت الأيام .
ومر الأسبوع الثانى .. والثالث .. والرابع ..
وجاء الاجتماع الذى احتفل فيه  بشهر كامل ‘‘ تبطيل ‘‘ .. فقال شادى :
- فيه حد بيحتفل بأى مناسبة النهارده ؟
رفعت يدى .. قلت :
- شهر ..
تصفيق بحرارة .. وشاركت قائلا :
- - صلاح .. مدمن .. الحمد لله إنى هنا .. ومبطل النهارده ..  اتعلمت وفهمت معنى الجملة دى من سليم  .. دايما يبتدى بيها مشاركاته .. ياااااه !! أنا مش مصدق .. مر شهر كامل وأنا فعلا مبطل  !! مش بس مبطل , دا أنا مبطل ومبسوط .. مش ممكن !! دا فعلا حلم .. حلو بالنسبة لى أغرب من الخيال كمان .. أول حاجة , قبل أى حاجة , أنا مش عارف أشكر  الناس اللى ساعدتنى  إزاى ؟ مهما قلت مش ها اعرف أوصف أنا مدين لهم بإيه .. وقفوا معايا .. ساعدنى .. شرحوا لى .. صبروا على .. وصلونى .. أكلونى .. شربونى .. ضحكونى ..علمونى .. فهمونى .. أنقذونى .. مش عارف أفول إيه للمشرف بتاعى ؟! أشكره إزاى ؟! شاركته بكل 
اللى بينط فى دماغى فشال على دوشة غريبة .. طبعا الدنيا فى البيت أهدا 100 ألف مرة .. الحريقة  إتسيطر عليها , والنار اطفت .. فيه أثار دخان , ودا شئ طبيعى , لأن الحريقة كانت بصراحة جامدة .. العشرة جميه هتجننى .. بس مفيش مشكلة عارف أتعايش م الموققف .. حالة أهلى أحسن بكتير .. أمى مش مصدقة نفسها .. أختى رجعت تضحك تانى .. وأخويا فرحان بس خايف .. أما بابا فهو راجل كوميدى , وفى دنيا تتانية  , وشايف إنى الحمد لله خفيت وبقيت كويس , وقال لى :
- ما خلاص يا صلاح .. كفاية اجتماعات , وما تضيعش وقتك أكتر من كده .
ردت أمى :
- لا .. لا .. لا .. بلاش اجتماعات إزاى ؟ بأقول لك إيه .. خليك إنت فى شغلك , ومشاريعك , وسيب لنا إحنا الموضوع ده .
- حاضر .. بس لغاية إمتى ؟!
استمرت مشاركتى , وكل المجموعة تسمع باهتمام , وأكملت حديثى قائلا :
- اللى أنا حاسه ونفسى أعمله بعد شهر تبطيل , إنى أمسك يافطة وأمشى فى الشوارع  .. وأقول : يا مدمنين إحنا طلعنا مرضى مش مجرمين .. يا ضريبه فى تبطيل .. والله فيه .. وممكن .. وده سهل كمان .. وطالما أنا بطلت , يبقى أى حد عايز يبطل .. هايعرف .. أصحابى اللى باضرب معاهم ما يعرفوش أى حاجة عن الاجتماعات فى الأوضة الجميلة دى , ولا عن برنامج ال 12 خطوة .. نفسى أروح لهم وأفهمهم .. حاسس إن دا واجب عليا .. بس المشكلة إنى لازم اسمع الكلام .. وسمعت من كل اللى سبقونى وبطلوا قبلى الجملة دى : مالكش دعوة بأى حد بيضرب , وأحسن رسالة تنقلها و توصلها له , إنك تبعد عنه  وتفضل مبطل , ومش قبل 6 شهور تشوف أى واحد منهم , ولما تروح لواحد من 
0أصحابك  ما ينفعش كمان تكون لوحدك , لازم تاخد معاك واحد من المجموعة ,  ومبطل أكتر من 6 شهور .. باتمنى .. ونفسى تمر الشهور , وأبقى  6 شهور مبطل  علشان أعمل كده , نفسى أصحابى كلهم يبطلوا , بهاء , وحسام , وشريف دول أكتر ناس  نفسى يبطلوا .. أصحابى لازم يعرفوا إنى عايش أسعد أيام فى حياتى , ونفسى هم كمان يعيشوها ..  أنا بأحمدربنا وأشكره  لأن القرد ابن الـــ ‘‘.........‘‘ اللى كان بيتنطط فى دماغى ماجاليش , وما عنديش فكرة ضرب , وقعلا مش عايز أضرب .. انا بصراحة عايش أيام جميلة  , فوق دماغى سحابة رايقة , يارب تفضل على طول .. مش عارف أشكركم كلكم إزاى ؟! شكرا .
ودوى التصفيق , وانطلقت صفارات التشجيع , وتهليل من كل الأركان , وكأن منتخب مصرأحرز هدفا فى كأس العالم ..
ذهبت إلى المستشفى فى اليوم الأول من الشه رالثانى , وزرت كل فرد فى المستشفى , ومررت أيضا على الدكتور سمير فى مكتبه , واستقبلنى بحفاوته الراقية , ورحب دكتور وليد بزيارتى , كذلك دكتورة إكرام , ونجلاء , ولم أنسى فى حياتى فرحة دكتورة عالية  بمرور هذا الشهر على خير  .. حقا كانت سعيدة .
وفى المستشفى التقيت مع أمير , زميلى العزيز فى غرفة النوم , فقد كان لديه ميعاد مع دكتورة إكرام للمتابعة ,و وكان معه والدته وأخته أميرة .. أحببت هذه العائلة , بعد أن قابلتهم فى قاعة  اجتماعات مصر الجديدة .. اصطحبوه إلى هناك أكثر من مرة , لأن أمير يرفض ركوب التاكسى للمجىء لحضور الاجتماعات , وكلما التقينا كنت أاقشه فى موضوع إصراره على الحشيش  قائلا :
- يا حبيبى , الكتاب بيقول إن ماينفعش أى مخدرات , يعنى مفيش حشيش .
- أرجوك .. ماتقولش إن الحشيش خدرات .
- الكتاب بيقول إن صحيح فيه فرق بين مخدر والتانى , بس  الإدمان واحد .
- ما تبقاش ضيق يا صاصو .. فوتها .. ولعلمك أنا بشرب بيرة كمان .
- يا ابنى الخمرة مخدر .. يا عم أمير إنت حر .. أنا  ماشى بدماغ مشرفى .
- المشرف بتاعى كرهنى مش عارف يعمل معايا إيه .
- هو مين المشرف بتاعك ؟
- سليم .
- دا أجمل شخصية فى الدنيا .. والله خسارة فيك .
وكان هذا الحوار الدائم بينى وبين أمير , وعندما يحدثنى تليفونيا كنت أكرر له كلامى هذا بإصرار , وكانت أخته أميرة تحدثنى من حين إلى أخر , تحكى وتصارحنى  , وتشكو منه :
- إمبارح ا صلاح .. صاحبك أمير رجع الساعة 2:00 وكان شارب , وبابا اتخانق معاه , ورد عليه بمنتهى البجاحة , وقال له : أنا بطلت بودرى , وباشتغل معاك .. عايز منى إيه ؟
مسكينة أميرة فى هذه القصة , وكانت تذكرنى بعلاقتى بأختى رولا .
وفى اليوم التالى , وصلت بعد الاجتماع بخمس دقائق سببين : ركبت تاكسى , كان يسير ببطء شديد , والثانى وحام بسبب موكب الرئيس .. ونزلت من التاكسى فى أول الشارع , وجريت حتى أصل إلى الاجتماع فى موعدى , وأحضر من البداية , لكن للأسف دخلت وقد بدأ .. كان حاتم من الحاضرين  , سلمت بنظرة , ردها بابتسامة لها معنى , وهزة رأس .. بعد الاجتماع قلت لنفسى خير وسيلة للدفاع هى الهجوز .. بدأت الحديث مع حاتم قائلا :
- الطريق كان واقف .. يظر موكب الرئيس كان معدى .
- لا .. ملوش حق , هو مايعرفش  أن حضرتك عندك اجتماع  الساعة 7:00 واللا إيه ؟
0 الظاهر مفيشحد بلغه .
- يا ظريف .. هتعد بكره من الأول 90 اجتماع .
- لا .. لا .. حرام .. مش ممكن يا حاتم .
- تعجبنى وإنت بتسمع الكلام .
وفعلا  بدأت العد من أول وجديد 90× 90 .. كان حات يرى أن موضوع الحضور فى الموعد بدقة , هو موضوع التزام , وانضباط .. وكان هذا درا من الدروس المهمة .. إنسان غير ملتزم تماما , لابد أن يتعلم مــا معنى الالتزام .. بعد الاجتماع قال لى حاتم :
- وبكره تجيب الكشكول معاك ,, عايز أشوف  إنت ماشى إزاى , ونشارك الخطوة التانية .- بجد ؟ بكرة الخطوة التانية ؟
- وبكره أول اجتماع فى الـــ 90 يا معلم ..ويلا بينا علشان نطلع على أمجد .. السهرة عنده النهارده .
ما أجمل هذه السهرات .
استفدت كثيرا من مشاركة الأخرين .. خبرة أمجد وشادى وخالد وتوفيق .. ثم كتبت ما فهمته عن الخطوة الثانية  وعلاقتى  ‘‘ بقوة أعظم منى  ‘‘ , وأنها قادرة  أم نعيدنى إلى صوابى , وشاركت مع حاتم الخوة الثانية , وسألنى :
- ياترى فيه قوة أعظم منك مخلياك مبطل يا صلاح ؟
- أه طبعا .. ربنا .. الاجتماعات .. المشاركات .. المشرف .. الناس اللى فى البرنامج .. الكتاب ..
- فهمت إيهمن الخطوة التانية ؟
- فهمت القاع بتاعى  .
- إزاى يا صلاح ؟ إشرح لى .
- القاع بتاعى مش المستشفى بس .. لا .. القاع بتاعى هو عدم الصواب .. هوالجمن اللى أنا كنت فيه , ماكانش ينفع يستمر .. هو ده القاع بتاعى .
- فهمت إيه كمان ؟
- إن ربنا وقف جتبى .. ولازم  أشكره .. بس مش عارف أشكره ازاى ؟
- أشكره  بالطريقة اللى اعجبك .. المهم تشكره .. اللى بعده .. الخطوة التالتة يا معلم .
- إيه ده ؟ بس كده ؟ هى دى الخطوة التانية ؟
- أيوة هى دى .. مش كيمياء .. تقرأ كل يوم الخطوة التالتة .. وتشارك الناس بالمواقف اللى بتحصل  فى حياتنا  وتطبيقها على الخطوة التالتة .. نفس اللى عملته فى الخطوتين الأولى والتانية .
- تمام يا افندم .
مرت الأسابيع الثلاثة الأولى من الشهر الثانى , وحرصت على الوصول فى الموعد , بل قبيل الموعد بربع ساعة , وأساعد فى تنظيم القاعة .. وتوزيع الكاب على المائدة .. طبعا .. لقد وعيت الدرس جيدا .. الموضوع جد , ولا يحتمل الهزار .. تأخير دقيقة قد يكلفنى إعادة  ا90 
اجتماعا من الأول .
نبأ أليم 
سارت الأمور بسلاسة , نحضر الاجتماعات , ومعها نلعب كوتشينى عند سليم أو عند أمجد , وأحيانا يأخذنى أحد الأصحاب فى سيارته إلى بيتى , وأحيانا  أحدهم يعطينى جنيهين ليكنمل المبلغ الذى معى وأتمكن من دفع التاكسى , وأحيانا يعطينى أحدهم سيجارة أو اثنتين  فى أخر السهرة ..
لم يعكر صفو السعادة والهدوء إلا محادثة تليفونية ذات صباح من أحد الأصحاب المدمنين , المسجلين فى القائمة السوداء , والمفروض ألا ألقاهم أو أتعامل معهم فى هذه الفترة الحساسة , قال : 
- صلاح إزيك ؟ أنا يحيى .
- إزيك يا يحيى ؟
- باقولك إيه يا معلم .. فيه بيسه سم .. مش عايز ؟
- لا يا يحيى .. أنا مبطل .
- كويس .. طيب لو غيرت رأيك كلمنى ؟
- لا .. مش عايز .
- أنت مبطل إزاى ؟
- لو عايز تبطل .. اديلك نمرة تليفون حد ممكن يساعدك .. أنا مش ها اقدر .
- لا .. لا شكرا .. لما أعو ها اكلمك .. طيب ياللا سلام .
وضعت السماعة .. وكانت الساعة 11:20 صباحا .. فورا تصبب جسمى كله عرقا .. خفت , وزلزلنىالرعب .. لقد قالوا لى فى مثل هذه المواقف اتصل بالمشرف فورا , أو أحد الذين يحضرون الاجتماعات فى فترة تعافى , لا تقل عن 6 شهور .
كلمت حاتم ولم أجده فى البيت , ولم أجده فى المكتب .. ثم كلمت خالد , والحمد لله , ودته فى المنزل :- إزيك  يا خالد ؟
- تمام .. إنت عال إيه يا صلاح ؟
- زفت . كلمنى دلوقتى واحد صاحبى ضريب .
- وبعدين ؟
- قفلت معاه , وكلمت حاتم .. مش موجود ولا فى البيت ولا فى المكتب , كلمتك .. أنا خايف  أوى .. ومش عارف المكالمة معاه مشيت إزاى .. كأنى مش أنا اللى بيتكلم .. كأن واحد تانى .. قال لى فيه بيسه سم , ماسألتوش منين ولا بكام .. بس قلت له أنا مبطل .. أنا خايف أوى يا خالد .. مش عارف أعمل ايه ؟  أنا باترعش وعرقان .
- إهدا بس .. واسمعنى كويس .. الساعة كام دلوقتى ؟
- الساعة 11:30 .
- كوي .. أنا مش عاوزك تبطل يوم .. أنا عاوزك تبطل ساعة واحدة يعنى لغاية الساعة كام ؟
- لغاية الساعة 12:30 .
- تقدر تفضل فى بيتك ساعة واحدة بس , والساعة دى تفضل مبطلها ؟
- اقدر يا خالد .
- أول حاجة هتعملها دلوفت تقرا فى الكتاب .. تقرا من المدمن ؟ وماذا يمكننى أن أفعل ؟ يعنى لمدة 10 دقايق مش أكتر .
- طيب وبعدين ؟
- دولاب الجزم , تدخل عليه وتنضيف كل الجزم .
- جزم إيه بس ؟!
- إسمع الكلام .
- حاضر .- ومتنساش تال شيكولاته , عندكم شيكولاته فى  البيت ؟
- أه عندنا .
- حلو .. أعمل التلات حاجات دول لمدة ساعة , تاكل شيكولاته  وتقرا فى الكتاب , وبعدين تنضف الجزم , وكمان ساعة تلاقينى باكلمك .. وماتتحركش من عندك .
- حاضر .. والله ما ها اتحرك .
أكلت الشيكولاته , ولست أدرى لماذا أكلتها بسرعة .. زأعجبنى طعمها , وكأننى لم أذق طعم الشيكولاته منذ سنوات .فتحت الكتاب وقرأت كما قال خالد .. قرأت لمدة 10 دقائق , ثم بدأت  فى تنظيف  الأحذية , وبعد تنظيف زوجين أو ثىثة من الأحذية , شعرت أننى أكثر هدوءا , وانشغلت تماما فى عملية تنظيفها , ونسيت ما حدث لى منذ نصف ساعة  أو أكثر قليلا , والساعة 12:10 , بمعنى قبل أن تمر ساعة على حديثى التليفونى مع خالد .. سمعت كلاكسات سيارة .. وكأننى لم أسمع .. الجبن سيد الأخلاق .. جلست فى مكانى 
وبعد دقيقتين بالضبط سمعت جرس وطرقات على الباب .. ولم أصدق عينى .. معقول !! خالد !!
- طبعا خالد .. إنت لسه لابس البيجامة ؟!
- هو أنت قلت لى إنك جاى ؟!
- ياللا بسرعة .. البس وتعال معايا .
بسرعة .. أخذت دش لعلى أفيق من الذهول من موقف خالد الرجولى .. ما هذه ‘‘ الجدعنة ‘‘ ؟ إلى هذا الحد يشعر بالمسئوليه ؟ لبست , واستعدي للخروج , وقلت له  تعبيرا عن امتنانى لشهامته ونبل أخلاقه :
- مش عارف أشكرك إزاى يا خالد .
- على إيه  .. أنا كنت فى البيت وظروفى سمحت لى إنك اعدى عليك .
- الحمد لله إنك كنت  فاضى  .
- بصراحة يا صلاح .. أنا شايف إنك بتحاول وبتعمل الى عليك , فحسيت إنى لازم أساعدك .
- شكرا يا خالد .
- يا عم خلاص .. كفاية شكر .. إيه رأيك فى بولة على الصبح ؟ بعد ما قفلت معايا كلمت شادى وسليم , وقلت لهم على الفيلم  اللى حصل لك , وإن أنا ها أعدى عليك , أخدك وننزل عليهم على طول .
-  بولة اصطباحيةا معلم .
- صلاح .. إحنا  محتاجين نغير اللغة القديمة , فاهم قصدى ؟
- فاهم يا خالد .. بس تصدق , موضوع تنضيف الجزم عمل شغل جامد جدا ..واللا الشيكولاته .
- إنت فاكر أنا كنت باقولك أى كلام وخلاص ؟! فعلا الواحد فى المواقف الصعبة بيحتاج  سكر , وموضوع الجزم يضحك .. الواحد بيسرح فيها .. وينسى شوية .. المرة الجاية توضب الدولاب .. المهم تخرج من تفكيرك .
- لعلمك أنا دخلت على جزم بابا .. تصدق من كام شهر كنت هــابيعهم لبتاع الروبابكيا .ذهبنا إلى سليم ومر اليوم بنجاح 100% , وحكيت 
فى الاجتماع الموقف الصعب الذى واجهته .. وشاركت قائلا :
- أهمحاجة طلعت منها من وقف النهارده , إن أنا مش لوحدى .. وتانى حاجة : إنى ماضربتش .. وتالت حاجة : إن كله بيعدى لو سمعت الكلام ..
وزى الكتاب ما بيقول : ‘‘ الطريقة الوحيدة التى تحول دون العودة إلى الإدمان النشط هى ألا نتعاطى تلك الجرعة الأولى من المخدر ‘‘ .
احتفلت بمرور شهرين , وعشت خلال تلك الأيام تحت أجنل سماء فى الدنيا .. سماء التبطيل , والهدوءوالسكينة ..
وفى صباح يوم  من الأيام جاءنى اتصال تليفونى .. قهرنى , وزلزلنى ..  كان من أميرة أخت أمير , وزميلى العزيز فى غرفة النوم بالمستشفى .. هزنى صوتها الباكى من الأعماق , قالت :
 - أمير ياصلاح .. أمير .. مات .
- بتقولى إيه يا أميرة ؟! يعنى إيه ؟ إزاى ؟
- لقوه فى العربية فى شارع صلاح سالم , وجنبه حقنة .
- لا إله إلا الله , لا إله إلا الله .
بكيت بحرقة  .. صورته لم تغب عن عينى لحظة منذ سمعت النبأ الأليم . ذهبت إلى الاجتماع , وعرفوا جميعا هذا النبأ , وتقبلت العزاء فى صديقى أمير .. شريك الأيام التى أمضيناها معا فى غرفة واحدة .. هو أمير حقا ,
وله نصيب كبير من اسمه , والكل يعرف كم كنت أحبه .. واستمعت إلى مشاركة سليم :
- بعد إذنكم دقيقة سكون على روح أمير ..
أهكمل حديثه قائلا :
- الموقف صعب .. كلنا بنحبه , وأنا كنت مشرف أمير , وقريب منه جدا .. وفعلا كنت خايف إن اليوم ده ييجى , بس الطبيعى إنه كان لازم ييجى .. أمير كان عنده تحفظ على البرنامج فى موضوع الحشيش والبيرة , وطبعا رجعوه تانى لكل حاجة .
وشاركت بصعوبة :
- أنا وأمير عشنا مع بعض 3 أسابيع  فى نفس الأوضة .. كان طيب أوى , وراجل , وكان دايما يقول لى أنا مش يأذى حد , أنا بأذى نفسى بس ..  لا مش صحيح يا أمير .. إنت أذيتنا كلنا .
طبعا بعد سماع هذا الخبر الحزين , كنت فى حاج  حقيقية إلى رؤية الدكتورة عالية .. وذهبت إلى المستشفى فى اليوم التالى , والسؤال الذى يظل يلح فى ذهنى : هو ليه أمير مافهمش ؟
وبعد مناقشة الحدث مع دكتورة عالية , اقتنعت أن  ما حدث له كان اختياره , وأن التحفظات التى وضعها أمير بالنسبة للبرنامج , كانت هى السبب الأول والأخير لوفاته .
وشرحت لى دكتوىة عالية أن البعض منا يحتاج إلى متابعة من أخصائيين ودكاترة ؛ لأن ما مررنا به كان صعبا ومؤامت , وأن أمير لم يلتزم بذلك .. 
ولم يغب وجه أمير عن عينى أياما .. أثر رحيله على قلبى تأثيرا ثقيلا ,
وظل هذا الإحساس معى لفترة طويلة .. دون شك .. فإن تلك الأيام  التى قضيناها معا فى المستشفى لها ذكرياتها التى لن تمر , بل تظل فى خاطرى , ولن أنسى أمير طوال عمرى كله .
الله يرحمك يا أمير .

الشك
بدأ موضوع العلاقات العاطفية يشغلنى , وكنت أسمع ردا واضحا : المفروض عدم الدخول فى أى علاقة جديدة , قبل أن تمر سنة كاملة على التبطيل .. لكن لا أحد منا اقتنع بهذا الحظر , والأغلبية كانت فى لهفة للارتباط بعلاقات عاطفية , وبسرعة .. بل إن موضوع الجنس يصبح الملاذ الوحيد , إذ إن الكوب التى كانت مليئة بالمخدرات , فجأة أصبت فارغة تماما , ولابد من ملء هذا الفراغ بشىء ما .. وبالنسبة لى شخصيا فقد ملأت الفراغ بالقراءة , والكتابة , والاجتماعات , والمشاركات اليه فى كل اجتماع , ولعب الكوتشينية مع الأصحاب .. ومع هذا ظل هناك بعض الفراغ .
وبعد أن احتلفت بمرور شهرين على التبطيل , رفعت سماعة التليفزن , وكلمت مريم
وقلت لها إنى ‘‘ بطلت ‘‘ منذ شهرين , ولكن الرد كان غير متوقع بالمرة بالنسبة لى :
- وإيه يعنى .. ما أنت بطلت أكتر من شهرين قبل كده .
- أنا أتغيرت يا مريم .. ومبطل .
- إنت مش ممكن تفضل مبطل , وأنا عارفة إنك هترجع تاخد تانى .. الموضوع موضوع وقت .. مش أكتر .. ومن فضلك ما تتصلش مرة تانية .
لقد شعرت بحزن عميق , يا خسارة .. تمنيت أن تفهم وتقدر الموقف هذه المرة .. ولكنها للأسف لم تفهم .. ولم تقدر .. وقررت أن أحترم نفسى , وأحترم رغبتها , ولا أتصل بها مرة أخرى , ولا أحرج نفسى أكثر من هذا .
تكلمت مع حاتم , فطلب منى أن أرجى الحديث , وأننا قريبا سوف نناقشه معا .

بعد مرور ثلاثة شهور تقريبا من التبطيل والسعادة بالنجا الذى وصلت إليه .. لن أنسى أن أحكى عن التجربة التى واجهتها بعد حوالى 40 يوما من التعافى .. ذات يوم , وفى أحد الاجتماعات , كان خالد هو السكرتير , والمعتاد أنه يطلب من شخص ما إدارة الاجتماع , وفجأة ودون سابق إنذار قال :
- يا صلاح .. ممكن تدير الاجتماع ؟
 - أفندم ؟! أنا أدير الاجتماع ؟! لا .. لا .. لا ..
- وليه لأ .. أنا السكرتير , وبارشحك لإدارة الاجتماع .. كل حاجة مكتوبة , وإنتت حضرت أكتر من 30 اجتماع , والنهارده إنت الحمد لله مبطل , فمن حقى إنى أختارك لإدارة الاجتماع .
- أخاف يا خالد .
- تخاف من إيه ؟ وحتى لو فلطت .. إيه يعنى .. ياللا  .. فاضل 5 دقايق .. ظبط نفسك و استعد .
وقفت , ودرت  حول نفسى , وقلت لنفسى :
 - يالها من مسئولية !! أنا أقعد على كرسى الرئاسة , وفى الاجتماع عمالقة فى القاعة : أمجد , شادى , سليم , توفيق , خالد , حاتم !!
الحقيقة , الابتسامة الكبيرة التى كانت على الشفاه , ساعدتنى .. وهدأت قليلا , لكن العرق لا زال يتصبب ..
وهدأت أكثر , وأكثر مع أول مشاركة من أمجد .. أراد بنبله أن يشجعنى بمشاركته .
مر الاجتماع على خير , وكان رائعا , وأحلى مافيه أن كل فرد شكرنى بصدق بعد انتهاء الاجتماع لحسن إدارتى .. منته ى الخلق والكرم منهم جميعا .. وتقبلت  كل هذا شاكرا  بتواضع حقيقى .
أود أن أحكى عن موقفين مهمين , واجهتهما فى تلك الفترة الحاسمة من حياتى .. أول موقف كان مع أمى : مرت الأيام وذات يوم عدت إلى البيت بعد  يوم طويل قضيته  فى الخارج .. كنت مجهدا , فقد خرجت فى الصباح الباكر , وذهبت إلى المستشفى , وبقيت هناك حتى جاء موعد اجتماع المساء فى مصر  الجديدة , ورجعت البيت حوالى الساعة 11:00 ليلا .. حقا كنت متعبا بعد هذا اليوم الطويل , ووجد أمى فى انتظارى , وسلمت عليها , وفاجأتنى بقولها : 
- إيه ده ؟ إنت واخد مخدرات ؟ أنا عارفاك كويس .. أنت شكلك مش مظبوط . 
أمام هذا الاتهام , وقفت مذهولا .. ماذا أفعل الآن ؟ وبهدوء قلت لها :
- لأطبعا .. أنا مش واخد مخدرات .. مخدرات إيه ؟
- لأ .. واخد .. ولازم أعمل لك تحاليل دلوقت .
- ماشى .. أنا موافق ولو طلعت مش واخد هتعملى إيه يا ماما ؟
- هى المصيبة إنك هتطلع واخد .. وياللا على المعمل حالا .
- حاضر .. وأنا جاهز يا ماما .
- ألبس وننزل حالا .
فى مثل هذه المواقف العصيبة , نصحونى بالاتصال بالمشرف فورا , وأحكى له الموقف , وأسأله رأيه .. وكيف أتصرف :
- ألو يا حاتم .. شفت اللى حصل ؟!
- خير .. فيه إيه ؟
- أمى شكت فيا النهارده !! قال إيه أنا ضارب .. شفت !! يعنى مبطل ومش نافع .. يعنى أروح أضرب وأبهدل الدنيا علشان تستريح ؟!
- بالراحة يا صلاح .. عايز أسألك سؤال .. العشر سنين اللى فاتوا كنت بتعمل إيه ؟
- باضرب .
- كويس ـوى .. يبقى مستغرب ليه ؟ ما هو الطبيعى فعلا إنك تكون ضارب دلوقتى .. وأنك مش ضارب هو ده اللى مش طبيعى .. أنا لو منك أتصرف بطريقة تانية خالص .. أروح حالا لأمى وأقول لها ياللا بينا على التحليل .. لو طلع إيجابى , مانقدرش نتكلم ولا كلمة واحدة .. ولو طلع سلبى , تمام , موقفنا سليم , ونبتدى نبنى طوبة زيادة فى الثقة اللى بينك وبينها .. الثقة إتهذت يا صلاح , ومحتاجين نبنيها من أول وجديد .
- لك حق .. أنا ها اعمل كده فعلا .. سلام .
- ياللا بينا يا أمى .. أنا جاهز .
- مفيش احليل خلاص .. أنت مش واخد حاجة .. أنت كويس .. المشكلة فيا أنا .. عينيا هى اللى مش مظبوطة .. شفتك مجهد وتعبان ..  ومش قادرة أصدق إنك فعلا ممكن تكون مبطل .. ماتزعلش  , غصب عنى والله .. أنا لى عذرى .
عذرت أمى , وقبلتها .. فأخذتنى فى أحضانها .. واتفقنا على الخروج معا والقيام بجولة فى الهواء , ونزلنا , وأكلنا ‘‘ أيس كريم ‘‘ وعدنا وهى فى قمة السعادة .. وبمجرد عودتى , كلمت حاتم , وحكيت له ما حدث , شعر بالارتياح , وقال :
- شفت الموضوع بسيط إزاى ؟!!
بعد شك أمى وما حدث لى جاءت الفرصة أن أحكى لعالية عما حدث , فأنا أعلم جيدا أن لها تفسيرا لكل شئ يحدث حولى , فقالت لى :- المرض يا صلاح  بيمتد جوه البيت , والكل بيصاب , بس بطرق مختلفة . القلق والخوف والتوتر وعدم الثقة والاكتئاب واليأس .. كلها أشكال مختلفة من المرض .. علشان كده مهم أوى إن الأهالى كمان حد يساعدهم .. اللى بيعدوا بيه مش سهل .
- نساعدهم إزاى ؟
- هما كمان عندهم برنامج من 12 خطوة .
فى نفس الأسبوع , فاحأتنى أمى بخبر جميل , بعد اتفاقها مع والدى على إصلاح سيارتى التى كانت محجوزة فى الجراج .. اتفقنا على القيام بجولة لشراء  قطع الغيار لإصلاح السيارة بأحسن صورة , وكانت هذه أول هدية منهما بعد التبطيل .
أكثر ما أسعدنى فى هذا الخبر , أنه لأول مرة تتحقق  لى أمنية من الأمنيات دون إلحاح  أو ‘‘ زن ‘‘ مستمر .. هذه المرة , كان احتياجى للسيارة واضحا , وقد تعبت فعلا من ركوب التاكسيات والأتوبيسات ,  وكلاهما اتفق على تنفيذ قرارهما بسخاء حقيقى , وفى أسرع وقت ممكن .. كان من المهم أن يأتى هذا القرار منهما , ودون طلب منى .
والجديد أيضا بعد 3 شهور تبطيل , كان من حقى أن أتولى المئولية وأصبح سكرتيرا للاجتماعات .. والسكرتير مهامه استلام الكتب والكتيبات وتنظيم القاعة , وشراء متطلباتها كلها مثل : الشاى والنسكافيه , والأكواب , واللبن  , واتسلم الميزانية فى يدى .. وهذا فى حد ذاته تؤكد الثقة القوية من المجموعة التى تلتقى فى تلك القاعة , ولم يعترض أحد .. حصلت على الثقة بالإجماع وبراحة كانت هذه الفرصة  لأن ينال خالد حقه فى الراحة , فقد أمضى 4 شهور سكرتيرا من غير أى مساعدها , وكنت وديا أساعده .. وبعد أن شكرنا خالد  على مجهوده لمدة 4 شهور , توليت المسئولية كلها  .. والحمد لله منذ الاجتماع الأول , ودون مجاملة أعلنوا أننى تحملت  المسئولية , فى سهولة ويسر ونفذتها على أكمل وجه .
أستطع أن أقول , وبكل الصدق , إن الثلاثة شهور التى مرت , منذ عرفتى  طريقى إلى هذه القاعة , وهذه الاجتماعات , كانوا من أجمل الأيام التى  مضت من عمرى , وعلمت جيدا لماذا  يطلقون على هذه الفترة : حياة السجابة الوردية أو ‘‘ البمبى ‘‘ , ولا شىء يهم فى عالمى ودنياى , إلا أننى ‘‘ مبطل ‘‘ وأحضر الاجتماعات , وأشارك الأصدقاء .. نتحاور , نضحك ونسهر معا , ونلعب كوتشينة
وأعود إلى بيتى وغرفتى هادئا مطمئنا .. حقا .. الدنيا وردية وجميلة .
مرت الأيام وكان الموقف الثانى مع حاتم , يوم جاءنى بعد الاجتماع , وقال لى :
- تعال يا صلاح .. عاوزين نتكلم شوية مع بعض .
- خير يا حاتم 
- إنت مبطل من أد إيه ؟
- 3شهور و 11 يوم .
- تعجبنى وإنت بتعد بالأيام . عندك ‘‘ سى فى ‘‘ ؟! ( سيرة ذاتية )
- لا .. معنديش .
- وناوى تشتغل إزاى وإنت  ما عندكش ‘‘ سى فى ‘‘ ؟! أنا عارف إنك الأيام دى عايش أجمل أيام , بس لازم تفهم  إن الحياة مش هتستمر كده .. السحابة  بتمشى .. إوعى تفكر إن الحياة تبطيل , واجتماعات , ومشاركات , وكوتشينة .. لا .. الفترة الجاية الأولويات هتتغير وتتظبط بشكل مختلف .. نسبة  حضور الاجتماعات هتقل شوية .. الشغل والمستقبل أهم حاجة .. لو إنت فاكر إن أنا ناوى أساعدك فى التبطيل بس , تبقى غلطان .. أنا مهمتى كمان أحطك على الطريق المظبوط علشان نبتدى نبنى لك مستقبل , وتنجح فى حياتك , ويبقى لك لازمة فى الدميا ,
- إيه المطلوب منة ؟ أنت تخطط , وأنا أنفذ .
- أول حاجة هتجيلى البيت السبت الجاى , ونكتب الــ ‘‘ سى فى ‘‘ سوا , ومن النهارده عليك بالجرايد , وبالذات أهرام الجمعة .. بينشر ‘لانات شغل كتيرة , اقص كل ‘لانات الشغل , وتقراها وتراجعها كويس , ونشوف إيه المناسب منها , وبعد ما نخلص الــ ‘‘ سى فى ‘‘ نبعته , وربنا يسهل إن شاء الله .
- اتفقنا .
فعلا عملنا السيرة الذاتية , وراجعت الصحف , وعملت ملفا من إعلانات الوظائف  , وأرسلنا الــ ‘‘ سى فى ‘‘ لشركات كثيرة , ومنها شركة عملاقة تعمل فى مجال الكهرباء , وسمعتها ممتازة .. وحددت الشركة احتياجاتها  فى الإعلان : مطلوب خبير فى المبيعات والتسويق .
كان هذا الإعلان بالذات مناسبا لقدراتى وخبرتى فى البيع والتسويق .. إنها فعلا الوظيفة التى أحب أن أشغلها وقلت لنفسى : دا أنا ‘‘ بياع ‘‘ نمرة واحـد ..  دا أنا بعت كل حاجة وصلت إليها إيدى .
قمت بعملية استطلاع ودارسة عن هذه الشركة , واكتشفت أن أصحابها عائل كبيرة , وأولادهم منجيلى , وكانوا زملائى فى المدرسة نفسها , نهم أكبر منى , ومنهم أصغر منى . وكنا نشارك معا فى الفرق الرياضية فى المدرسة , وفى النادى .. .. إذا لو تمكنت من تحديد موعد للمقابلة , فقد ألتقى بأحـد هؤلاء الزملاء .. زملاء المدرسة .. لكن من ؟ لست أدرى .
لم أتردد , واتصلت  بأرقام الشركة التى وردت فى الإعلان , وكانتت المفاجأة أن مدير المبيعات هو فيصل , صديق من النادى , وعائليا , تربط والده ووالدته صداقة قديمة وققوية مع والدى ووالدتى .. طبعا هذه المعلومات تبعث على الاطمئنان , وفى أغلب الظم هذه الوظيفة من نصيبى ..وبسرعة مذهلة  حددوا لى موعدا للمقابلة يوم السبت الساعة الحادية  عشرة , وسألتنى السكرتيرة :
- يا ترى الميعاد مناسب ؟
- مناسب جدا .
وفى اليوم التالى , يوم الخميس صباحا , فاجأنى والدى بأن أحد الفنادق العالمية , قد اتصلوا تليفونيا وحددوا لى موعدا للقاء يوم السبت الساعة العاشرة .. وتركت
السكرتيرة  رقم التليفون لإبلاغهم  بالموافقة أو تغير الموعد .
أدهشنى الموقف .. فأنا لم أبعث ‘‘ سى فى ‘‘ لهذا الفندق , و لا أعرف أحدا هناك .ز وموعد العاشرة صباحا لا يتناسب معموعد شركة الكهرباء ..ولم يكن هناك مفر من تأجيل الموعد .
اتصلت بالسكرايرة , وصارحتها بالموقف :
- أنا باعتذر هن الميعاد الساعة 10 , ممكن يتأجل إلى الساعة إلى الساعة 1:00 ؟ 
- دقيقة  واحدة وأرد عليك .
وعادت بالرد :
- ‘‘ أوكيه ‘‘ .
- الساعة 1:00 بالظبط , هكون موجود .
وجاء يوم السبت  .. استقيظت  منتعشا , دعوت , وقرأت ,ولبست ملابس رسميه .. وكلمت حاتم  , فقال لى :
- توصل يا صلاح قبل الميعاد بربع ساعة , وتتكلم بنتهى الصدق والأمانة , وتسيب الباقى على ربنا .
بعد أن سمعتالوصايا العشر من حاتم توجهت إلى الشركة , ووصلت الساعة 10:30 , وسألت على صديقى فيصل , واستقبلنى فى مكتبه بحفاوة , وحكينا ذكرياتنا فى النادى  والفرق والرحلات , وشرح لى أيضا طبيعة العمل فى الشركة  , وطمـأننى بأننى الشخص المناسب للوظيفة المطلوبة .. وشعرت بالراحة لكلامه ,  واستبشرت خيرا , وفى تمام الساعة 11:00 قابلت هانى ابن صاحب الشركة .
تذكرنى فورا عندما رأنى , رغم أنه أكبر منى بسنتين دراستيتن , ولكننى كنت من أشهر تلاميذ المدرسة بسبب مغامراتى اللانهائية , والتى كانت مثار الحديث للزملاء فى كل الصفوف , بل وحكى لى إحد النوادر التى لا ينساها .. كان حديث الذكريات هادئا , وجوجا ولطيفا , وسألنى عن دراستى , ورحلاتى للخارج , وعن عملى فى الماضى ثم قال :
- بمنتهى الصراحة  يا صلاح ,  أنا بدور على ناس عندها أى خبرة فى مجال الكهرباء .. وأنت معندكش أى خبرة خالص , بس إحنا فى خطتنا نجهو جيل  جديد , ونعمل دورات تدريبية , اعتها نقد نكلمك تيجى تحضر الدورات علشان تتعلم , وفى الحالة دى تقدر تشتغل معانا .
- مفيش مشكلة خالص .. بس إمتى الدورات دى ؟
- علشان أكون صريح معاك , مش قريب , بس دا موضوع فى خطة الشركة , وأوعدك إنك تكون أول الناس المرشحين لحضور الدورات دى .
- متشكر , وأنا فى انتظار ميعاد الدورات .مررت على مكتب صديقى فيصل , وحكيت له ملخص  اللقاء , مما أدهشه كثيرا ,وطلب منى أن أصبر بعض الوقت , ووعد أن يراجع الموقف مع هانى , ويتصل بى ويصارحنى بكل شئ .
خرجت من الشركة أسفا وحزينا , وأكلم نفسى قائلا : 
- زميلى .. زميل المدرسة يعمل نعايا كده ؟! إزاى وليه ؟ يا خسارة ! فعلا دى أخر حاجة كنت أتخيلها .. بس هو دهالموفقف ولازم أتقبله .
كانت الساعة 11:45 , وموعدى فى الفندق الساعة 1:00 , وصلت هناك  الساعة 12:20 إذا الوقت أمامى , ويسمح بأن أكلم حاتم لأحكى له نتيجة المقابلة , وكل ما حدث .
وجدا تليفونا فى أحد المحال , وكلمت حاتم , ورد على , وأدهشنى رد فعله الغريب .. فعلا لم أكن أتوقعه :
- كويس أوى أنك ما اتقبللتش فى الشغلانة دى .. أكيد ربنا شايل لك حاجة أحسن .
وضعت السماعة وأنا فى حالة غيظ حقيقى منهما .. من حاتم ومن هانى .
ودخلت إلى مقر الفندق الفاخر , قبيل الموعد بربع ساعة , وسألت علىالسكرتيرة , وأبلغتها بوصولى ..
وفى تمام الساعة الواحدة قابلت المدير العام .. وعند باب مكتبه استقبلنى بأدب رفيع  المستوى , وعلى المكتب لوحة عليها اسمه .. ‘‘ مختار .... ‘‘ 
الذى قال :
- مساء الخير .. إتفضل .
- مساء الخير .
- طبعا أول سؤال بيدور فى ذهنك , إحنا وصلنا لم إزاى ؟
- أنا فعلا مستغرب , أصل أنا الحقيقة ما اعرفش حد هنا , ولا عمــرى قــدمت على وظيفة هنا .
- أنا أقول لك .. الموضوع بسيط .. أنا عندى  صديق حميم , اسمه زهير , وهو المدير العام لشركة ‘‘.......‘‘  وسألته عن شباب خريجين لإدارة المبيعات والتسويق , واطلعت على مجموعة كبيرة , وأخترت منها 11  ‘ سى فى ‘‘ , وإنت واحد منهم .
- أنا فعلا قدمت عندهم .. دلوقت الموضوع  مفهوم .. الأول كان بالنسبة لى غامض .
- أنا قابلت 10 وأنت أخر واحد .. وقرار التعيين هتاخده النهارده .. بالتوفيق ..
وبدأ مختار فى الأسئلة .. ولمدة ساعة كاملة فى مختلف الموضوعات .. إلى  أن قال :
- وأخر سؤال عندى : عايز مرتب أد إيه ؟
وكان ردى سريعا وواضحا :
- أنا ما يهمنيش المرتب .. أنا يهمنى المستقبل .
إبتسم مختار ابتسامة جميلة وقال :
- هو داالرد اللى كنت مننظره من كل  اللى عملت معاهممقابلات قبلك .. فيه ماس , جايز فى تقديرى أكفأ منك لأنهم اشتغلوا فى فنادق قبل كده , بس مفيش واحد إدانى الرد والإجابة اللى كنت  عايز اسمعها .. تقدر تشتغل من إمتى يا صلاح ؟
- من النهارده أنا جاهز .
- لا .. أول الشهر يوم الأربع الجاى .. تعال استلم .. زلو تحب من يوم الاتنين تيجى تاخد فكرة عن طبيعة الشغل .. أهلا بيك .
- أكيد هاجى يوم الإتنين .
- اتفقنا .. ومن يوم الاتنين نتكللم فى كلالتفاصيل .. طبيعة الشغل , المواعيد , المرتب .. والمستشقبل .
- شكرا يا افندم .
خرجتمن الفندق  , وأنا لا أصدق نفسى .. ما هذا الذى حدث ؟! هل هذا حلم يا ربى ؟! حلم واللا علم ؟! أعمل فى فندق عالمى ؟ فندق له فروع فى كل دول العالم ! والمستقبل كبير إن شاء الله .
عدت إلى بيتى ,وأنا طائر من السعادة , وأحلق فى سابغ سملء .. حكيت لبابا  وماما وأسرعت إلى التليفون وكلمت حاتم , وحكيت له كل كلمة بالتفصيل و سألته  :
- هو إنت كنت عارف , واللا كان قلبك حاسس إنـــى هــا اخــد الـشغلانة دى واللا إيه بالظبط ؟
- اسمع يا صلاح , عايزك تقرا الخطوة التالتة كويس .. اللى حصل ده هو الخطوة التالتة .. وإيه كمان .. بطريقة عملية ..  عايزك تكتب صفحة  عن مفهومك عن الخوة التالتة بعد الموقف ده .. وهتقراها بالليل .. ومن بكره يا باشا تبتدى الخطوة الرابعة .. تقرا وتشارك الناس أصحاب الخبرة .
- حاضر .
- مبروك الشغل يا صلاح .. وحى على الجهاد .
- الله يبارك فيك .
قرأت الخطوة الثالثة :
 ‘‘ اتخذنا قرارا بتوكيل إرادتنا وحياتنا لعناية الله على قدر فهمنا ‘‘ . 
حقا .. إن الله يختار الأفضل لنا .
كنت فى حالة من السعادة لا تصفها الكلمات .. أخيرا سوف أتسلم العمل الجديد .. وأعمل فى فندق عالمى .
 الصدمة 
بدأت العمل فى الفندق العالمى , وأحببت عملى وأتقنته فى أيام معدودة  .. وتوطدت علاقتى بزملائى فى العمل .. أحببت هذا المكان .. وأصبح لدى عملاء يثقون فيه  ويقدرون مجهودى .. ورشحنى مديري لحضور دورة تدريبية فى أوربا .. فاجأنى مختار بقراراه وكانت مفاجأة مدهشة  , إذ إننى أعمل فى هذا الفندق منذ فترة قصيرة .. أسرعت حاملا هذا النبأ إلى حاتم , فقال  :
- أول حاجة نتأكد أن البلد دى فيها اجتماعات , غير كده أقترح عليك إنك تعتذر .
- أعتذر ؟!!
- طبعا تعتذر .. إنت عايز تاخد ‘‘ الريسك ‘‘ ( المخاطرة ) فى حياتك ؟
- أكيد لأ .
- أسأل شادى عن البلاد اللى فيها اجتماعات , هو معاه جدول اجتماعات فى 60 بلد .
وقد كان , ذهبت إلى شادى وسألته , وبالفعل كان هناك اجتماع فى هذه الدولة .
وبعد ذلك أبلغنى مديرى بالموافقة على سفرى فى أخر العام , أى بعد احتفالى بمرور عام على التعافى , وقال لى :
- كويس .. خلينا مع بعض أول سنة .
- ماشى , مفيش مشكلة .
- نرجه للمهم .. أخبار الخطوة الرابعة إيه ؟
- تمام , قراتها كذا مرة .
- طييب ممكن نبتدى نكتب ؟
وبدأت كتابة الخطوة الرابعة :
‘‘ قمنا بعمل جرد أخلاقى متفحص وبلا خوف عن أنفسنا ‘‘
وقد شرح لى حاتم أنها من أهم الخطوات والوقوف عندها خطر .. تحدثت مع أمجد الذى شرح لى الخطوات والوقوف عندها خطر .. تحدثت مع أمجد الذى شرح لى الخطوة بمنتهى البساطة قائلا :
- نرجع ونكتب كل اللى حصل فى الماضى .. فى نقط .. عاوزين نعرف عيوبا : الندم , الخوف , الإنكار , الشعور بالذنب و .... و.... الكتاب بيقول إيه , نقرا سوا :
‘‘ نحن نكتب عن الأشياء التى تزعجنا هنا والأن .. لدينا ميول نحو التفكير السلبى , لذا فوضعها على الورق يعطينا فرصة النظر إلى ما يحدث بطريقة أكثر إيجابية .. يجب أن ننتهى من الماضى , لا أن نتشبث به .. نريد أن نواجه ماضينا .. نراه على حقيقته ونطلقه كى يتمكن من معايشة اليوم ‘‘ .
ثم أضاف أمجد :
- ده تنضيف البيت من جوه يا صلاح ..
لم تكن خطوة سهلة , فقد مرت على أحاسيس مختلفة وصعبة .. تعرفت  على هذه الأحساسيس لأول مرة .. ولكن فى الوقت نفسه كانت خطوة ممتعة فقد تعرفت على نفسى .
استمرت الحياة جميلة .. العمل .. الاجتماعات .. برنامج الخطوات الإتناشر , وقد أصبحا  عندى الفرصة لأدعو أصدقائى الجدد ‘‘ لبولات ‘‘ الكوتشينة فى منزلى .. نفس السهرات الجميلة التى كنا نقضيها عند خالد وشادى وأمجد وحات ..
تمر الأيام , وكل شئ جميل إلى أن أستقبلت مكالمة من ميدو :
- صلاح .
- أهلا .. الحاج ميدو ؟!
- صلاح .. صلاح .
جاء الصوت ضعيفا , وسمعت بكاء .. فسألته :
- مالك يا يدو ؟! فيه إيه ؟
- بهاء يا صلاح .. بهاء .
- ماله .. لا .. لا.. لا ياميدو .
- أه يا صلاح .. أه .- يعنى إيه أه .. يعنى إيه .. اتكلم يا ميدو .
- مات .. بهاء مات .. خلاص استريح .
- لا .. لا .. لا .. يا ميدو  .
وفجأة سمعت صوت حسين على الجانب الأخر :
- أيوة يا صلاح ؟! أنا حسين .
- إيه دا يا حسين ؟ إزاى يا حسين ؟
- هيكون إزاى ؟ اسمع .. إحنا نازلين دلوقت على بيته .. تعال هناك .
- طيب يا حسين .. حاضر .
وبسرعة صاروخية , انطلق شريط الذكريات , ودارت فى ذهنى وقائع الأحداث التى حمعتنى مع بهاء , ورامى , وأحمد , وحسين .. شريط من أيام المدرسة , التزويغ , والسجاير , والحشيش , والسفر ..و .. كل حاجة فاكرها .. وفى لحظة قفز بهاء إلى ذهنى وفكرى وقلبى وعقلى .. بونو .. بكيت بأعلى صوت .. كم تمنيت فى هذه اللحظة أن أراه وأتلكم معه .
كلمت حاتم وحكيت له الواقعة الأليمة :
- أنا نازل أروح لبهاء .
- هتروح ليه ؟
- مش عارف .
- جو مش صحى بالمرة .. شوف العزاء بكره فين .. وخلاص .
- كنت عايز أروح له يا حاتم .. بس مالحقتش .. كان نفسى أروح له .. عشرة عمر يا حاتم .
- البقاء لله  .. شد حيلك يا صلاح .
صدمة , وليست مثل كل الصدمات .. أى نعم , هذا هو المتوقع دائما , لكن الواحد منا لايشعر بقسوة الحدث إلا بعد حدوثه أمام عينيه .. ودائما يـأتى فجأة .. يالها من صدمة .
الله يرحمك يا بهاء .. كنت فعلا حبيبى أوى .. أوى ..
الله يرحمك يا بهاء .
وبعد أكثر من شهر انتهيت من كتابة الخطوة الرابعة , وأتصلت بحاتم وأبلغته أننى على أتم استعداد لمشاركة الخطوة الخامسة :
‘‘ أعترفنا  لله ولأنفسنا ولشخص أخر بالطبيعة الحقيقة لأخطائنا ‘‘ .
 مفتاح راحة الضمير والحرية على رأى توفيق .. أعترفت لله عندما كتبت كل النقاط على الورق ودون تحقظ .. واخترت مشرفى حاتم أن يكون هذا الشخص .. فأنا أثق فيه .. الثقة الكاملة بنزاته وقدرته على حفظ أسرارى .
جلست فى منزل حاتم من الساعة التاسعة مساءا إلى الساعة الخامسة فجرا  .. رغم خوفى من الموقف وعلى مظهرى , رفعت القناع وكنت واضحا , أمينا ودقيقا .. حكيت كل شئ وقد ساعدنى حاتم عندما بدأ يشاكنى  ببعض قصصه .. فأكتشفت أننى لم أكن مختلفا .. ليلة لن أنساها طوال حياتى .. لقد فهمت معنى راحة الضمير والحرية بعد تطبيق هذه الخطوة .. معك كل الحق يا توفيق !!
إلى الخطوة السادسة يا صلاح :
‘‘ كنا مستعدين تماما لأن يزيل الله كل هذه العيوب الشخصية ‘‘
مر شهر وأنا أقرأ هذه الخطوة كل صباح قبل ذهابى إلى العمل .. أشارك أصحابى ذوى الخبرة وأستمع إلى تجربتهم  فى معايشة الخطوة .. كم كان  مهما أن أخذ بعض الوقت لفهم معنى ‘‘ النية ‘‘ .. كى أستطيع أن أحياها .
النية هى ما نجاهد من أجله فى الخطوة السادسة .. مدى إخلاصنا فــى تطبيق هذه الخطوة سيتناسب ومدى رغبتنا فى التغيير .. من المهم أن نتذكر أننا بشر , ولا ينبغى أن نضع لأنفسنا توقعات غير واقعية .. هذه خطوة نية , والنية هى المبدأ الروحى لخطوة السادسة .
شاركت مع حاتم الخطوة السادسة فسألنى :
- قولى يا صلاح نفسك تبقى عامل إزاى ؟ أعتبر نفسك لسه مولود .
- نفسى أبقى أمين .. وما اخفش .. ومش عايز أكدب .
ابتسم حاتم وقال :
- كويس بس لازم تفهم  إنك فى الأول والآخر مش ملاك .. وعمرك ما تكون ملاك .
- طبعا عارف .. أنا كنت فين .. وبقيت فين !!
- الخطوة السادسة مبنية على النية , وإن أحنا نعمل أحسن ما عندنا .
-- النية موجودة والحمد لله .
- يبقى مستنى إيه .. الخطوة السابعة يا باشا .. تقراها كل يوم الصبح .. وتشارك الناس باللى إنت فاهمه وحاسه .. وبعد كده تكتب اللى فهمته ..
- زى بقية الخطوات ؟
- بالظبط .
مر الشهر السادس .. إنه يوم اجتماع مهم جدا .. اجتماع انتظرته طويلا .. إنه يوم احتفالى بمرور 6  شهور كاملة .. كان خالد يدير الاجتماع ..
مظر إلى خالد نظرة لها معنى , وضحك فى سعادة , ثم قال :
- النهارده عندنا احتفال كبير .. صلاح مبطل من 6 شهور .. ( تصفيق من الجميع بحرارة ) .. بس قبل ما أطلب من صلاح إنه يشارك .. أحب أحكى حاجة , أنا فاكرها  كويس أوى .. لما أنا كنت باحتفل بتبطيل 6  شهور , وكان صلاح ساعتهاا فى المستشفى , وقال تعليق مش ممكن أنساه أبدا .. قال هو  فيه حــد بيبطل 6 شهور ؟ فيه وللا  لأ يا صلاح ؟ ممكن تشاركنا ؟
- صلاح .. مدمن .. ياه !! إنت لسه فاكر يا خالد ؟! أنا ماكنتش ممكن أتخيل إنى أبطل 6 شهور أبدا .. ولا حتى شهر  .. الحمد لله يارب  .. كل الناس اللى فى  الأوضة شافونى أول يوم .. يوم ما دخلت وكنت خايف أقول إنى مدمن .. النهارده أنا مش خايف وقاعد واثق من نفسى .. أحترمت إدمانى فـــاحترمنى .. يمعت الكلام .. وبهدوء نفذتالمفترحات كلها .. اتعاملت معاها على إنها أوامر , ودا ساعدنى كتير  , وخلى دماغى تهدا , ما أنا لو شغلت دماغى الــدنيا هتولــع .. فهمت  ليه بيقولوا على البرنامج السهل الممتنع , برنامج بسيط لناس معقدة .. فعلا بسيط ملخصه : الدعاء , ساعتين فى اجتماع , مشاركة الناس , وصفحتيم مــن الكتاب , التأمل وكتابة لمدة نص ساعة كل يوم , خلونى مبطل. وإتعلمت الأمانة , وفهمت يعنى إيه التفتح الذهنى , والنية الحمد لله كانت موجودة ..
ابتيدت أشوف دنيا جديدة .. دا فيه موقف حصل يــضحك أوى .. وأنا قاعد فى البيت جت عينى على فازة جامدة جدا فى المكتبة .. أمى كانت قاعـدة جنبى فسألتها : حلوة أوى ‘‘ الفازة ‘‘ دى يا ماما , جديدة ؟ ابتسمت وقالت  :  ‘‘ الفازة ‘‘ دى أنا وباباك اشتريناها نت ‘ تشيكو سلو فاكيا ‘‘ من أكتر مــن 20 سنة , وطول عمرها فى المكتبة ..  ياه .. 20 سنة وأنا مش شايفها ومش دريان ..
مر هذا الاجتماع الجميل , وكل الأصدقاء كانوا سعداء , وعبروا بكلمات صادقة عن فرحتهم بى , وبوجودى بينهم , وأنا بدورى كنت فى قمــة الــسعادة , وممتن لهم جميعا .. احتفلنا فى هذه الليلة بسهرة عند أمجد .. كوتشينة .. ضحك .. عشاء .. ولكن فىهذا الوقت استطعت دفع الفاتورة , وحاولــت أن أدفع عن أصدقائى بعد أن تحلونى لفترة طويلة , ولكن كان الرفض هو القرار .
وفى عملى اشتغلت بهمة وحب لهذا العمل , وللعاملين معى .. وكنت أدخل مكتبى الساعة 9 صباحا ,واستمر فى العمل حتى الساعة 10 مساء .. وسط ساعات العمل أختار ساعتين راحة للذهاب إلى اجتماع  .. فالحمد لله الاجتماعات زادت والوصول إليها أصبح سهلا , فالاجتماعات فرصة للتنقيس , ومشاركة المشكلات .. التعامل مع الناس وتقبل عيوبهم .. عيوب لا يرونها ولا يعلمون كيف يتعاملون معها .. الأخطاء كثيرة .. مشكلات الشغل والالتزامات ومشاركة الآخرين مفيدة لنا جميعا .. البرنامج  يعلم النمو ومهارات التعال مــع النفس والناس .. والتعليم لا ينتهى .. شاركت الأصدقاء معترفا بخبرتهم .. وكان كل واحد منهم مفيدا بصورة ما وبشكل مختلف .. والحق يقال كان أمجد مشرف مشرفى أكثرهم خبرة .. دائما بيعطى المعلومة  بسهولة ويسر .
تحركت إلى الخطوة السابعة :
- سألناه بتواضع ان يخلصنا من نقائصنا الشخصية ‘‘ 
الخطوة السابعة  هى وقت طلب الراحة والعون من الله ..
إن  هذه الخطوة هى الطريق إلى النمو الروحى , والهدف الرئيسى من الخطوة السابعة هو أن نخرج من انحصارنا فى أنفسنا , والحصار الذى يفرضه علينا إدمانا , فهى تدريجيا , وبعناية تنتشلنى من عزلة ووحدة الإدمان .
إننا نريد أن يخلصنا الله من الجوانب المدمرة فى شخصياتنا .. بعد أن أصبحت حياتنا فى حالة من الفوضى الحقيقية , أدركنا أننا وحدنا لا يمكن أن ننجح .. بهذا الاعتراف , حققنا لمحة من التواضع .. إن التواضع يلعب دورا كبيرا فى برنامجنا , وطريقتنا الجديدة فى  الحياة .. أهمية التواضع للبقاء ممتنعين عن التعاطى , كأهمية الطعاك والماء للبقاء على قيد الحياة .. نحن نتعرف على عيوبنا الشخصية , ثم نصبح مستعدين كى يزيل الله هذه العيوب .. هــذا هو العنـــصر الأساسى للخطوة السابعة .
وبعد الوصول إلى هذا المفهوم , نكون مستعدين للخطوة الثامنة .
لقاء قديم
لقد أحببت العمل , وأحببت الحياة , وتطورت الأ/ور لصالحى كثيرا .. كثيرا أسرع مما تتخيلت .. بعد 
6 شهور من تعيينى زاد مرتبى زيادة كبيرة , وتمت ترقيتى وأصبحت نائبا لمدير مبيعات واسويق الفندق  , واشتريت سيارة جديدة .. وفى زمن قياسى حققت نجاحا واضحا , وأثبت كفاءة عالية . جعلت إدارة هذا الفندق , وزملائى  يتحمسون لمساعدتى , ودفعنى إلى الأمام .
اختلفت الحياة فى كل الاتجاهات .. علاقتى بأصدقائى الجدد أًبحت وثيقة وزادات حرارة .. كما عاد إلى أصدقائى القدامى .. وأصبح لى أصدقاء جدد  من زملائى  فى الفندق وعملائى أيضا .. وأصبح مختار مديرى فى العمل من أعز الأصدقاء .. أيضا تقدمت فى البرنامج , واشتغلت بقية الخطوات بمساعدة حاتم وبدأت مواجهة الواق الأليم عند كنتبة الأسماء فى الخطوة الثامنة :
 ‘‘قمنا بعمل قائمة  بكل الأشخاص الذين أديناهم , وأصبحت  لدينا نية تقديم إلاصلاحات  لم  جميعا ‘‘ .
زعلى مدار شهر أعتقد أننى كتبت فى هذه الخطوة أسماء كل من أعرفهم .. وكنت مذهولا من كم الأشخاص الذين أذيتهم بسبب إدمانى : سيف , مريم , مصطفى , كريم , رولا , أمى , أبى , سلمى , راندا , هالة ,........... كتبت عشرات الأسماء , من الأصدقاء  , من الجيران , من الأقارب , من المدنين , من الزملاء فى العمل .. من .. ومن .. ومن .. فى مصر , بل وخارج  مصر .
اتصلت بحاتم واتفقنا على بداية تنفيذ الخطوة التاسعة :
‘‘ قدمنا إصلاحات مباشرة لهؤلاء الأشخاص كلما أمكن ذلك , إلا إذا كان ذلك قد يضر بهم أو بالآخرين ‘‘ .
ذهبت إلى حاتم  بكم  هائل من الأشخاص الذين أذيتهم , وكتبت أسماءهم فى الخطوة الثامنة , وبدأت أستمع له بتركيز , قال :
- خلى بالك يا صلاح الخطوة التاسعة صعبة ومستمرة ومش بنقف عندها .. الالتزامات الكتيرة فى وقت قليل خطر علينا .. فمن اللازم أن تنفذ الخطوة التاسعة بهدوء وفى حدود الإمكانات .
- هو أنا ها اعتذر للناس دى كلها ؟
- لأ طبعا .. الاعتراف اللى ممكن يضر ناس تانية , الأفضل إنه يتم بطريقة غير مباشرة .. تكون مثلا غلطت فى واحد صاحب باباك , واعترافك ليه ممكن يــأثر على علاقتهم سوا .
- إزاى يا حاتم أعتذر بطريقة غير مباشرة ؟
- افرض إنك سرقت من صاحب باباك فلوس , حاول تختار مناسبة وارجع المبلغ فى هدية , حتى لو بعتها على المكتب من غير اسم .. لازم تبقى فــاهم إن ربنا بيساعد فى الاعتذارات  أوى , وبيخلق ظروف  لا تتخيلها , بتساعدنا على تقديم التعويضات .. على العموم إحنا لازم ندرس كل واحد أذيته بظروفه لوحده , وربنا يساعدنا على اتخاذ أحسن القرارات .
- كان نفسى أعتذر لنانسى , الله يرحمها .. أنا غلطت فيها كتير .
- ممكن تزور   قبرها وتعتذر لها , أو تكتب لها جواب .
- مش ممكن أعرف مكان المقبرة  .. أحسن حاجة أكتب جواب .
وبدأت تقديم التعويضات , وكان أصعبها , هو الاعتذار الذى بدأت بـه سلسلة الاعتذارات .. وكان رأى حاتم أن أبدأ بالاعتذار لابنة عمى سلمى .. وسألته :
- ليه يا حاتم ؟ خلينا نأجل اعنذار سلمى ده شوية .
- أحسن حاجة نخلص من أصعبهم .. وفى رأيى الاعتذار دا أهم واحد .
وذات يوم , وبعد غياب سنين طويلة , كلمت  زوجة عمى , وكالمعتاد ردت بمنتهى الذوق , سألتها عن سلمى .. كانت مصادفة فى زيارة لها , فقالت لى :
- سلمى هنا .. ثانية واحدة .
ودار الحوار بيننا على التليفون :
- ألو يا صلاح .
- إزيك يا سلمى ؟
- الحمد لله .
- بعد إذنك .. ممكن أشوفك ؟
- أه ممكن .
- إمتى ؟
- بكره لو عايز .. أنا عند ماما من الساعة 10:00 لغاية الساعة 2:00 .
- خلاص .. ها اشوفك بكره إن شاء الله .
قابلت مديرى فى العمل فورا , وطلبت منه تصريحا لمدة ساعتين فى اليوم التالى , ووعدت بألا نزيد مدة غيابى عن المكتب أكثر من ســاعتين .. وحصلت على الموافقة دون تردد لأننى شديد الالتزام فى عملى .
حقيقة , كانت عملية المواجهة بالنسبة لى  مهمة ثقيلة وصعبة للغاية ,, وكلمت حاتم وأبلغته بالموعد مع ابنة عمى , وصارحته بأننى حاولت الهروب من هذه المواجهة , وأننى تمنيت ألا يأتى هذا اليوم أبدا .. فقال لى :
- إحنا يا صلاح مسئولين عن اللى عملناه , ولكن مش مسئولين عن ردود فعل الآخرين .. فيه ناس ممكن تقبل الاعتذار وناس متقبلش .
- وأعمل إيه فى الحالة دى ؟
- ولا حاجة .. تسمع رد الفعل وتتقبله وإنت ساكت .. لعلمك فيه مرة وأنا بأقدم الاعتذار لواحد صاحبى أخدت  بوكس فى وشى .. وهزأنى  .. وطلب منى أبعد عنه خالص .
- ليه عمل كدا يا حاتم ؟
- لأمى جرحته وأذيته جامد .
- ليه عملت فيه إيه ؟
 - وإنت مالك .
- دا على كده .. أكيد سلمى هتموتنى .
- يا صلاح , اعمل اللى عليك , وسيب الباقى على ربنا .
وصلت إلى عمارة عمى الساعة الحادية عشرة ..  إنها أول
مرة أدخلها منذ سنوات .. تحركتبصعوبة , كنت أجر قدمى , وساقاى لا تقويان على حملى , كنت أيضا أرتعد , وأتصبب عرفا , وغمرنى شعور بــالخوف .. وأنــا خــائف .. وضعت إصبعى على الجرس , وفتحت سلمى :
- إزيك يا صلاح .
- إزيك يا سلمى .
- تحب نقعد فيم ؟
- أى مكان .
- طيب .. تعال فى الصالون .. تشرب إيه ؟
- ولا حاجة .. شكرا .. تعالى مقعد ونتكلم بس الأول .
- خير .
- أنا مش عارف أبتدى منين .. معلش استحميلينى شوية .. من غير مقدمات , أنا كان هندى مشكلة مخدرات كبيرة أوى .. أكيد إنتى كنتى حاسة وعارفة .. يوم فرحك أنا جيت هنا , وأخدت الخاتم بتاعك .. قصدى سرقته .
وبكت سلمى .. وأكملت كلامى قائلا :
- للأسف الشديد أنا ما حستش باللى أنا عملته خالص , كنت يومها تحت تــأثير المخدرات .. أنا مش عارف عملت كدا إزاى !!
وقفت سلمى ,, فوقفت أنا أيضا .. واستمريت فى البكاء , وقالت :
- أنا من أسبوع واحد حلمت بالحوار اللى بينى وبينك دلوقتى .
- مش ممكن !!
- أنا نفسى مش مصدقة .
- طيب ممكن تبطلى عياط ؟
- إوعى تفتكر أنا باعيط على الخاتم .. أنا باعيط من كتر ما أنا فرحانــة إنك رجعت لنا تانى .. فداك الخاتم .. المهم صلاح .. مش مهم الخاتم .
وبكيت أنا أيضا مثل سلمى تماما .. وبعد أنا هدأنا , قلت لها :
- ممكن نقعد علشان أكمل كلامى .
- إتفضل .
- أنا عايز أطلب منك طلب .. من فضلك خدى المبلغ ده .. أول دفعــة تحت حساب الخاتم .. أنا دلوقتى باشتغل , وإن شاء الله  فى أقرب قرصة أرجعلك تمن الخاتم كله .
- ما خلاص .. باباك دفع تمن الخاتم .
- أنا ماليش دعوة باللى دفعه بابا .. أنا باتكلم عن نفسى .. أنا لازم أدفع تمنه علشان أستريح .
- حاضر .. حاضر ياصلاح .
بكت سلمى , وهى تأخذ منى النقود .
- أنا أسف .. والله أنا أسف .
- وأنا مسمحاك .. والله مسمحاك .
وبكينا من أول وجديد .. ثم ضحكنا .. ولم يتوقف حديث الذكريات .. حقا لم أكن أتخيل أن يمر هذا الموقف الصعب بهذه السلاسة .. مستحيل هــذا الـــذى حدث .. إننى لم أتوقع أبدا أن يكون رد الفعل بهذه المحبة وهذا الرقةو النبل .
وفى هذه المواقف الصعبة , كان حاتم يطلب منى الاتصال به على الفور , رغم أنه فى المكتب , ليشعرنى أنه بجانبى , وأيضا ليطمئن عليا .. وكم كان سعيدا بما سمعه منى , لكن  الذى أدهشنى قوله :
- أنا كنت متوقع أن الموضوع هيعدى بمنتهى الشياكة .. وقد كان يا باشا .
من التعويضات التى اهتتمت بتنفيذها , هى الاعتذار لمريم  .. لكن حاتم كان عنده رأى أخر :
- إنت كلمتها يا صلاح وهى صداك ,, وساعتها اتفقنا أنا وأنت نتكلم فى الموضوع دا بعدين .
- مظبوط , ومفهمتش ليه .
- أحسن حاجة يا صلاح إنك ما تظهرش فى حياتها تانى .. ودا أحس تعويض .- كلامك صح .. ومهما قدمت من اعتذارات ........ لن يكفى !! 
ومن الاعتذارات المهمة , وزميل المستشفى  حلمى الشهير : ‘‘ حلمى ستلا ‘‘ . ذهبت إليه المستشفى .. وقد عرفت أنه خرج لفترة مــا , وعندما انتكس عاد إليها مرة أخرى .. التقينا  وتحدثت معه , ولأول مرة أشعر بكم الطيبة فى هذا الشخص , صترحته :
- أنا اللى حطيت الطبق تحت سريرك وبلغت عنك .. أنــا غلطــان وأسف يا حلمى .. أنا جيت لك النهارده مخصوص , ومن فضلك إقبل اعتذارى .
- إنت يا صلاح ؟!! أنا كنت فاكر شريف هو اللى عمل كده !!
- أنا بجد أسف ..  ممكن تسامحنى؟
- دا أنا قضيت يومين صعبين فى 111 .. يومين كاملين مش شايف غير تلات ‘‘ بارات ‘‘ ( قضبان ) حديد.
- ما بلاش سيرة البارات .
ابتسم حلمى وقال :
- أنا مبسوط أوى  إنك مبطل يا صلاح .. ونفسى أبطل أنا كمان .
- خليك معانا وإنت تبطل .
- إنت عارف يا صلاح إن اعتذارك لى خلانى عايز أروح الاجتماعات .
- ياريت يا حلمى .
وبالفعل بدـ حلمى يواظب على حضور الاجتماعات .

وبدأت أقرأ الخطوة العاشرة :

‘‘ واصلنا عمل الججرد الشخصى لأنفسنا واعترافنا بأخطائنا فورا ‘‘ 
ساعدتنى هذه الخطوة  فى إصلاح مشكلاتى اليومية .. فهى أفضل وسيلة دفاع , وحصن ضد الجنون القديم ..
 أتذكر توفيق عندما شاركنى خبرته قائلا :- الخطوة العاشرة يا صلاح زى تابوله الكهرباء اللى مليان زراير .. أول ما اللمبة الحمرا تنور يبقى فيه حاجة غلط .. تروح تصلحها وبسرعة .
وكان خالد يضحكنى عندما يقول : 
- الخطوة العاشرة هى الضمير الصاحى والمفنجل يا معلم .. خلــى الضمير صاحى يا صاصو .
وكان موضوع الضمير بالنسبة لى اختراعا جديدا .. وكأنه  اكتشاف .
جلست مع حاتم وقرأنا معا ما كتبته .. ومثل جميع الخطوات شــاركنى بخبرته  والمواقف التى مر بها التى من خلالها استطاع تطبيق الخطوة العاشرة فى أمور حياته اليومية .
ازداد أعداد الوافدين إلأى الاجتماعات .. ازدادت خبرتى فى البرنامج .. وبدأت تطبيق الخطوات مستمتعا بالحياة دون مخدرات  .. حضرت أكثر مــن 340 اجتماعا فى السنة الأولى .. وقد حدث أكثر من مرة أننى حضرت  اجتماعين فى اليوم نفسه  .. فقد زادت الاجتماعات وأصبحت فى أماكن كثيرة يسهل الوصول إليها .
يوم بيوم 
أحببت الحياة .. وبدأت  اكتشاف شخصية جديدة , فلم أكن أعلم أنى أحب الخيل .. لم أكن أعلم أنى أحب السينما .. لم أكن  أعلم أنى أحب الورد .. وبدأت أسمع الموسيقى واستمتع بها , أشاهد الأفلام وأفهمها ..انضممت مرة أخرى إلى أصدقاء النادى , وواظبت معهم على لعب اكلرة , ومن فترة إلى أخــرى كنت أذهب إلى المستشفى وألعب شطرنج مع صادق .. وكانت سهرات نهاية الاسبوع  مع أمجد وخالد وشادى وسليم وتوفيق .. وحاتم .. وقد استمر 
فى تجيهى  ومساعدتى فى البرنامج , كم كان مفيدا وممتعا أن نجلس كل فترة لنراجع ما حدث ونتناقش فينا هو جديد ومختلف ..
وذات يوم حضرت اجتماعا عن الخطوة الحداية عشرة:
‘‘ سعينا من خلال الدعاء والتأمل إلى تحسين صلتنا الواعية بالله على قدر فهمنا ,داعين فقط إلى معرفة مشيئته لنا والقوة على تنفيذها ‘‘ .
الدعاء يجلب لى السلام .. ويساعدنى على أن أعيش حياة خاليــة من الخوف وعدم الثقة .. أصبح يمكننى الآن أن  أطلب مساعدة الله .. ,عندما اأحتاج إليه وأستعين به , تتحسن أمورى .. 
وفى لحظات التأمل الهادئة , تصبح مشيئة الله واضحة .. ويبدأ العديــد منا تقدير تعافينا , حينما نصل للخطوة الحادية عشرة , فتأخــذ حياتنا معنى  أعمق .. وبالتسليم إلى الله , والتخى عن التعالى والسيطرة والغرور , نكتسب قوة أكبر بكثير .
وفى النهاية , عندما أطلب الإرشاد من الله , تغمرنى مشاعر  من السلام والسكينة .

مرت الشهور , وجاء يوم ‘‘....‘‘ ديسمبر ..  و لاأنسى أبدا يوم ‘‘ .....‘‘ ديسمبر منذ عام كامل , كان أخر يوم تعاطيت فيه مخدرات  وكنت فــى  المستشفى .. إنه أول يوم أخذه أجازة منذ بدأت العمل .. رنين التليفون لم يتوقف .. كل الناس كلمتنى : حاتم , أمجد , خالد , توفيق , سليم , شادى , بالإضافى إلى نورا وسحر , وكلتاهما توقفت عن التعاطى منذ شهر واحد .  
وفى هذا اليوم اتصلت بالمستشفى , وأبلغتهم بأننى سأقضى اليوم هناك .
أخذت معى ‘‘ التورتة ‘‘ وجاء معى : سليم , أمجد , شادى .. بداية توجهت إلــى مكتب دكتور سمير .. شكرته من قلبى , وكانت ابتسامته الكبيرة تعبيرا واضحا عن سعادته بما حققته ,  ومررت على مكتب دكتورة إكرام لتحيتها وشـــكرها .. وكذلك نجلاء , وبالطبع لم أنسى صديقى دكتور وليد , الذى أســتقبلنى بحرارة , وشكرته بكل مشاعر الإمتنان .
كانت أهم شخصية فى هذا اليوم هى الدكتورة عالية .. جلسنا معا , وأعتقد أننى لم أستطع أن أعبر لها عن واحد فى المائة مما أشعر به فى أعماقى تجاهها , فما فعلته معى سوف يظل يطوق عنقى مدى الحياة .. جلست معها 
ومثل كل جلساتنا معا , نظل نحكى ونتحاور , ونفكر , ونناقش , وتسمع وتشرح ,  ونضحك .
وبعد قضاء اليوم فى المستشفى , ذهبت  مع أمجد إلى منزله , فقد دعانى وحاتم إلى الغداء .. وقد كانت فرصة  بالنسبة لى لأشكرهم على ما فعلاه معــى على مدار هذا العام .. وقد تحدثنا معا حديثا مهما :
حاتم : مبروك يا صلاح .. ألف مبروك ..
أمجد : مبروك يا صاصو .
- صلاح : سنة .. بد مش مصدق .. أنا مش عارف أشكركم إزاى .. مهما عملت مش ممكن أعرف أرد الجميل ده .
ابتسم أمجد وقال فى هدوء :- لأ .. ممكن تعرف ترد الجميل .
صلاح : إزاى ؟
أمجد : تعمل مع غيرك اللى اتعمل معاك .
حاتم :  إنت دلوقت جاهز تبقى مشرف يا صلاح .
كانت مفاجأة بالمسبة لى ..
صلاح : مشرف !! دى مسئولية كبيرة أوى !!
أمجد : إحنا عارفيم .. بس ما تنساش أن ربنا معاك .. وإحنا وراك .
حاتم : اللى مش متأكد  منه , تسألنى فيه  .. ولو أنا كمان مش متأكد , ترجع لأمجد ونتناقش كلنا .
أمجد : بس  لازم تبقى فاهم إنك  يا صلاح  مسئول عن حياتك , ومش مسئول عن حياة الناس التانية ..
صلاح : مش فاهم قصدك إيه !!
أمجد : أنت ممكن تاخد الحصان لغاية الميه .. بس ما تقدرش تخليه يشرب .. إحنا يا صلاح بنحمل الرسالة , ومش بنحمل المدمن .. الرســالة  إنك تساعده  يعمل اللى عليه ؛ يقرا .. يشارك .. يدعى .. يتغير .. يبنى مستقبل .. يتعلم اللى أنت أتعلمته .
حاتم : أنت عارف يا صلاح أن أمجد هو اللى لفت انتباهىى لموضوع شغلك .. فى يوم كلمنى وقال : كويس أوى  إن صلاح يعرف ينبسط بالكوتشينة وهو فايق , بس ده مش أسلوب الحياة .. لاوم صلاح ينزل أرض الواقع , ويبتدى يدور لى شغل .. البرنامج  مهواش تبطيل وبس , البرنامج تبطيل وتغيير .. ومستقبل .
أمجد : إنت مخضوض ليه يا صلاح ؟
صلاح : كلام جديد عليا .
حاتم : وحتى لما تشتغل .. واحدة واحدة .. بهدوء .. خلى بالك الإدمان سلوك .. ومش مخدرات بس .
أمجد : كوتشينة .. نلعب كوتشينة كل يوم .. نشتغل , يبقى نشتغل عــشرين ساعة فى اليوم ,  دا اسمه سلوك إدمانى .. وهو دا مرضنا .. فهمت ؟
صلاح : فهمت .
أمجد : وحاجة كمان مهمة قالها لى المشرف  بتاعى لما بطلت سنة :  أنا عايزك تنقل كل يوم رسالة للمدمن  .. سألته .. إزاى ؟ قال لى : بمكالمة تليفون .. أو إحضر اجتماع .. مارس المبادىء.
حاتم : وأخر حاجة علشان لازم ننزل .. التقليد الخامس بيقول إيه يا أمجد ؟
- أمجد : ‘‘ كل مجموعة ليس لها سوى  هدف أساسى واحد هو حمل الرسالة للدمن الذى ما زال يعانى ÷÷ .. هو ده البرنامج يا صلاح ..
حاتم : النهارده  بعد الاجتماع دور على عضو جديد وقول له إنك عايز تساعده .. زى ما عملت معاك بالظبط .
صلاح : علم وينفذ .
حضرنا الاجتماع المسائى فى مصر الجديدة , وكان أروع اجتماع فى الدنيا .. سنة بالنسبة لى , وبالنسبة للناس كلها  : رقم جميل , ولا بد من احترامه .
تم اختيار يوم كان فيه الاجتماع مفتوحا , فامتلأت القاعة بكل الناس .. بكل الأصدقاء .. لم يتخلف أحد , جاءوا جميعا للاحتفال .. جاء : خالد ,  شادى , أمجد , سليم , توفيق , حاتم , سحر , نورا .. والمفاجأة الكبرى .. جاءت دكتورة  عالية أيضا ,  لتحضر الاجتماع .. وتوالت المفاجأت , حضرت زوجة خالد , وزوجة سليم , وزوجة توفيق و أختها .. بل وجاءت أمى ورولا أيضا .. قبل نهاية الاجتماع وصل كريم وعلى وجهه ابتسامة جميلة .
أدار أمجد الاجتماع , وقد حضر أكثر من وافد جديد مــن المستشفى , يتقدمهم صديقى شريف .. واقترح سليم أن يكون  موضوع الاجتماع ‘ سنة تبطيل ‘‘ , 
إنها فرصة لى أن أعبر عما يدور فى أعماقى من حب وسعادة وامتنان , شاركت قائلا :
- صلاح .. مدمن ..
- أهلا صلاح .
- أول حاجة عيز أعرف مين اللى قال إن زمن المعجزات انتهى ؟ ييجى يورينى نفسه .. معجزة  , وأى معجزة .. سنة .. 12 شهر .. 365 يوم .. 8760 ساعة , ما لمستش وما شفتش فيها مخدرات .. معجزة فعلا .. يا ساتر يارب على دى رحلة .. وكل ماشوف حد ضارب , أعرف أد إيه ربنا بيحبنى .. أنا مش عارف أوصف سعادتى .. ولا أوصف شعورى .. ولا عارف أوصف اللى أنا فيه دلوقت .. تانى حاجة  : أنا عايز أشكر كل الناس : الدكتور سمير أول من واجهنى بالحقيقة .. الدكتورى عالية نورت لى الطريق , وطبعا حاتم مشرفى , وـمجد وشادى وتوفيق وسلين وخالد , اللى وقفواجنبى وساندونى .. فعلا أنا كنت فى حرب مرعبة .. وربنا سترها معايا , وخرجت منها .. يوم
بيوم .. أنا ماكنتش أقدر أحارب أكتر من كده .. والله ما كنت قادر ..كانت  حرب خسرانة , مافيهاش فصال .. أنا كنت تعبت أوى .. تعبت من الكدب .. تعبت من السرقة .. من الجرى .. من التليفون اللى بيرن , من جرس الباب , وياترى لو فتحت الباب فيه مصيبة وراه واللا إيه ؟ كانت أمنية  حياتى  أحط  راسى على امخدة وأنام .. أنام  زى كل البشر ما بيناموا .. أنام 6 ساعات متواصلة .. ماكنتش عايز أكتر من كده ..
اللى أنا فيه دلوقتى , أكتر من كده بكتير .. أسمع جرس الباب , ويرن التليفون , ومش خايف .. أدخل سريرى , وأحط رأسى على المخدة , باعرف أنام فى ثانية .. عندى أصحاب أحبهم  من كل قلبى , ويحبونى لله فى لله .. ولا هما عايزين منى حاجة , ولا أنا عايز منهم حاجة .. رجعت إلى أهلى .. وأمى رجعت جامعتها , ورولا بطلت تعيط , وبابا مبسوط وسغيد .. وكريم أخويا النهارده فخوربصلاح .. دلوقت بشتغل , وأخد مرتب .. باتعل , بابنى مستقبل .. نجحت فى شغلى  وأثبت نفسى فى وقت قياسى .. كل الوعود اللى البرنامج وعدها لى بتتحقق ..
أنا مش عارف أقول إيه .. واللا إيه .. أمنيتى إنى أساعد الناس كله إنها هى كمان تبطل .. أساعد كل أصحابى .. خايف حد منهم يموت .. نص أصحابى ماتوا , نفسى أدخل دماغهم , وأفهمهم إن الحية من غير ضرب أجمل , ولها معنى تانى خالص .. نفسى يفهموا .. يارب يفهموا .شكرا إنكم سمعتونى .قام حاتم  وسلمنى ميدالية مكتوب عليها ‘‘ عام من التعافى ‘ , وحصلت على تشجيع وتهليل من الجميع .
كان اجتماعا جميلا واحتفالا رائعا .. سوف أتذكره طوال العمر ..
أما الوافدون الجدد من المستشفى , شباب وبنات , فرأيت الذهول على وجههم وتخيلت تعليقاتهم :
- مين الناس دول ؟
- إيه يا عم الفيلم الغريب ده ؟
- يا عم مبطل بقاله سنة إزاى .. أصلا مفيش حد بيبطل سنة .. 
- أصل هو مضربش زيى ..
وبعد الاجتماع جاءنى شريف , حضننى وقال  :
- مبروك يا صلاح , عقبال عمرك كله .
- الله يبارك فيك , عقبالك يا شريف .
- إنت  فهمتنى حاجة مهمة جدا .
- فهمتك إيه ؟- الصياعة مش فى الضرب , الصياعة فى التبطيل , وأنا كمان لازم أبطل . - ياريا  يا شريف , بجد ياريت , وأنا معاك فى أى حاجة إنت عايزها .
وعملا بالخطوة 12 :
‘‘ بتحقق صحوة روحية لدينا نتيجة لتطبيق هذه الخطوات , حالونا حمل هذه الرسالة للمدمنين وممارسة هذه المبادىء فى جميع شئوننا ‘‘ .
وبعد سنى تبطيل دارت الأيام , والأسابيع , والشهور , والأعوام .. والحمد لله ‘‘ أنا مبطل ‘‘ .. والتقيت بالكثيرين فى قاعات الاجتماعات .. وحاولت أن أساعد قدر استطاعتى .. منهم من فهم , ومنهم من لم يفهم ..
نهم اليوم مدير فرع أحد البنوك , ومنهم مهندس , ومنهم من تخصص فى علاج الإدمان , ومنهم من شق طريقه فى دنيا المال والأعمال .. ومن لا يزال يبحث عن عمل , ولكنه مبطل , ومنهم ...ومنهم .... 
مرت الأعوام ومازلت أحضر الاجتماعات .. فى مصر وخارج مصر .. تختلف اللغات ويبقى الهدف واحدا :
إننا نفضل مبطلين .. يوم بيوم .. 
وفى كل مكان نروحه فى الدنيا بنسمع وننقل نفس الرسالة .
وأخيرا .. واليو , أستطيع أن أقول فى جملة وواحدة :‘‘ أصعب يوم تبطيل 
..
 أحسن مليون مرة , من أحلى يوم ضر ‘‘ .
حمد لله على السلامة  
استغرقا كتابة ومراجعة هذا العمل أكثر من سنتين , ولاأستطيع وصف كم المشاعر المختلفة التى مرت بى أثناء كتابة هذه الرواية , مشاعر يصعب شرحها ووصفها فى كلمات ..
فى لحظات ابتسمت , ثم ضحكت .. ضحكت بأعلى صوت , ولحظات أخرى حزنت .. بكيت , وتركت القلم لأيام وليال .
بعد أن انتهيت من كتابة هذه الرواية , وقراءتها فى هدوء , مرة ومرتين وثلاثة , كان لدى عديد من الأسئلة والاستفسارات , حدثا نفسى قائلا :
الآن يبقى أن ألقاك يا صلاح ..كان لنا لقاء فى مكتبه .. فى الفندق العالمى .. برج عال يطل على منظر بديع .. ما شاء الله . المكتب كبير , واسع وأيق .. وقد وقف صلاح مع زملائه حول مائدة الاجتماعات ينهى معهم بعض الأعمال ,
جلست فى مقعدى .. أتأمل حركاته وتحركاته .. أسلوبه فى الحديث , تعليماته السريعة لزملائه , وحسن استماعه لكل منهم , ثم شكرهم والتفت إلى قائلا :
- إيه الأخبار يا عصام ؟
- الحمد لله .. معايا مفاجأة .
- مفاجأة ! أحب المفاجأت .
- الكتاب جاهز .. بس أنا فعلا تعبت .. دى رحلة طويلة وصعبة .
ابتسم صلاح وقال :- الضرب والمخدرات رحلة مرعبة .. تشوف نور  جميل فى أخر النفق .. تروح له .. وفى ثانية تفاجىء بانك قدام القطر .. ومش هايقف .
- أنا لسه عندى كام سؤال .
- دا إنت سألتنى مليون سؤال .. اتفضل أسأل .
- مش عارف ابتدى منين ؟
- خلينى أساعدك , ولو أنا مكانك يبقى أول سؤال : إنت حاسس بإيه النهارده ؟!
- هو دا السؤال الأول .
- أنا فى واقع جميل . كان ممكن يبقى مكانى مش هنا .. إما فى السجن أو فى المستشفى , دا لو كنت لسه عايش .
- السؤال التانى .. تتمنى إ]ه ؟
رد صلاح بلا تردد :
- أتمنى أفضل مبطل ..يوم بيوم .
- طيب .. وبشكل عا ؟
- مش عارف ابتدى منين , واللآ منين .
- ابتدى من أى مكان .
- أتمنى الناس تفهم إن المدمن مريض .. والأهم إن المدمن نفسه يفهم إنه مريض .. أتمنى إن المدمن اللى عنده قضية , ولسه ماتحاكمش فيها , ومدخلش  السجن , يتحكم عليه بالعلاج الأول .. وبعدين يرجع للقاضى بعد العلاج وماعه مندوب منمركز التأهسل , دا اللى بيحصل فى كل الدنيا .. كفاية يبقى عندنا مدمن مريض , بدل ما يكون عندنا مدمن مريض ومجرم .. وساعتها علاجه هيبقى أصعب ..
أتمنى إن الحكومة تدرس حالات المدمنين المسجونين , تعيد محاكمتهم , وتفرج عنهم , نعالجهم الأول , ولو مافهموش , وماستوعبوش الدرس , نجبسهم .
 لك حق , لازم ياخدوا فرصتهم .. تتمنى إيه كمان ؟
- محتاجين مستشفيات ومراكز تأحيل أكتر .. لازم المدمن ياخد فرصة سليمة .. نعالجه مظبوط وبأدمية .. المدمن ذكى , ولكن على رأى بابا ‘‘ المدمن يسئ استخدام ذكائ ‘‘ .. إنما بعد علاجه يتوجه بذكائه إلى طريق سليم .. وفجأة تلاقيه ناجح جدا  , ومندمج وسط المجتمع , وعندى أمثال كتيرة ..
- أخر سؤال .. برنامج زمالة ‘‘ المدمني المجهولين ‘‘ إبتدى فى مصر إمتى ؟
- أول اجتماع فى مصر كان يوم 26 نوفمبر 1989 .. وكان فيه 2 بس حاضرين , وإنت كتبت عنهم .
- مين دول ؟
- أمجد وجلال .
- ودلوقت الموقف إيه ؟
0 الموقف جميل , عندنا 47 اجتماع فى الاسبوع , فى 6  محافظات , وفى حدود 1500 متعافى لو ماكنش أكتر ..
- وخارج مصر ؟
- فى كل أسبوع أكتر من 43 الف اجتماع , فى 127 دولة .
- ما شاء الله .
-  وكل ساعة عدد المتعاقين  بيزداد .
- نفسى أسألك عن شخصيات كتبت عنها فى الرواية .. ياترى  هما فين دلوقت ؟
ابتسم صلاح ابتسامة هادئة وقال :
- فى القاهرة .. الإسكندرية .. سوهاج .. الهند .. البحرين .. إيران .. فرنسا .. فلستطين .. لكويت .. كندا .. السعودية .. أستراليا .. فى كا مكان فى الدنيا .
- معنديش أسئلة تانى .. عندى بروفة الكتاب أحب إنك تشوفها .. وحاجة واحدة عايز أقولها لك .
- اتفقضا .
- حمدا لله على السلامة .
وصية الكاتب 
عزيزى القارىء ..
أشكرك على وقنك الذى قضيته مع هذا الكتاب .أتوقع من بعض القراء محاولة معرفة بعض شخصيات  هذه الرواية .. حقيقة الأمر : الموضوع شائك , ولا يحتمل الخطأ .. ولا الشك .. ولا الظم .
أرجو الحفاظ على مجهولية هؤلاء الأشخاص : 
احتراما للخصوصية .
تقديرا منا لدورهم , واهتمامهم بنقل الرسالة وتحمل المسئولية .
- حمايو لهم .. كى يستطيعوا الاستمرار فى مساعدة الآخرين , دون أى إحراج او أذى نفسى أو شخصى لهم ولعائلاتهم .عزيزى القارىء ..
هدف هذه الرواية هو نقل الرسلة للمدمن الذى مازال يتعاطى .. وأتمنى من الله أن يساعد هذا الكتاب فى شرح حجم المأساة , دون أى مبالغة , كى نستطيع جميعا مساندة ملاين المدمنين المرضى فى الوصول إلى الحقيقة , بعد أن عاشوا أياما وشهورا وسنوات فى وهم المخدرات .. وأن يثقوا فى أن هناك أملا فى الشفاء .
برنامج المدمنين المجهوليم :
‘‘ المدمنون المجهولون ‘‘ هى زمالة أو مجتمع ) هيئة أو جمعية ) , لا يسعى إلى تحقيق الربح , ويتكون من رجال ونساء , أصبحت المخدرات مشكلة رئيسية بالنسبة لهم . نحن مدمنون نتعالى ونجتمع معا بانتظام , لنساعد بعضنا البعض كى تبقى ممتنعين . هذا برنامج للامتناع التام عن كافة أنواع المخدرات . هناك مطلب واحد فقط للعضزية هو الرغبة فى الامتناع عن  التعاطى . نحن نقترح أن تكون متفتحا ذهنيا وأن تعطى نفسك فرصة . برنامجنا هو عبارة عن مجموعة من المبادىء , مكتوبة ببساطة شديدو , لدرجة أننا نستطيع أنت نتبعها فى حياتنا اليومية , اهم ما فيها هو أنها تعمل ( تنجح ) .
لا توجد قيود على زمالة المدمنين الجهولين . نحن غير منتسبين لأى منظمات أخرى , ليس لنا أى رسوم اشتراك أو مستحقات , لا نوقع تعهدات ولا نقدم وعودا لأى شخص . لا صلة لنا بأى جهة سياسية أو دينية أو بأجهزة  تطبيق القانون , ولانخض للمراقبة فى أى وقت . يستطيع أى شخص أن ينضم إلينا بغض النظر عن عمره , أو جنسه , أو هويته الجنسية , أو عقيدته , أو ديانته أو ...
نحن لا نهتم بنوعية أوكمية المخدرات  التى كنت تتعاطاها , أو بمن كانت صلاتك , أو بما فعلته فى الماضى , أو بمدى غناك أو فقرك .. لكننا نهتم فقط بما تريد أن تفعله بشأن مشكلتك , وكيف نستطيع أن نقدم المساعدة . العضو الجديد هو أهم شخص فى أى اجتماع ؛ لأننا نستطيع الاحتفاظ بما لدينا فقد بتقديمه      
للآخرين , لقد تعلمنا من خبرة مجموعتنا أن أولئك الذين يواظبون على المجىء إلى اجتماعتنا بانتظام يظلون ممتنعين .
ملحق 1
الخطوات الاثنتا عشرة لزمالة المدمنين المجهولين :
إذا كنت تريد ما نعرضه عليك , ولديك نية بذل الجهد للحصول عليه , إذا أنت مستعد لاتخاذ خطوات معينة . هذه هى المبادىء التى جعلت تعافينا ممكنا .
1 اعترفنا  أننا بلا قوة تجاه إدماننا , وأن حياتنا أصبحت غير قابلة للإدارة .
 2 . توصلنا إلى الإيمان بأن قوة أعظم من أنفسنا باستطاعتها أن تعيدنا إلى الصواب . 
 3 . إتخذنا قرارا بتوكيل إرادتنا وحياتنا  لعناية الله على قدر فهمنا .
4 . قمنا بعمل جرد أخلاقى متفحص وبلا خوف على أنفسنا .
5  اعترافنا لله ولأنفسنا ولشخص أخر بالطبيعة الحقيقية لأخطائنا .
6 . كنا مستعدين تماما لأن يزيل الله كل هذه العيوب الشخصية . 
7 . سألناه بتواضه أن يخلصنا من نقائصنا الشخصية .
8 . قمنا بعمل قائمة بكل الأشخاص الذين أذيناهم , وأصبحت لدينا نية تقديم إصلاحات لهم جميعا .
9 . قدمتا إصلاحات مباشرة لهؤىء الأشخاص كلما أمكن ذلك , إلا إذا كان ذلك قد يضر بهم أو بالآخرين .
10 . واصلنا عمل الجرد الشخصى لأنفسنا واعترافنا بأخطائنا فورا .
11 . سعينا من خلال الدعاء والتأمل إلى تحسين صلتنا الواعية بالله , على قدر فهمنا , داعين فقط لمعرفة مشيئته لنا والقوة على تنفيذها .
12 . بتحقق صحوة روحية لدينا نتيجة لتطبيق هذه الخطوات , حاولنا حمل هذه الراسلة للمدمنين , وممارسة هذه المبا
ىء فى جميع شئوننا .
ملحق 2 :
التقاليد الاثنا عشر لزمالة المدمنين المجهولين :
نحن نحتفظ بما لدينا فقط باليقظة والحذر الشديد , كما أن حرية الفرد تتحقق عن طريق الخطوات الاثنتى عشرة , كذلك فإن حرية المجنوعة تنبع من تقاليدنا .
وطالما أن الروابط التى تربطنا معا أقوى من تلك التى يمكن أن تفرقنا , فسوف يكون كل شىء على ما يرام .
 1. إن مصلحتنا المشتركة يجب أن تأتى فى المقدمة ؛ والتعافى الشخصى يعتمد على وحدة  زمالة المدمنين المجهولين .
2 . لهدف مجموعتنا  لاتوجد سوى سلطة مطلقة واحدة - إله عطوف , علينا أن نسعى ليكون ضمير مجموعتنا وافقا لمشيئته , وما قادتنا إلا خدم مؤتمنون , وهو لا يحكمون .
3 . المطلب الوحيد للعضوية هو رغبة فى الاتمناع عن التعاطى .
4   . يجب على كل مجمعة أنتكون مستقلة بذاتها , إلا فى الأمور التى تؤثر على مجوعات أخرى , أو زمالةالمدمنين المجهولين ككل .
5 . كل مجموعة ليس لها سوى هدف أساس واحدا , هو حمل الرسالة للمدمن الذى مازال يعانى .
6 . لا يجوز أبدا لأى مجموعة من زمالة المدمنين الكجهولين , أن تؤيد أو تعير اسم الزمالة لأى مرفق ذى نشاطه مشابه , أو مشروع خارجى .. لكى لا تتسبب مشكلات فى المال أو الممتلكات أو الجاه فى تحويلنا عن هدفنا الأساسى .
7. يجب على كل مجموعة من زمالة المدمنين المجهولين أن تعتمد على نفسها بالكامل , وأن ترفض المساهمات الخارجية .
8. زمالة المدمنين المجهولين يجب أت تبقى للأبد غير مهنية , ولكن مراكز خدمتنا قد توظف عمالة متخصصة .
9 . زمالة المدمنين المجهولين بهذا المفهوم لا ينبغى أبدا أن يكون منظمة , ولكننا قد ننشىء مجالس خدمة , أو لجانا تكون مسئوة مباشرة محم من تخدمهم .
10 . زمالةالمدمنين المجهولين ليس لها رأى فى القضايا الخارجية ؛ لذلك لا ينبغى أبدا أن يجر اسم الزمالة إلى أى جدل علنى .
11 . إن سياستنا فى العلاقات العامة قائمة على الجذب بدلا من الدعاية ؛ فنحتاج دائما إلى أن نحافظ على المجهولية الشخصية على مستوى الصحافة , والإذاعة والأفلام .
12 . المجهولية هى الأساس الروحى لكل تقاليدنا , تذكرنا دائما وأبدا أن نقدم  المبادئ على الشخصيات .
الكاتب 
عصام يوسف ..
من مواليد القاهرة ..
تخرج فى كلية الآداب , قسم اللغة الإنجليزية , جامعة القاهرة . 
يعمل مدير عام شركة مونتانا ستوديوز للانتاج السينمائى .
وهو كاتب رواية وسيناريو فيم ‘‘ ربع جرام ‘‘ , ومن أعماله قصة وسيناريو ‘ ذهاب وعودة ‘‘ ) فى مرحلة الإنتاج ) وله عدة قصص قصيرة أخرى ( تحت الطبع ) .
وقد اختار ‘‘ ربع جرام ‘‘ كأول عمل له يتم نشره .
والده الكاتب الأديب : عبد التواب يوسف , رائد كتابة كتب الاطفال فى مصر والوطن العربى , وصاحب الألف عنوان .
ووالدته الكاتبة الصحفية : نتيلة راشد ‘‘ ماما لبنى ‘‘ رئيسة  تحرير مجلة سمير على مدار أربعين عاما .متزوج .. وأولاده عمر ولبنى .



