                                 " إهداء "
إلى كل رجل مكابر يتصنع اللامبالاة ، وعدم الأكتراث ،الذي يظن بأنه يفقه في كل شيء وأنه على وعي كبير بما يدور حوله؛ يأبي أن يتحدث ظناً منه بأن كل شيء سيكون بصفه في النهاية بدون أن ينبث ببنت شفه ؛ولا يعلم بأن تأتي الرياح بما لا تشتهى السفن ؛ثم يجد ذاته وحيداً ينظر إلى فراغ قلبه الذي ضره بنفسه بصمته برفضة للمواجهة ويبدء يشعر بالندم في وقت لا ينفع به ندم.
*** 
                               الفصل الأول 
مر وقت طويل، وما زالت شهد جالسة في شرفتها ولفحتها نسمات الهواء فثبتت في النوم، لم تشعر بذاتها، إلى أن دلفت لها والدتها لتطمئن عليها، طبطبت علي كتفها بهدوء حتى لا تفزعها ،وعندما أيقظتها قالت لها بنبرة حانية:
_كده تنامي في البلكونة، هو إنتِ ضهرك ناقص تعب يابنتي.
نهضت شهد وهي تتألم قليلا، فهى مريضة منذ ولادتها بضيق القناة الفقارية،كانت شقيقة لطفل توءم ولكن توفاه الله بعد ولادته مباشرة لنقص حجمه ،وأكتشافهم بألام ظهرها من كثرة بكاءها،تثاوبت شهد وقالت لها:
_كنت بذاكر، والهواء نايمني ياماما، ماحستش بنفسي والله، خليني أنام ساعة بقى قبل النوم مايروح من عينى.
أمسكت نادية يدها، ثم قالت بنبره تفهمها شهد جيدًا: 
لأ، أقعدى، عاوزة أتكلم معاكِ في موضوع مهم.
جلست، وكأنها حفظت معالم وجه والدتها، عندما تريد فتح حديث بعينه معها، وظلت تردد بداخلها النص المعتاد:
_عريس، وظروفه كويسه زينا تقريبا.
فقطعت شهد حديثها قائله بكلل:
_ماما، أنا لسه بدرس، ولسه فاضل سنة، ومش عاوزة أتجوز دلوقتِ، لإنى هشتغل في الشركة مع بابا لما أخلص جامعة، وهثبت نفسى في الشغل علشان بابا يفتخر بيا، ومش هقعد مع العريس لأنه مرفوض من قبل ماأشوفة، لو سمحتِ بقي، كفايه كلام في الموضوع دا، أو على الأقل، لحد ما أثبت نفسى في الشغل واثبت لبابا انه مخلف بنت بميت راجل زى مابيقول.
قالت لها والدتها بشده:
_وهو مين هايسمحلك بالشغل الظاهر نسيتى لما أبوكِ تعب وقولتى إنك عاوزة تنزلى مكانة لحد مايبقي كويس ،نسيتى ولا أفكرك أبن عمك قال إيه؟.
عادت شهد للماضي منذ سنة وتذكرت الحوار الإتى حين كان جمال والدها مريض كان يجلس بجانبه أشقائة سليمان الأخ الكبير وحامد الأخ الأصغر بينما جمال هو الأخ الأوسط ،كانت تجلس شهد بجانبه وتقبل يده وهي تقول:
_ماتشغلش بالك بالشغل يا بابا ،أنا هنزل مكان حضرتك لحد ماترجع بالسلامة وهو كسر بسيط في رجلك وهترجع أحسن من الأول.
طبطب علي يدها وقال:
-إنتِ بميه راجل يابنتى.
وكان هذا نفس رد أشقائة ولكن وقف يوسف أبن سليمان الأخ الأكبر وهو الأبن الأكبر له ويعتبر يوسف هو كبيرهم فقال:
تعالي عاوز أقولك حاجة ياشهد.
كانت تجلس نادية وتستمع إلى حديث الجميع وتدعي الله بأن يشفي زوجها ،خرج يوسف ومن بعده شهد وتابعتهم نادية بعيناها إلى أن أبتعدوا ثم سرعان ماخرجت لتسمع حديثهم فمعروف أن إذا حدث نقاش بين يوسف وشهد يتحول إلى شجار هادر قالت شهد وهي تعقد ذراعها :
-عاوز إيه يا يوسف؟
-شغل إيه اللى بتتكلمى عنه ده.
_زى ماسمعت بالظبط كده ،هنزل مكان بابا.
_حتى في أحلامك مش هتشوفيها ياشهد.
_إيه اللى بتقوله ده؟
_زى ماسمعتِ كده بالظبط.
_وأنت مالك أصلاً ،هو أنت أبويا أنت لو حابب تتحكم في عندك شيماء أختك أنا لأ .
_مافيش شغل وماتعمليش مشكلة وخناق علي الفاضي لأن اللى بقوله بيتنفذ ،وهيتنفذ.
_هاتمشي كلامك علي بابا يعنى .
_ماتحسبهاش كده لأنك هاتبقي خسرانه بردو ،وبنفسه هيقولك مافيش نزول شغل ياشهد.
_بس ده مش أخر كلامنا وهاتشوف.
_شهد ،شهد،ياشهدددد.
أستفاقت شهد علي صوت والدتها وقالت:
_بردو هشتغل يا ماما ومش هتنازل أبدًا عن حلمى ويا أنا يا يوسف بقي.
تابعت نادية:
_بس العريس كويس ،هتخللي جمبى.
_حضرتك أنا صغيرة جدًا سيبنى براحتِ بقي ،وأقول لك على حاجة كمان، هقوم ألبس واروح الجامعة قبل المحاضرة بساعتين، بعد أذنك ياماما
 *** 
 أصوات عالية في المنزل، ومكبرات الصوت على أغانى قديمة وجديدة مع أستماعة إلى دندنات بصوت غير مشجع للأستماع، حاول أن يضع الوسادتين على رأسه ولكن كلما يغلق أذنه يزداد الصوت وكأنها تعانده، نهض من فراشه وفتح باب غرفته وقال بشبه غضب:
_إيه ياشيماء، إيه ياحببتى، مافيش أدنى أحساس ولا أحترام للبنى أدم المخمود الصبح دا، وبعدين بتغنى، بتغنى ياشيماء، مين الحمار اللى أقنعك تغنى ياشيماء، وسايبه بيتك وجايه تغنى هنا ليه ياشيماء.
ضحكت كثيراً على رده فعله ثم قالت:
_بقى دي مقابلة تقابل بيها أختك يا يوسف، الحق عليا جيت أروق البيت، وبعدين كفاية نوم أحنا قربنا على العصر.
_ زفر قائلاً:
هو إنتِ ماتعرفيش تروقى في صمت، أنا راجع من سفر ومهدود بقالي أسبوع.
ثم أخذ نفس وقال بابتسامة: 
والله واحشتنى رخمتك علي الصبح كده ، بس وحياة عيالك ياشيخه، ماتغنيش تانى، ولا حتى في سرك.
_قهقهت ثم قالت:
هما فين عيالى دول، دا أنا يادوبك في الرابع، روح نام ياعم أنت، وأنا هروق في صمت من عنيا يا جو. 
_تثاوب ثم قال: 
أومال فين ماما وبابا، أزاى ماحسوش بالجريمة اللى عملتيها دي
. _أجابتة بتردد:
خرجوا، أنا هنا من أمبارح باليل، ما أنت ماتعرفش اللى حصل. 
_يوسف بأنتباه:
حصل إيه! 
_تنحنحت وقالت:
عصام أبن عمو في القسم تانى.
*** 

في منتصف اليوم جلست شهد مع صديقتها المقربة منذ الثانوية العامة ياسمين شاردة، لم تستمع إلى حديثها،تراجع حديث والدتها وترى بأنها جادة في هذه المرة،وغضبها الشديد حين تذكرت بأن يوسف أستطاع أن يمعنها حقاً بعدم نزولها العمل، نادتها ياسمين بصياح مازح: _
شهدددددددددددد، إنتِ فينك كده، جيتِ ولا لسه.
نظرت لها وقالت بتوبيخ:
_أرحمينِ بقى من صوتك العالي دا، مستفزة والله.
ياسمين وهي متصنعه الحزن وهمست قائله:
_أنا صوتِ عالى، بذمتك سمعاه.
ثم أرتفع صوتها فجأة وهي تضحك قائله: 
_ذمتك سمعاااااااااااااااااااه.
سرعان مانهضت بغضب، ولم تنتبه لحركتها الفجائية، التي ألمتها كثيراً، جلست سريعاً لعدم القدرة على الوقوف، فقالت لها ياسمين بأسف:
_أنا أسفة والله كنت بهزر، لسه حاسة بتعب. 
أجابتها بهدوء:
_بتتأسفِ ليه، عادي يعني يابنتى، وبعدين من أمتى الأدب دا، أنا اللى مضايقة النهاردة، والمعيد دا كملها بصراحة، ماكونتش نقصاه خالص.
 ياسمين بغمز: 
_معجب ياعم، بس أنا ماتوقعتش أنه يتقدم من غير ما يفاتحك في الموضوع. 
شهد بأعتراض:
_ده عيل يابنتى، وخدها بالكوسة علشان بباه دكتور.
ثم أبتسمت وأكملت بسخريه:
وهو إيه اللى مبقاش يمشى بالكوسة ، والله كمال كان أولى بأنه يبقى هو المعيد، بس طبعا كمال أبوه مش دكتور، واللى عامل لى فيها معيد ده، مش بفهم منه كلمتين، ولا هو بيعرف يقول كلمتين، بس مجبرة أحضر لأنه بقى مستقصدنى من وقت مارفضته ومستنيلى غلطه.
قالت ياسمين بنبرة قلق، لروأيتها بأنها مازالت تتألم:
_أنا مش فاهمة إنتِ ليه رافضة تعملى عملية ضهرك ياشهد، أكيد هتبقى كويسة، وتترحمى من الوجع دا. 
نهضت بعد أن شعرت بأنها صارت بخير وقالت: 
_السواق جية، هقوم أمشى وبطلي زن في الموضوع ده، هتيجي معايا أوصلك، ولا هتعملى إيه؟ 
ياسمين بدلال:
_لأ، هاستنى أحمد لما يخلص المحاضرة، معيد عن معيد يفرق بردو.
_ قهقت وقالت:
ربنا يهنى أحمد بياسمين.
ياسمين وهي تضحك: 
_أطلعِ منها وهي تعمر.
*** 
عند علم يوسف بهذا الخبر ، هرول إلى خزانه ملابسه وأتجه إلى القسم ليكن بجانب عمه حامد في هذا الظرف الطارئ، وقف أمام قسم الشرطة وزفر بقوة فلن يتغير أبن عمه ودائما يهل عليهم بالمصائب والذى يستفز الجميع هو عدم تحمله المسؤليه ولا يعطى رد فعل لما يفعله ولا يهتم لأهتزاز سمعتهم في الأسواق ، ربما لأنه تعود أن يخطأ وسرعان ما يجد من ينتشله من الوحل الذي يسقط حاله به بسبب تهوره وعدم تفكيرة في الشىء قبل تنفيذه ، مسح بعينه أرجاء المكان إلى أن رأى والده وعمه ، أتجه نحوهم وقال بموأساه لعمه:
_أطمن ياعمى ، ليها حل ، أنا كلمت المحامى ، وهو بيعرف يتصرف مع عصام ، مش أول مرة يعنى. 
قال سليمان :
حمدالله على السلامة يا أبنى ، كنت عاوز أصحيك بس عرفت من أمك ، أنك جيت بعد الفجر بشوية وهي مارضيتش تقول لك ، علشان عرفاك ، مش هتريح.
أتجه إلى والده وبادر السلام معه ثم قال بهمس:
كان لازم تقول لى يا بابا ، أنت عارف أن ماما لو عليها مش هتقول لى خالص ، حصل خير ، والمحامى جاى من على سفر ، أما نشوف أخرتها مع عصام ، هو عمى جمال فين ؟
قال حامد بحرج بعد أن أستمع إلى أخر حديثه : 
_بيوصل أم عصام ووالدتك ، وراجع ، هيفضل مشحططنا وراه من قسم للتانى ، لحد ماخلا سمعتنا في الأرض ، أنا خلاص صبرى نفد مبقاش فيا طاقه للهم ده ، وياعالم هيخرج منها ولا لأ
أجابة سليمان بنبره تحمله هو كل المسؤلية:
_يامه قلت لك أنا وجمال ياحامد ، مش كل اللى يعوزه ، تنفذه ، دلعتوه ، وأدى النهاية فلت منكم ، ومش ملاحقين عليه.
 لمح يوسف دمعه في عيون عمه فقال:
_خلاص يا بابا لو سمحت ، مش وقت الكلام دا.
قال حامد برجاء:
_أعمل حاجة يا يوسف ، طلع أبن عمك ، وأنا اللى هعيد تربيته من جديد ، بس يطلع. 
أومأ برأسه وأستند بجسده على الحائط ، وأخرج هاتفه وكون رقماً وفى أنتظار الرد.
*** 
                                        الفصل التاني
منذ أن عادت صباح زوجة سالم إلى المنزل وهى تجلس في حجرة عصام تبكى وتراجع تربيتها له ، هل حقاً هي من أوصلته إلى هذا بسبب تنفيذ كل رغابته ، وتذكرت بأنها هي من أصرت على حامد بأن ينفصل عن أشقائه في العمل ويستلم عصام كل شىء حتى يلمع أسمه في عالم رجال الأعمال سريعاً رغم صغر سنه، ولكنها كانت لا تعلم بأنها بيدها ألقت به إلي التهلكة ، ظلت تبكِ وتتمنى أن يعود بها الزمن ويرجع كل شىء على حالة ، ويعود لها سالم وتعيد تربيته، فعندما علمت بأن الشرطة وجدت في مخزن الشركة ، أدويه فاسدة ، وهو بيده من أستلمها ، شعرت برجفه في جسدها ، إلى هذا الحال أنعدم ضميره لأجل المال ، فما كان عليها إلا البكاء وهى تتحسر على كل لحظة رأته يخطأ فيها ولم تعطى له رداً ، وكثرة شجارها مع زوجها ، وعدم الأهتمام بكريمة التي كلما يطرق عريس بباها يعود من حيث ما إتى بسبب سمعه شقيقها ، من أول معرفته بالكثير والكثير من الفتيات والسهرات المشبوه بها ، إلى سمعته في عالم رجال الأعمال ، فلا بد من أصلاح كل ما أفسدته ، هي من تستحق السجن وليس هو ، كانت ترددها كثيراً ، ووعدت نفسها بأن أذا فك أسره ستكون جاده معه حتى أن كان فات الأوان وصار شاب رشداً ، ستعيد تربيته ، ويعود كل شىء كما كان ، فكانت هي من جعلت حامد ينفصل عن أشقائه في العمل ، وهى من رفضت أن يمكثوا جميعاً في بناية واحدة ، وصنعت الكثير من الشجارات ، حتى ينفذ حامد لها رغبتها ، ظلت تردد  بداخلها ، سيعود كل شىء إلى أحسن حال .
أما عن كريمة ، فكانت دائما شارده حزينة ، تشعر بأنها لم يكن لها دوراً في هذا البيت غير خادمة ، تطهى وتنظف ، حتى أنها لم تكمل تعلميها ، بسبب شعورها من قبل الجميع بأنها دميمه ،منبوذة وغير ناجحه ، أهملت ذاتها وصدقت بأنها هكذا ، فكانت تصرفتها ، وملابسها ، تشبه الرجال ، كانت تنزعج كلمها تنظر إلى المرآه ، تجد حالها طويله القامه ، وجسدها نحيل ، كانت تعجب دوما بشعرها ذو الملمس الحرير ، لكنه قصير ، عيناها البنية لم تكن واسعه ولا ضيقة لكنها لم تراها جميلة ، فكانت هي من وجهه نظرها ، الأقبح بين بنات عمها شهد وشيماء ، لم يكن قوامها منحوت مثل شهد وعيناها السوداتين الواسعه وبشرتها الخمريه رغم أنها كانت هي من تملك البشرة البيضاء الأ أنها لم تكن لديها حضور مثلهم ، ولا لديها قبول مثل شيماء ، دائما تشعر بعدم الرضا عن ذاتها وناقمه على حالها ، وتبتعد كل البعض عن التجمعات ، لأنها تشعر بأنها قليله بجانبهم ، وما أكمل عليها ، هي تصرفات شقيقها ، وتلوم على والدايها لأنهم هم من أوصلوا إلى هذا فكانت تعانى من التفرقة بينهم ، وكانت لا تعرف شعورها هل حقاً سعيدة لما حدث له ، أم حزينة لأن وصل به الحال إلى هذا السوء ؟ تركت العنان لدموعها وأنتظرت لترى ما الذي سيحدث في الأيام القادمة. 
*** 
نظر يوسف على ساعة معصمه ؛ثم على الممر الذي يدلف منه المارين ولم يعطى مأشراً، كان حامد يتعجب من هدوء يوسف في هذة المرة ومن مطمئنته له بأن يهدأ ولا يضغط على حاله ، كان بداخله شعور بأنه يخفى شىء ، ولكن ما هو ؟ وعندما لمح قدوم المحامى وهو يتجه نحو يوسف ، بعد أن قرر أن يذهب لهن ، عاد إلى مكانه ، ليترك لهم المساحة للحديث بدون أن يتحسسوا أمامه ، وفى كل الأحوال سيعلم الذي حدث.
يوسف بتساؤل: 
_جاهز يا محى.
محى بابتسامة ثقة: 
_تمام يا أستاذ يوسف.
يوسف بثقة:
_ أنت مش سهل بردو. 
_شغلى بقى. 
يوسف بشرود : 
_المهم يحصل زى ما أحنا عاوزين ،ومافيش خبر يوصل للصحافة.
أجابة: 
_ أنت دخلت له؟
_لأ.
_بردو مش عاوزنى أدخل له؟
_ماحدش فينا هيدخل له ،شوف أنت شغل لك .
أومأ برأسه وتركة عندما وجد عمه جمال ، تقدم نحوه وقال بهمس وهو يعانقة:
_كله في التمام ياعمى.
 أجابه بابتسامة:
_عارف ياجو.
تقدم حامد وسليمان نحوهم ثم قال حامد:
_إيه يا يوسف ، محى قالك إيه ؟ خير ؟
يوسف بهدوء:
_بص ياعمى لازم تعرف أنها مش سهلة المرة دى، عصام منيل الدنيا ، اللى هنقدر عليه هنعمله ، بس...... 
أجابة حامد برجفه:
_بس في الحالتين هايتحبس ، أبن عمك مستقبله بيضيع يا يوسف .
أجابه جمال :
_أحنا معاه يا حامد ، ليها حل ، بس أجمد كده أومال ، أنت بثق فينا ولا لأ؟
نظر له بحرج ولم يستطيع أن يجب ، هو من تخلى عنهم ، وترك أذنه لزوجته تقوده ، أمسك جمال وجهه بحنان وقال:
_بتثق في أخواتك ولا لأ يا حامد؟ 
لمعت عينه فـ أقترب كل من سليمان وجمال، وضموا شقيقهم في أحضانهم بحنان ثم قال حامد لهم:
_ماليش غيركم حقكم عليه ، كنت عاوز أضمن مستقبل عصام ، وأهو مستقبلة بيروح. 
_لأ أطمن ياعمى ، ليها حل.
_ليها حل أزاى يا يوسف والتهمة لابساه، إيه هتجيب حد يلبسها مكانه ، أنا مقبلهاش ، لو بكنوز الدنيا. .
أجابه يوسف بصدق:
أكيد مش دا الحل ، مش هنحط بريء في السجن علشان نطلع متهم ، مش أخلاق عيله الزهران ، لأخر مرة بقولك ، أطمن.
طبطب سليمان على كتفه ثم قال:
ربنا يبارك فيك يا يوسف.
*** 
تجمعت الثلاث أسر، في منزل حامد ، ليساندوا صباح في هذة الحالة ، فمهما كان حدث بينهم خلاف من قبل صباح في الماضي، ففى هذة الظروف تنسى الأهل كل الشجارات والمشاحنات ،لم تذهب كل من درة زوجة سليمان، ونادية زوجة جمال ،منذ فترة كبيرة إلى هذا المنزل ، جلست درة ومسحت بعينها أرجاء المكان ، ولاحظت الكم الكبير من التغيرات في ديكور المنزل لوت شفتيها ولم يعجبها شىء ، فهى من الطبقة العليا ومنزلها به كل شىء من الطراز الجديد ، أما هذا من وجهه نظرها، لا يمث بالطراز القديم بأى صله ، همست في أذن نادية قائلة:
_قديمة أوى صباح ، حتى دهان الحيطة ، مزعج جدًا ، لأ لأ عينى تعبتنى بجد. 
صرت نادية على أسنانها وقالت بهمس:
_إيه يادرة، هو دا وقتة ، الناس أراء ، مالناش دعوة ، أحنا جاين ، علشان كلنا واحد ونشاركهم همهم .
درة وهى تلوى شفتيها:
_طيب ياسيتى براحة ماتزوقيش كده ، إنتِ عرفانى عندى هوس الموضة .
تبسمت نادية وقالت: 
_هم يضحك وهم يبكِ .
صمتت عندما وجدت كريمة تتقدم نحوهم وبيدها الضيافة فقالت نادية بترحاب:
_يااه ياكريمة ، عاش من شافك يا بنتى.
كريمة بابتسامة: 
_ماتشوفيش وحش ياطنط نادية ، مش هتافرحى بشوفتى .
 وعندما همت بالحديث قطعتها درة قائلة:
_نغيب قد ما نغيب ، وإنتِ لسه زى ما إنت، إنتِ بتكلى وتنكرى يابت ولا إيه
أجابتها بسخرية:
_آة أصل أنا قللت الأصل ، بعد أذنكم ، ورايا طبخ.
رمقتها درة بحنق ، وصمتت نادية ، ثم قالت لها: 
_يعنى بردو يادرة ، ماكنش وقتة ، وبعدين إنتِ عارفة ، أنها متعقده من جسمها بتفتحى ليه تانى الكلام ده.
درة بغضب: 
_أحنا بقالنا ساعة ، ولسه الشحرورة ماهلتش علينا بطلتها،دى تحمد ربنا إنى عتبت بيتها بعد اللى عملته معايا ،أنا لولا سليمان وخاطرة ماكنت عتبت هنا إيه قله الزوق دى ، ده أحنا في بيتها ، وجاين نساندها ، مش جاين نحط وشنا في وش الألوان المقرفة دى.
صمتت وتذكرت الماضي وموقف أتهامها بالسرقة من صباح لم تنسي ولا مرة ماحدث وكان الحوار بينهم عندما كان يمكث الجميع معاً في بناية واحدة منذ أكثر من خمس أعوام؛ وضعت صباح في غرفة نوم درة قراط من الدهب وحكمت أن تفتش المنزلين أتهمت الجميع وحين وجدت درة القراط في غرفتها تعجبت وأخرجته له أمام الجميع ؛ولكن لم تصمت صباح بل ونعتتها بالسارقة ،تدخل الجميع يهاجموا صباح لعلمهم بأن درة لا تفعلها ومن وقتها قرر حامد أن يبتعد عن البناية وكذلك سليمان، لأن درة أشتعل بها الغضب وأرادت أن تمكث في منزل لحالها ،عادت إلى الواقع وبدخلها غضب شديد ثم ،ظهرت صباح وأتجهت نحوهم قائلة بصدق:
_لمؤاخذا ، اتأخرت عليكم ، كنت باخد دش ، راسى فايرة. 
نهضت نادية وقالت:
_أحنا أصحاب بيت ، إنتِ عاملة إيه النهاردة ياصباح ، جمال طمنى ، وقال لى هتتحل.
صباح بشجن: 
_كله على الله.
ثم نظرت إلى درة التي لم تعطى رداً وقالت: 
_أنا عارفة أنى أتبليت عليكِ قبل كده لما قلت إنك سرقتينى ، سامحينى ، كانت وزة شيطان ، كنت معمية ومش شايفة ، كنت خايفة يحصل حاجة لحامد وأخواته ياخده حقه لآنه ضعيف الشخصية، ومجيتك دى على راسى والله. 
تبسمت بمجاملة وقالت:
_أحنا في عصام دلوقتِ ، ربنا يطمنا عليه ، يوسف مش سايبه. 
صباح بحزن: 
أخوه الكبير ، يامه لاحقه ، ياعالم هيقدر المرة دى ، ولا لأ.
نادية بتمنى:
إن شاء الله ، تفائلِ خير.
طرق باب المنزل ، فنادت صباح على كريمة لترى من ، صارت تتمتم كريمة وقالت بعلو صوتها: 
_جااااااية ، مش واقفة واره الباب أنا. 
نظروا جميعاهم لبعضهم ولم يتحدثوا ، وعندما فتحت الباب وجدت ، شيماء التى أزدادت جمالاً فهى ترث ملامح درة أنفها الصغير وشفتيها الصغيرة وغمازتها الكبيرة و شهد التى لم يتغير قوامها المنحوت لم تكن بقدر جمال شيماء ولكنها مقبوله المظهر وجميلة الروح، وقفت بتبلم ونظرت عليهم وعلى ملابسهم البسيطة لكن تعطيهم رونقاً ونظرت إلى ذاتها بملابس الطهى ، أقتربت منها شهد وقالت وهى تقبلها:
"وحشتينى ياكوكى.
_ثم قالت شيماء بنبره عادية:
أزيك ياكريمة. 
_أجابت عليهم بنبرة باردة:
كويسة ، ادخلوا.
دلفوا هن وألقوا السلام علي الجالسين ، ثم تركتهم كريمة ودخلت إلى غرفتها، ووقفت أمام المرآة ثم قالت:
_خدامة ، إنتِ مش أكتر من خدامة ياكريمة.
لمعت عينها وهى تخرج من الخزانه ، الملابس التي سترتديها ، وأتجهت إلى دوره المياة
فقالت صباح لهم:
_كان نفسي تيجوا في ظروف أحسن من كده.
_ربنا يطمنك ياطنط صباح
قالتها شيماء بإيجاز وهمست لشهد قائلة:
_شوفتِ كريمة كانت بتبص لنا أزاى ، أنا خوفت بجد. 
شهد وهى تذم علي شفتيها: 
_عيب عليكِ والله ، دى بنت عمك يا بت، هي طيبة ، بس مش عارفة قيمة نفسها.
أفضلِ دفعى عليها ، لحد ماترشقك عين ، انا ماشية ، أنا خايفة على اللى في بطنى. 
شهد برفع حاجب: 
_ماشية بجد ، طيب جيتى ليه؟ 
_علشان أشوف المعاملة أتغيرت ولا لأ ، بس ماشاء الله زادت للأسواء . 
نهضت وألقت السلام عليهن، وذهبت بشبه هروله فقالت صباح لشهد:
_هي شيماء زعلت من كريمة ياشهد.
أجابتها بعد تفكير دام لثوان:
_لأ ياطنط ، بس جوزها جيه تحت يوصلها للدكتور وهاتيجى تانى.
أومأت برأسها ومازالت درة صامتة وتنظر شهد إلى والدتها لشعورها بأنها تريد قول شيء فقالت نادية لشهد:
_ أدخل لى شوفِ بنت عمك بتعمل إيه.
_حاضر ، بس هو بابا فين وأعمامى؟
أجابتها درة بكلل: 
_في أوضة المكتب ، بيشوفوا هيخرجوا عصام أزاى.
نهضت شهد وأتجهت إلى غرفة كريمة ،طرقت الباب ،ثم فتحته فقالت :
ممكن أدخل؟
كريمة برفع حاجب: 
_ما إنتِ دخلتِ
شهد وتحاول أن تمازحها:
_لأ أنا فاضلِ خطوتين ، وأبقى دخلت ، هااه خلصى أدخل ولا لأ؟
أجابتها على مضض: 
_أدخلِ
عندما دلفت شهد جلست على فراش كريمة ، وأمسكت ظهرها وكأنها تدلكه بيدها ،تتأوه ولم تخبر أحد على زيادة الألم في الأونه الخيرة ولا تريد ،أن يفرض عليها أحد بشأن العملية الجراحية فلديها الكثير من الاحلام لتحققها ولن تدع شيء يعيقها، ثم نهضت ووقفت بجانب كريمة أمام المرآة، وهى تصفف شعرها وقالت وهي تضحك علي ذاتها:
_إيه الطرحة دى ، مش تقول لى أنها بايظة ياكوكى. 
كريمة وهى تلوى شفتيها قائلة:
_هي كده بايظة ، أومال طرحتى تبقى عاملة أزاى . 
تبسمت ثم قالت وهى تخلع وشاحها لتعيد ترتيبه:
_بالعكس إنتِ طرحتك بتبقى جميلة على وشك ، أنا حاولت أعملها مرة معرفتش ماكنتش حلوة عليه.
وعندما فردت شعرها أمامها وجدته أطول بكثير مما رأته أخر مرة ، لكنه لم يتغير كثيراً فهى رغم أن شعرها قصير ألا أنه ذات ملمس حرير ، لكن شهد شعرها أسود غجرياً ، تمنت أن يصل شعرها نصف طول شعر شهد حتى أن كان ليس بجمال شعرها هي ، أستفاقت على صوت شهد وهى تقول لها: 
_إيه يابنتِ مابترديش عليه ليه. 
قالت بغضب:
_إنتِ عاوزة منى إيه؟ 
شهد بتعجب:
_مش فاهمة ياكوكى 
أجابتها بصياح ونست أن شهد تكبرها بعامين: 
_بطلِ تقول لى كوكى ، وبطلِ تكلمينى أصلا ، وأخرجِ برا.
تفجأت من رده فعلها ثم قالت بحرج: 
_ماشى يا كريمة ، أنا مش هزعل منك علشان الظروف اللى أحنا فيها دى كلنا ، ولو أحتجتى حاجة ، هتلاقينى في أى وقت.
خرجت هي ، وظلت تبكى كريمة على حديثها معها ، فرغم كرهها للجميع ، الأ أنها تشعر أن شهد هي أكثر الأشخاص التي ترى فيها شيئا جميلاً
أتجهت شهد إلى غرفة المعيشة وعند أقتربها أوقفها صفيراً تعلمه جيداً إلتفتت وقالت :
يوسف.
*** 
                            الفصل التالت
عند خروج شهد من غرفة كريمة كادت أن تبكِ ، ليس لما حدث وأحراجها لها بهاته الطريقة ولكن ، لأنها رأت في عينها ، دموع متحجرة ، دموع تتحدث بأنها تتألم ، ولا أحد يشعر بها ، وأحساسها بأنها منبوذة دائماً ، لهذا قررت بأنها لن تقطع التواصل معها لتشعرها بأنها محبوبة وتجعلها تشعر بقيمة ذاتها ،وعندما أستمعت إلى صفير يوسف توقفت وألتفتت له ثم قالت وعادت لها نبرتها العادية:
_يا أهلاً.
يوسف وهو يضحك: 
_هو أى حد يصفر تبوصى له كدا ، طب أفردى كان أبن الجيران مثلا،وبعدين لما إنتِ عارفة موضوع عصام ماقولتليش ليه ،وماردتيش علي تلفونى ليه.
ضحكت بأستخاف ثم قالت: 
هه،هه،هه ،على أساس إنى مش عارفة صفرتك يعنى ، وبعدين هو أنت هنا من بدرى ؟
 أجابها:
_لأ لسه جاى من خمس دقايق ،ماردتيش بردو علي سؤالي
شهد بتساؤل يشبه الأستجواب: 
_ماردتش علشان حاسة أن في حاجة غلط ، مش غريبة شوية !
يوسف بتعجب: 
_هو إيه دا اللى غريب!!! وإيه هو الغلط؟
قالت بخبث :
_هاجوبك أجابة أتنين في واحد ،أصل أنا شيفاك هادى ،مش أول مرة عصام يعمل كارثة ، ورغم أن دى أكبر حاجة عملها ، وأول مرة يطول في القسم مش يخرج في نفس اليوم زى ماكنت بتجرى تخرجه، عشان أسم الشركة والسمعة مايسمعش في السوق ، ألاقيك هادي كده ، أعتبر دا مثلا ، الهدوء اللى ما قبل العاصفة.
أجابها بابتسامة:
_أعتبرية.
أستمرت في نبرتها وأردفت:
_يا يوسف ، مش عليه ، مخبى إيه بقى ؟
تمتم وقال بهمس:
_وبعدين في البت دى بقي.
شهد بفضول:
_طيب أسهالهالك؟
نظر لها برفع حاجب وقال: 
_بمعنى!!! 
_بص أنا أمبارح باليل كنت رايحة أتكلم مع بابا شوية في حاجة كده ، وقبل ما أخبط على باب المكتب ، لقيته بيقول (برافو عليك لعبتها صح يا يوسف) 
اجابها ومنع أبتسامتة وقال: 
_طب أكتمِ دلوقتِ ، أنا عارفك فضيحة .
 هزت رأسها قائلة:
_لأ ما هو أنت لو ماقولتش دلوقتى ، هروح اسالوا أنا ، الفضول هايموتنى ، والهدوء الغير طبيعيى اللى أنت فيه دا قلقنى ، ومخلينى أفكر أن أنت ليك علاقة باللى حصل مع عصام ، بس بابا أزاى مشارك معاك ، بصراحة من أمبارح ودماغى بتلف بيا .
ضرب يد على الثانية ثم قال بهمس: 
_تعالي ورايا طيب. 
أرتفع حاجبها وقالت بغيظ:
_مابمشيش واره حد أنا.
_يابت بطلى لعب العيال وأكبرى بقى ، مابقتيش شهد الصغيرة ، بقى عندك20سنة ياماما. 
لوت شفتيها وقالت بغيظ:
_ماما ، واكبرى ، ماشى يايوسف ياكبير ، أعرف بس إيه اللى حصل ومش هتكلم معاك تانى .
ثم تقدمت للأمام وقالت له برفع حاجب وأخفت ضحكتها:
_ورايا يا جو.
ضحك وقال: 
_والله عيله في كي جى وان، مش تو كمان.
أتجهوا إلى الشرفة الخلفية حتى لا يسمعهم أحد وعندما وصلا  قال:
_عصام ماعملش حاجة.
_نعم!!! أزاااى !!! ده أتقبض عليه وفي القسم ،وبيقولوا لاقوا أدوية فاسدة ،أنا توهت زيادة.
_أنا اللى مرتب كل ده.
_..........!!!!
_ماتبصليش كده ،كان لازم يتربى.
_...........!!!
_تابع بتوضيح:
كل اللى حصل خططت له كويس ، اللى راح له وأتفق معاه علي الشحنه الفاسدة تبعى ،ودى مش أدوية ،اللى جوه الأزايز مايه،والقوة اللى راحت تاخده خدمه من واحد زميلى
 فغرت فاها وقالت: 
_إيه الدماغ دي ، أنت شرير يا يوسف !  
فين الشر في كده.
_ماهو الشر مابيبقاش عارف أنه شر.
_ فكرى من ناحية إيجابية هاتعرفى إنى صح وصح جدًا ، وهتشوفى عصام ده هيبقى عامل أزاى بعد كده
_ماخفتش طيب عمى ولا مرات عمى يحصلهم حاجة؟
_أعتقد أن أنا شكلى يخلى أى حد يطمن ، وأنا رايح جاى أطمن فيهم ، كان لازم يحصل كده، علشان كله يفوق يا شهد ‘ ما هو لما الأهل تفوق ، هتفوق عيالها ، دى عيله مفككه.
_تذكرت نظرات كريمة ، التي تفتقد الحنان ثم قالت:
طيب عرفهم ، عشان يرتاحوا ،أنا مش مصدقة أن بابا معاك.
_لو عرفوا ، ولا كأننا عاملنا حاجة ،دا درس ولازم يتعلموا كويس وكويس جدًا. 
_بس، هما موجعين ، أنتوا كدا بتلعبوا بيهم.
أجابها بتنهد: 
 _عصام قبل الصفقة وأنا كنت بتمنى أنه يرفضها ، بس قبلها ، وهو عارف أنها فاسدة يعنى ماهموش غير الفلوس اللى هيقبضها و في الحالتين كان هيروح في داهية ، لما ألعب أنا بيه ، أحسن مايروح في داهية بجد ويغرقنا كلنا ، أنا حبيت أعلمه درس يعنى اللى حصل دا يخليه يرجع بقى عن كل اللى عمله ويفكر ميه مرة قبل مايعمل حاجة غلط تانى وعصام محبوس لوحده يعنى كمان مش هيتهان ، رغم أن أنا كنت عاوز يقعد يوم بس مع المساجين علشان يعرف أن الله حق ، بس عمى جمال ماوفقنيش في دي، اللى زى عصام ده مايستحملش يوم في السجن ، يحس بكم الغلطات والمصايب اللى عملها ، وهيخرج لما أنا أقول لصاحبى يخرجه.
_نظرت له برهبه ثم قالت:
_وأنت اللى زيك ينفع معاه إيه.
_ماتعكيش في الكلام
_بس أنا مش عارفة أبقى معاك ولا أهجمك ، أخاف ، ولا أفرح أن الضربة دى ممكن تخليه كويس فعلاً، هو أنا المفروض أقول إيه؟.
قال وهو ينهى الحديث: 
_أنا مش بأذيه ، بالعكس ، أنا بخليه يشوف بعينه دلوقتى في الشده اللى هو فيها القرف اللى عمله في حياته ، ماتقوليش حاجة، لما تشوفِ عصام بقى واحد تانى ، أبقى عرفينى ،لسه هاتبقى خايفة ولا نظرة الخوف دي هتفضل موجودة في عينك ، وتعرفى إذا كنت صح. ولا غلط. 
*** 
  
أستمر تجديد الحبس لعصام وأستمر يوسف يطمئن الجميع ، وأستمرت شهد غير مصدقة مافعله يوسف ، وهل هومحق ؟ أم أصبح يوسف من الرجال التي لا يوجد في قلوبهم رحمة ، فكانت تسمع دائماً قول عمها بأن عصام حالتة سيئة ، وتزداد سوء ، حتى أنه مضرب عن الطعام ، وترى خوف والدته وأرتفاع سكرها ، وهو مازال على موقفة ، إذا كان في يده رجوعة إلى المنزل ، فلما لا يفعل ، الأ يكفى غياب أو بالأحرى عقاب دام لمدة شهر وأكثر ، إذا كان الله يسامح فكيف تكون قاسٍ هكذا يا يوسف ، كانت ترددها دائما بداخلها ، ولم تجد رداً ، فهى تشعر بأنه شخص أخر ، تغير كثيراً ، هل لأنه بيده كل شىء ، وهو من ينجز أى شىء بسهوله لخضرمته في الحياة ، ومعرفته للأشخاص من الوهلة الأولى الحسن والسىء ، لم تتغير نظرتها له بأنه أصبح مغرورًا ، هذا الشاب الثلاثينى ، أصبح مغرورًا. 
*** 
في يوم الجمعة كعادة كل أسبوع منذ زمن تجمع الجميع في منزل جمال الأمهر من بين أشقائه ، وأستطاع أن يكون أفكاراً كثيرة ليكبر عملهم بمساعدة أشقائه أيضاً لكنه كان العقل المدبر وهم من ينفذوا ،ويكن أحتراماً لشقيقة الكبير ، ويحن على شقيقة الصغير ، فكان من يشبهه من أولاد أخواته هو يوسف ، يرى فيه نفسه وهو صغير ، ودائما يلقبه بأبنى الأول.
خرجت نادية ترحب بهم قائلة ببسمة: 
_أيوة كدا ياصباح ، الحبسة مش هاتفيدك بحاجة ، ربنا يطمنك عليه.
صباح وكأنها تواسى نفسها:
_ربك كريم ، لو مظلوم هيخرج. 
قالت شهد بتساؤل:
_هي كريمة مش هاتيجى بردو ياطنط صباح. 
أومأت رأسها ثم قالت:
_لسه متخانقه معاها قبل ماأنزل
_ليه؟؟؟ 
هتفت بها درة بفضول و أجابتها صباح بشجن:
_بتلومنى يادرة ، بتقول لى ،إنتِ اللى ضيعتى أخويا ، وأنا ، وأبويا ، أنا عارفة 
إنى غلطت ، بس بجد مش وقت لوم ، أنا فيا اللى مكفينى ، وكفاية قعدتها جمبى. 
_درة بغيظ:
دي لسه صغيرة ، 18سنة فين قعدتها جمبك بس بلاش جهل بقى.
فقالت نادية لتنهى الشجار قبل أن يحدث وهى تنظر لشهد:
_شهد الأول ، هي الأكبر ، وبعدين كريمة. 
صباح بتوضيح: 
_هي خرجت من الأعدادية يانادية ، وأنا عيلتى بناتها بيتجوزوا 15،16سنة بالكتير.
لم تتحمل شهد أن تتجاهل الحديث فقالت بأعتراض وغيظ:
_بس دا غلط ياطنط ، ومش حاجة كويسة يعنى زى ماحضرتك شايفة ،كان الأهم أنها تكمل تعيلمها ، ومن بعدها تتجوز ، دا لو مش عاوزة تشتغل كمان ، لكن أنتوا حسستوها أنها فاشلة ، وكمان فتحتوا عينها على موضوع الجواز دا بدرى أوى ، أنا بينى وبينها سنتين بس ، لكن من وهي عندها 14سنة بتقول هتجوز قريب ، وعلى فكرة ، الجواز مش كل حاجة ومش أول المشوار ، لازم يكون ليها كيان ، تتعلم ،تحقق اللى هي عاوزاه ، وبعد كدا تيجى خطوة الجواز على راحتها بقى.
كان يستمع إلى حديثها بأهتمام والدها وأعمامها ، نظروا له وقالوا بأعجاب: 
_بنت جمال.
تبسم جمال وقال: 
_أنا ديما فخور بيها ، هي صحيح جريئة شوية ومبيهمهاش حد ، بس حقانية.
قال يوسف وهو يفتح نقاش جديد لينهى الحديث عن مدحها لفهمه بهوسها بالعمل:
_أنا مش عاجبنى البضاعة الأخيرة ياعمى ، حاسس أن الأجهزة مضروبة ، أنا تعبت من السفر ، المصنع دا كمان طلع مش قد كده ، هرجع البضاعة ، وأفسخ العقد.
سليمان وحامد في نفس الوقت: 
_خسارة لينا.
يوسف بثقة: 
_الخسارة القريبة ، أنا هحلها بأقل الأضرار
طرق باب المنزل ، نهضت شهد لتفتح وعندما فتحت قالت بأزبهلال: 
عصام!!!
هرولت صباح بأقصى سرعة لديها وظلت تعانقه وتقبله ، لم يتحرك حامد من مقعدة ، ولم يستطيع عصام أن يرفع نظروا لهم ، كأنه شخص أخر ، ليس هو الذي كان يحدق ويزفر بهم ، هل لأنه مازال في صدمتة ، أم أن ما مر به في ليالى الحبس ، جعلته شخصاً أخر ، وهل جعلت منه خيراً ، أم سيزداد سوء ،تعجبت شهد من مظهره وهدوئه وأنكسارة ، ثم بحثت بعينها عن يوسف لترى كيف سيبدى تعبيراً في هذة المرة ، وعندما رأته ، وجدته جالس بمكانه ويضع قدم على الأخرى وعلى ثغره أبتسامة ، لم تفهمها ، وكأنها أنتصار
*** 
                                 الفصل الرابع
كلما يكثر الصمت ،تترجم العين كل ما في القلب ،ويحدث رجة قوية مؤلمة بالوجدان، ربما تؤلم أكثر من صفع الوجه ، وإذا صفع القلب الذي بحجم كف اليد ، من الصعب رجوعة إلى حالتة الطبيعية ، وسيكون آنذاك من الخطأ ،كل الخطأ اللوم على ذاك القلب ، القلب الذي تحمل الكثير ، الذي لازال ينتظر البوح ، وأن كانت كل الأقاويل ظاهرة كشروق الشمس ، لا بد من البوح وأنتشال الصمت ، الذي يهدم كل شىء ويسبب العتمة داخل الفؤاد ، مما يجعل صاحبه كفيف عن رؤية أفعالة القادمة. 
خرج كل من شهد وياسمين من قاعة المحاضرة ، وفى أتجاههم إلى كافتيرا الجامعة ، يضحكن على عدم أستعباهن للماحضر ، وعلى طريقة عرضة للمناقشة أحياناً ،وبعد أن تناولوا ، قالت ياسمين بضحك:
_مش يمكن العيب فينا وأحنا اللى أغبية؟
شهد بتوضيح :
_ده لو كان حالى أنا وإنتِ بس ، لكن هو نفسة ، مش فاهم بيقول إيه و،الله ظلم ، حافظ مش فاهم ، دا لما حد بيسأله حاجة ، بيغير الموضوع . 
أجابتها بهمس: 
_طب بس ، بس ، علشان دا جاي علينا.
تركت مابيدها ولملمت أغراضها ونهضت قائلة: 
_طيب يلا نمشى.
ولم تكمل جملتها وقف أمامها قائلاً بهدوء:
-شهد ، عاوز أتكلم معاكِ شوية .
أدارت وجهها له قائلة:
_بخصوص أى حاجة في المحاضرة؟
قال نافياً:
_لأ طبعاً
قالت بجدية:
_يبقى أسفة ، لأن مافيش كلام بينى وبين حضرتك  خارج المحاضرة.
أجاب بقوة:
_بس أنا عاوز أعرف ، أنا أترفضت ليه ، أنا من أول الترم التانى وأنا بسأل نفسى السؤال ده.
ياسمين وهى توجه نظرها لشهد وتنتظر أجابتها قائلة:
_مافيش سبب ، مافيش نصيب يادكتور طارق. 
_هو كده بس ، يعنى مش مرتبطة.
سرعان ما أجابته ياسمين :
_لأ مرتبطة ، وهاتتخطب قريب.
أجابها بتعجب:
_بس لو كانت مخطوبة كان والدها قال لى ، ولا إيه.
أردفت ياسمين ولم تبعد شهد نظرات الأستفهام عنها ولم تسطيع حتى أن تجب :
_ماهو لسه هيتقدم قريب يادكتور بس في قبول يعنى.
نظر لهن طويلاً ثم قال بنبرة جديدة لم يفهموها: 
_يبقى فعلاً ، مافيش نصيب ، ماحدش بياخد حاجة مش ليه.
ترك لهم الساحة وذهب فقالت شهد بغضب:
_إنتِ بتألفِ ، إيه اللى قولتيه دا يا ياسمين؟
ياسمين بتوضيح: 
_علشان يبطل يحطك في دماغة ياشهد ، أنا أول ما الرد ده جيه في بالى قولتله ومن غير تفكير ، وبعدين هو أنا كدبت يعنى.
أجابتها بسرعة: 
_آه طبعاً كدبتِ ، فين الأرتباط دا.
تبسمت وقالت:
_مش فيه عريس متقدم ، بلاش الأرتباط ياسيتى
شهد بغضب:
_هو أنا ،هلاقيها منك ، ولا من ماما ، أنا بفكر في حاجة تانية خالص دلوقتِ 
أجابتها بفضول:
-في إيه؟ 
شهد بحماس: 
_أنزل تدريب في شركة بابا ، علشان أشوف النظام عامل أزاى ، عاوزة أتعلم التجارة الصح ، وهتعلمها من الشغل والتعامل مع الناس ، بس محتاجة قوة و مواجهه ، وسياسه ، وأكيد ، أكيد ، هلاقى حل،يمكن أقدر أقنعهم وأكسر قانون عيله الزهران في شغل البنات.
*** 
طال النقاش بين جمال ونادية في أمر هذا العريس ، يروا أنه جيدًا من كل شيء ، لم يكترث جمال لمستواه ، فهو يعلم بأن المال ليس كل شىء ، فـ يوجد الكثير ذو مستوى عالٍ لكنه فاسد ، ويفسد كل من يخطو خطوة في طريقة ، تنهد بهدوء ثم قال:
_أنا سألت عليه ، من عيله كويسة، هو دا اللى يفرق معايا ، النسب الكويس ، لا فلوس ، ولا أطيان ، المهم الود والتفاهم ، والقبول من الناحيتين.
أجابتة: 
_أمه جاية النهاردة زى ما أتفقنا.
جمال بشرود: 
_على البركة ، أنا ماليش في قاعدة الحريم دي ، تعرفينى كل اللى حصل ، أول ماتنزل ، وعرفي شهد ،علشان ماتتفجئش بوجودها. 
أومأت رأسها ثم قالت بهمس:
_شهد لو عرفت مش هاتيجى ، هاسيبها على عماها أحسن.
 ***
مازالت تنتظر ياسمين خطيبها أحمد في الجامعة فهو يكبرها بعامين، ومنذ ان رائها أحبها وعند أقرب فرصة تقدم لها ،حتي لاترحل لغيره ،ولكنها أحيانا تشعر بأنه تغير معها عن قبل ،ولم تعد هي كل أهتمامه كما كانت ،وتفهمت بأن عمله كمعيد ليس بهين لهذا قررت بأن لا توهم ذاتها بأنه حقا تغير عن قبل،تركت القلم الذي كان بيدها عندما أستمعت إلى صوته وأدارت رأسها له قائلة:
_كل دا تأخير ياأحمد
_هو أنا بلعب يا ياسمين ،ماكله تحت عينك 
_طيب بتكلمني كدا ليه بس ،أنا بقولك كدا علشان كنت همشي وأنا بقالي أسبوع مش عارفة أشوفك ،في جامعه واحدة ،ومش بنشوف بعض الا كل فترة.
_كدا أحسن بردو
_أحسن!!!
قال موضحًا:
_يعني علشان يبقي فيه شغف.
_شغف إيه ،أحمد أنت متغير ولا آنا اللي بأفور
_أكيد إنتِ اللي بتأفوري ،مادا حال كل البنات الأفوره.
تبسمت بوجع لإنهاء الحديث قائلة وهي تنهض:
_طيب أنا كنت عاوزة أشوفك بس ،وأطمن عليك ،والحمدلله أنت بخير ،بعد أذنك.
نهض هو الأخر وقال:
_رايحة فين؟
نظرت له بعيون دامعة وقالت:
_هاريحك من أفورتِ.  
***
صعدت شهد إلي منزلهم  أستمعت إلى صوت والدتها يناديها ،أتجهت نحوها،وجدتها تجلس، مع أمرأة تراها للوهله الأولى ، يتسامرون ، ويضحكن وكأنهن رفقاء منذ زمن ، نادتها والدتها لتحي هذه الضيفة التي تتفحصها بوضوح قائلة:
_تعالي سلمي علي طنط نرجس ياشهد.
شهد بعدم أهتمام ، وبابتسامة متصنعة ،وواضحة ، لعلمها من تكن هذة الضيفة: 
_أهلاً ياطنط ،معلش ياجماعة بستأذنكم ، علشان تعبانه شويه..
لم تبالي لنظرات والدتها المحذرة ، وأن تكف عن الذي تفعله ،دخلت إلي غرفتها ، وأغلقت الباب بقوة ، جلست على سريرها تنتظر الذي سيحدث لها من توبيخ لاذع من والدتها. وبعدها بقليل ، دخلت لها نادية غاضبة ، وتصيح بها قائلة: 
_من أمتي وإنتِ قليله الذوق كده ، أنا ربيتك علي كده ، ربيت إيه بقي ، دا إنتِ هاتخلي الست تقول ، ولا شافت ريحة التربية ، ولا تعرف حاجة عنها. 
أجابتها شهد بقوة:
_أنا نفسى أفهم ياماما، إنتِ زهقتِ من وجودى هنا يعنى ، حضرتك منين بتنتقدى طنط صباح علشان تفكيرها ، ومنين عاوزانى أتجوز ، ما أنا كمان لسه صغيرة على فكرة ولسه فاضل لى سنة ، وأنا عندى حاجات تانية نفسى أعملها وعندى أمتحانات قريب ، حضرتك ليه بتغصبى عليا.
أجابتها بهدوء به تحذير:
_أنا مش هتعب نفسى في الكلام معاكِ يا شهد ، لأنك رفعتى ضغطى بما فيه الكفاية النهاردة ، أنا لو زى صباح ، كنت جوزتك من سنين فاتوا ، دلوقتِ بقى منك لأبوكِ ، أما عن العريس ، فـ أنا عارفة ، مين اللي هايقنعك ، أنك توافقِ عليه ، ويا أنا يا إنتِ بقى ، علشان تعرفى تعاملى الناس في بيتك ازاى ، يامحترمة ، يامتربية. 
ثم خرجت وأغلقت الباب بقوة أكثر من الذي فعلته هي ، تعلم أن والدتها ذات القلب الحنون ، لن تخبر والدها عن فعلتها ، ولكن رنت بأذنها ، عبارتها الأخيرة
 (أنا عارفة ، مين هايقنعك توافقِ علي العريس) 
*** 
فى يوم الجمعة ، استيقظت مبتسمة ، وهى تشتم روائح المسك ،فى أرجاء المنزل ، وصوت ترتيل القرآءن ، نهضت بحماس وسرعة ، وتجاهلت الألم الذي باتت تشعر به دوماً ، أغتسلت ، وخرجت وقفت أمام المرآة ، لتصفف شعرها ، ثم نظرت إلى المقص الذي أمامها ،وخطر على بالها قص القليل منه، وعند البدء ، طرق باب غرفتها ، وفتحت بهدوء قائلة:
_ممكن أدخل؟ 
تبسمت بسعادة وقالت:
كوك..ك.
بترت عبارتها، فقالت كريمة بحرج:
_كوكي عادى ، أنا أسفة يا شهد ، أعصابى كانت تعبانة ، وبعك ديما .
ثم قالت بصراحة ، لم تتوقعها شهد: 
_أنا غرت منك ، ومن شيماء ، بس أنا والله مش بكرهكم ، أنا وحشة ياشهد صح. وضعت شهد مابيدها ، وأقتربت منها قائلة بهدوء لتفهمها حديثها وتهدء رجفة جسدها:
_لأ يا كوكي ، مش وحشة ، كلنا نفوسنا ضعيفة ، بس صدقينى ، إنتِ جواكِ حاجات كتير أوى حلوة ،لو شوفتِ نفسك وحشة شكلاً وموضوعاً ، يبقى هاتتعبى أوى .
جففت عبرتها وقالت:
_طيب أعمل إيه يا شهد،ساعديني ،أنا تصرفاتي بعدتك إنتِ وشيماء عني.
شهد بتفاؤل:
_سيبك من كل القديم ،أعملِ كل اللى نفسك فيه ، بس الأهم مايكونش فيه ضرر ليكِ
كريمة بشرود:
_نفسى أكمل علامى ، بس أمى مش هتوافق ، عاوزة أهتم بشكلى وبلبسى ، بس أنا ماعنديش زوق 
أمسكت يدها بحنان ثم قالت بجدية:
_أنا معاكِ ، وإن شاء الله نقنع طنط صباح.
نظرت لها ثم قالت بحب:
_شكراً ياشهد شكراً أنك لسه شايفة فيا حاجة حلوة رغم اللى قلتهولك.
_مافيش شكر بين الاخوات ياكوكي.
ثم قالت بتساؤل:
_هو عصام جيه؟
ذمت شفتيها وقالت:
_مش عاوز يخرج من الأوضة،عارفة أنا خايفة عليه بجد ياشهد.
شهد بشرود:
_ربنا يستر.
ثم أستمعوا إلى صوت صباح تنادي كريمة فخرجت كريمة ، وعادت تكمل ملابسها ، ونست أمر قص شعرها بالمرة ، وبعد وقت قليل ، إتجهت إلى ، غرفة مكتب والدها وقالت وهى تدلف:
_وأخيراً ، يوم الجمعة .
ضحك والدها ثم قال: 
_ليه هو أنا ببقى مسافر طول الأسبوع ما أنا كل يوم هنا.
_أيوة ، بس الشركة واخده وقتك بقى والكل بيتجمع النهاردة فبكون فرحانة . 
ضمها إليه ثم قال بنبرة عتاب:
_بس أنا زعلان ،ينفع الناس تخرج من بتنا زعلانة مننا .
تفهمت مايقصده ، ولأول مرة ، تخطىء في فهم والدتها،فقالت له بنبرة تحمل الدفاع عن نفسها:
_ويعنى ينفع يا بابا ، اللي ماما عملتوا ، وهي عارفة إني رافضة العريس دا ، هو امر واقع .
مسح علي رأسها ليهدئ انفعالها ثم قال: 
_مش أمر واقع ،بس أنا من رأيى، تقعدي معاه ، وتتكلموا ، هو شاب ،كويس جدًا، عاوزة تكسرى كلمتي مع الراجل ياشهد.
زفرت بحنق ثم قالت:
_بس يا بابا...
ثم قطع حديثهم جرس الباب ، وكانت تريد أن تخبره ، بأنها ، تريد أن تعمل معه ، ولكن ، طرق الباب قبل أن تخبره ماتريده ،وجاءت عائلة سليمان كعادتها ليتجمعوا،وكانت شيماء لم تحضر لمكوثها بأمر الطبيب، قابلهم جمال، بترحيب شديد ، كأنهم لم يروا بعضهن منذ زمن ،وجلس الجميع علي طاوله الطعام وكل من الأخر يحكِ ويتحاكه على عصام الذي ومنذ خروجه لم يخرج من غرفتة ودوماً صامت ، كانت شاردة ، في عالم ثان ولم تنتبه بأنها تضع يدها علي ظهرها من شدة، الألم ، انتبهت لها والدتها ، ونادت عليها ومازالت في عالمها البعيد ، لم تسمعها ،ثم ارتفع صوتها وهى تقول:
_يا شهددددددد . 
نظرت لها ثم قالت بأستعاب: 
_نعم ياماما.
درة بلوع:
_أمك بقالها ساعة بتنادى،عليكِ ، اللي واخد عقلك .
فقالت والدتها بتنهد:
_عريس ، ورفضة تشوفة ،يرضيك كده يايوسف ، أنا ، أتخنقت من البت دى
همت من مكانها ، بنفس السرعة التي يحذرها منها الأطباء ،و قالت:
_بعد أذنكم ، هستناكم جوه بقى ، بالهنا علي قلوبكم.
بعد ان دلفت للداخل قال سليمان: 
_شهد شكلها تعبان وبتكابر.
جمال بتنهد: 
_ماقدرش أغصبها علي العملية ياسليمان ، أنا كمان خايف عليها. 
حامد بأطمئنان:
_كتير بيعمل العملية دي وبيبقى أحسن من الأول ياجمال. 
أجابه: 
_بس في كتير بردو بيتعرض للأسواء ، وهى كمان وصلة معاها للى يقلق .
قالت صباح بحسن نيه : 
_أنا أعرف واحدة أتشلت منها
قالت كريمة وهى تصر على أسنانها:
_إيه ياماما الملافظ سعد.
أجابت بحرج: 
_أنا والله ما أقصد.
تفهموا الجميع ولم يناقشها أحداً حتى لا تزيد حرجاً وتنهدت نادية ثم قالت ليوسف ، الذي لم يكف عن الطعام :
_أنت عارف يا يوسف ،هى طول عمرها بتقتنع بكلامك ،أتكلم معاها العريس بجد لقطه ولما عرف موضوع ضهرها مقالش حاجة
أجابها بعدم فهم:
مش فاهم ، هي ماله ضهرها ،إنتِ قولتلها كدا يامرات عمي. 
_يعنى ، أنت مش شايف العند اللى هي فيه ، وصل ضهرها لإيه ،لا بتاخد العلاج ، ولا راضية تعمل العملية ، ولا راضية تتجوز ، هاتموتنى البت دي ،كلمها أنت زي أخوها ،وهي بتقتنع برأيك. 
_بس هي مش بتقتنع بكل كلامى ، ما إنتِ لسه قايلة ، العند بيوصلها دايما لنتيجة عكسية ، بس حاضر ، هخلص أكل وأقوم أتكلم معاها.
قالت درة :
_لأ قوم دلوقت ، وكفياك أكل ، كأنك مابتكلش عندنا.
ضحك كثيراً وقال:
_أنا باكل طفاسة ، من كتر ما الاكل حلو.
ضحكا الجميع ثم قالت نادية:
_بالهنا على قلبك.
نهض ودخل ليغسل يداه ، ثم إتجه إلى مكان جلوسها الدائم ، وجدها تتصفح الأنترنت بعيون حائرة ، جلس أمامها ،أخذ من يدها الجوال ، ثم قال بنبرة هادئة: _وليه لأ ، إيه عيبه يعنى ، دا إنتِ ، حتى لسه ماتكلمتيش معاه ، مش يمكن يطلع كويس. 
أجابته: 
_أنا ،لسه فاضل لى ، سنة ، عاوزين تخلصوا مني بسرعه ليه يايوسف. 
أجاب بابتسامة: 
_ماهو ، إنتِ مش هاتتجوزى بكرة يعنى ، وده هيكون اتفقنا مع العريس ، خطوبة لو حصل قبول ، والجواز بعد ماتخلصى بقى .
نظرت له ثم قالت بضحكة أستهزاء:
ده كلام ماما مش كده ، لحقت تحفظك الكلمتين، وجيت جرى تدلقهم.
نهض من مكانة غاضباً من كلمتها ثم قال: 
إنتِ شايفة إنى ماشى واره كلام الستات ،ماتتعدلى ياشهد في كلامك ، وأعرفى ، بتقولى إيه،ولمين.
أرعبتها نبرة صوتة الحاده ، ثم قالت لعلمها بخطأها :
أنا أسفة ، ماكونتش أقصد.
أخذ نفس عميق ، وجلس ثم قال بمزاح ، حتى يصلح هو الأخر خطئه لأرتفاع صوته عليها:
-إنتِ ماينفعش معاكِ ، الأ الزعيق ، علشان تتعدلى ، وبعدين سواء دا كلامي ، أو كلام غيرى ، كله لمصلحتك.
_كتر خيركم والله.
قالتها بسخرية وتابعت:
-بما أنك المقنع بتاع العيله عاوزين نقنع طنط صباح بأن كريمة تكمل تعليمها.
_هي كريمة عاوزة تكمل يعنى.
_هو أنا هقول من نفسي يعنى
_هابقي أقول لعمو مابكلمش حريم أنا.
_حريم !! دي مرات عمك يعنى في مقام مامتك.
_وهي أمى مش حريم،علي أساس إنى باتكلم مع ماما .
تابع:
- خلينا في موضوعك ،فكرى، وماترفضيش ،غير لما تتكلمى معاه، أتفقنا ياشهد؟
نظرت له طويلاً ثم قالت بغلبة أمر: 
-أتفقنا يا يوسف. 
نظر لها قائلا:
_مش فاهم ،يعني إنتِ أقتنعتِ؟
هزت رأسها قائلة:
-أه أقتنعت يا يوسف ،وهقابل العريس ولو أرتحت هوافق عليه،ويمكن يبقي بدل الخطوبة جواز.
*** 
                               الفصل الخامس
يا صديقي؛ إنَّ الله رحيم، و من رحمته أنه أخفى القلب و أخفى بواعثه ليظلَّ كلُّ إنسان مخبوءًا عن كلِّ إنسان؛ فدعني مخبوءًا عنك. - مصطفى صادق الرافعي
ليس من السهل أظهار ما بداخلنا ، وليس من الصحيح أظهار ما بداخلنا ، قد يكون من أكبر الأخطاء التي ، لا أصلاح لها ،ليس الجميع ،يتفهم ما بداخلنا ، ويوجد الكثير جدًا، بارعاً في المساوامة بمشاعرنا، واللعب بها،فمن الجيد أنه ليس من السهل ظهور ما في الداخل ، والأكتفاء ، كل الأكتفاء بالصمت الضاحك الذي يظهر وبأتقان كل ما الذي يعكسه داخلنا ، ولكن ، أحيانا يكن الكتمان ، من الأضرار بالنفس التي تسبب مع الوقت ، مرض يدعى اللامبالاة يظل يأكل في القلب إلى أن يتوقف نبضة.
خرج يوسف ، وأخبر نادية ، بموافقة شهد على الجلوس مع المتقدم لها،وضعت يدها على فمها غير مصدقة ما طرق على سمعها ، فكانت تعلم بأنها تقتنع بحديثه ولكن ، ليس بهذه السرعة التي لم تتوقعها ، فكان يوسف منذ صغر شهد من يعتنى ويراقب تصرفتها ويوجهها لكل صواب ويعنفها عندما تخطيء كولدها ترعرعت علي يده يفهمها دون أن تتحدث وأصبحت هي كذلك فقد أخذت الكثير من طبعه،و يكبرها بعشرة أعوام فكان ومازال يشعر بأنها تحت رعايتة. 
تبسمت نادية وقالت:
_بالسرعة دي ، أنا كنت عارفة أنك، أنت اللى هتقنعها.
أجابها بثقة ولهجه متصنعه بالغطرسة: 
_بس ماتخديش على كده ،والله ياجماعة أنتوا تضيعوا من غيرى كلكم.
درة ببسمة:
_مبروك ياشهد.
شهد بغيظ:
_أنا لسه ماوافقتش ياطنط ، علشان حضرتك تقول لى مبروك. 
درة مكمله حديثها:
_على المواصفات اللى أمك قالتلنا عليها ، يبقى مافهوش عيب ، وطيار كمان ، يعنى هياخدك ويطير بيكِ كل البلاد.
_مافيش حد مفهوش عيوب ياطنط 
هتفت بها كريمة فنظرت لها درة وقالت:
_أنا بتكلم على المستوى ، هاتعيش في نفس مستواها ، مش شيماء بنتى ،الهبلة ،حتى جوزها رافض يشتغل مع سليمان.
جمال برزانه: 
_خذوهم فقراء يغنيكم الله، مش بالمال يامرات أخويا ، المهم يصونها
شهد مكمله حديث والدها:
_وهى بتحبة وده كفاية يكبر بينهم ، المهم الراحة.
تقدم يوسف وأخذ قصاصه مفاتيحة وهاتفه ثم قال:
_طيب أستأذن أنا بقى ، ورايا سفر.
سليمان بتساؤل:
_على طول كده ، ماتصبر على بكرة ، ولا بعدة
أجابة وهو ينوى الرحيل:
_النهاردة من بكرة ، مش هاتفرق ، كله محصل بعضه.
*** 
كانت كريمة منذ عودة عصام ،كلما تنوى الحديث معه ترجع عن قرارها ، كانت تظن في البداية بأنه هو المسبب الرئيسى لكل ماحدث لها ،من أول تخليها عن الدراسة ، إلى كل شىء ،ولكن ،تفهمت بأن ليس لأحد يد بما وصلت له الأ هي ، هي من غارت ، نقمت على وضعها ، نظرت وتمنت زوال مافى يد غيرها مثلها ، حتى لا يوجد من هو أفضل منها ، تفهمت بأن من لم يرضى بحاله ، يحدث له كل هذا ، فإذا كانت النفوس هادئه وراضيه بما كتبه الله لها ، ستكون الحياة خالية من أزمات راحة البال ، بعد قرار طويل قررت بأنها ستحطم الجليد الذي يجرى في أوصالها ، وتعود إلى ذاتها قبل أن تتخلى عن كل أحلامها ، وتتمنى الخير للجميع وبصفاء نيه ، حتى يأتيها كل خير.
طرقت باب غرفة عصام بهدوء وعندما سمح لها بالدخول قالت:
_من يوم ما خرجت ، وأنت قافل على نفسك ، بتاكل بالعافية، مضرب عن كل حاجة ، ياترى ياعصام ، أنت عامل في نفسك كده ، علشان أتعرف أننا عرفنا أنك أتنزلت عن مبادئك ووافقت على حاجة زى كده ، ولا فعلاً بتحاسب نفسك ، وبتحاول تتأقلم وتبدأ على نضافة من تانى. .
أجابها بحرج:
_علشان كسرت أبويا ، خليته واقف بين أعمامى وراسة في الأرض ياكريمة ،علشان خذلت ثقة أمى يوم ما قالت لى ،كل حاجة بقت في أيدك ، حافظ عليها ، ماضيعهاش ، مادخلش عليها مليم حرام ، بس أنا الدنيا خدتنى في طريقها الغلط ، أغرتنى ، عامتنى ، ماهمنيش غير نفسى وبس ، أنا فوقت متأخر أوى أوى ياكريمة ، بعد ما أسمى أتلطخ في السوق .
كريمة بأطمئنان: 
_مافيش خبر واحد حتى ، عن اللى حصل ، يوسف كان مكتم عن الخبر ، وبعدين أنت طلعت والحقيقة ظهرت.
عصام بشرود: 
_معرفش أزاى طلعت ، وأنا خارج بقيت مش مصدق ، أنا بأيدى دي ماضى على الصفقة ،الظابط قال لى، أنت بتعرف تمضى كمان ، طيب مضيت باليمين ولا الشمال ، ولا بتبصم ، هاتعرف أكتر مننا يعنى ،بس تعرفي أنا نفسي أشكر صحاب الصفقة دي آه كنت هروح في داهية بس عرفت إني كنت هودي ناس أكتر في داهية ،دا طبعًا بعد تفكير طويل في السجن ،أزاى كنت كده ،أزاى قدرت أعمل كده ،وازاى خرجت منها بسهولة كدا ،مش فاهم إيه اللى حصل ، يعنى ممكن يكون يوسف لبسها لحد.
كريمة بتركيز:
_تؤ ، مايعملهاش ، يوسف بيخاف على أسمه جدًا ، وميسوأش سمعته لو علشان مين ، بس أنت عارف يوسف ، بيسلك في الحديد ، أكيد أتصرف ، أحنا مش في القديم ياعصام ،أحنا في دلوقتِ ، ناوى على إيه ، هاتمشى على خط مستقيم ، ولا هتميل تانى ، والمرة دى مفهاش كسر ، هيبقى فيها نهاية حياة لينا كلنا.
نظر لها وقال بابتسامة لم تغادر وجهه ، فكانت هذة المرة الأولى التي يتحدث مع كريمة برزانه وعقل حتى أنه فرك عينه ليتأكد بأنها هي من تقف أمامه فليست هذة شقيقته التي يكبرها بثمان أعوام:
_أنا أتعلمت يا كريمة ، لما حسيت إنى ضعت فعلا أتعلمت ،بس أنا لسه مافوقتش ، لسه مش قادر أبص في عين بابا وماما وأعمامى ويوسف.
طبطبت على كتفه وقالت وهى تغادر: 
_كل حاجة بتاخد وقتها،وبتتنسى.
أوقفها وهى على باب الغرفة بسؤاله قائلاً:
_هي شهد فعلاً هاتتخطب ياكريمة؟
***
أحيانا ينبغى أن نترك الأشياء التي نتمسك بها بشدة، وهى لا تأتي علينا الأ بالضرر والفجع ، ونتمسك وبشدة بمن يتمسك بنا ، ويحفر بالصخر ليتمكن من وصوله لنا ، فمن صان يصان ، ومن باع يباع ، ولا حياة لمن يلاعب بالمشاعر ، ولا وجود للذين لا يكترثوا لأوجعنا شىء ، ويعيشوا ويتعايشوا وكأنهم لم يشعروا أو يتظاهروا بأنهم لم يهتموا بأي شىء ،وبداخلهم الكثير ، في الدراء وسيظل في الدراء ولم يظهر له ضى مادام ظلت القلوب معلنه الرفض عن أظهار مافى الفؤاد.
أستيقظت نادية في صباح يوم الخميس وعلى وجهها الفرحة ، فهى تنتظر هذا اليوم منذ أسبوع فات ، تريد أن تفرح بأبنتها وتطمئن عليها ، تقسى عليها قليلاً لأنها تراها ذو شخصية قوية ومع القوة جرائه ، فإن لم تتظاهر بالقوة معها لن تسطيع التحكم بها ،ظلت على مدار اليوم تنظف وتتطهى ولم تغادر البسمة شفتيها ،وبعد أن أنتهت من جميع التجيهزات وأصبح كل شىء على أكمل وجه ، دخلت غرفة شهد وجدتها جالسه تتصفح موقعها الإلكترونى ولم تجهز بعد فقالت لها وتحاول أن لا تنفعل:
_ماجهزتيش ليه ياشهد؟
أجابتها بأدب:
_لسه بدرى ياماما. 
_بدرى إيه، دي كلها ساعة ويبقوا هنا.
_أه كلها ساعة، وفيها ساعة كمان على ما أخرج علشان العريس مايقولش مدلقين عليه ، فـ أنا بقى هلبس في أخر الربع ساعة بتاعت الساعة التانية اللى كلها تقل دي.
توهج وجه نادية ثم قالت بزفيراً: 
_شهد ، المعاملة اللى عملتى بيها أمة المرة اللى فاتت ، ماتتكررش ، أنا بجد هيبقى ليا موقف جامد معاكِ لو أحرجتينا النهاردة.
شهد بصدق: 
_لأ أطمنى يا ماما ، أنا أقتنعت ، وبابا قال ، لو مارتحتش بعد القعدة دي ، يبقى خلاص. .
نادية براحة:
_أنا متفائلة، بس يلا أجهزى وفرجينى، هتلبسِ إيه.
أشارت لها على ما سترتديه فقالت بعدم أقتناع:
_جيبة وبدى.
أومأت برأسها وقالت: 
_في حاجة ياماما. 
تبسمت بغيظ وقالت:
_أبدًا ياحبيبة ماما ، كله جميل عليكِ.
ثم طرق باب المنزل ونظرت إلى ساعة الحائط وقالت بتوتر: 
_معقوله هما!!!
شهد بسخرية: 
_من أولها كده مابيحترمش مواعيده، بداية مبشرة أوى. 
لكزتها بلطف على كتفها ثم قالت:
أخلصى يامغلبانى. 
خرجت نادية ، وتأفئفت شهد ، وبدأت أن تجهز نفسها لهذة المقابلة الغير مرغوب بها بالمرة.جلس كلاً من العريس الذي يدعى ماهر ،وعائلتة المكونة من أب وأم وأخت ، بدأ أن يرحب جمال وأشقائه بهم ،ثم قال جمال بترحيب: 
_ياأهلاً بيك ياحج عمران ،منورانا ياحجه إنتِ والأنسه.
أشار عمران برأسه له ولم يتحدث. وأجابته الفتاه بغطرسة: 
_سمية، أسمى سمية.
لم يرد عليها وكأنه لم يستمع إليها وأكمل قائلاً لنادية:
_فين الضيافة.
قالت نرجس والدة ماهر: 
_أومال فين العروسة ، تقلانة علينا ولا إيه.
نادية بتذكر مافعلته بها شهد قائلة: 
_لأ أبدًا بتجهز بقى ، إنتِ عارفة ، البنات واللبس ، والكسوف .
نرجس بنبرة مزاح ولكنها تحمل معنى أخر.
_لأ وهى فعلاً بتتكسف.
ماهر بهدوء:
تيجى على راحتها.
حامد بجر حديث معه: 
_أنت أكبر من عصام أبنى بسنتين .
ماهر بتساؤل:
_أنا عاوز أعرف العيلة بقى ، هنبقي أهل.
سليمان بجدية:
_لسه مبقناش يا أبنى ، يشرفنا طبعاً ، بس لسه مبقناش. 
سمية ومازالت تتحدث بغطرسة:
_أكيد يشرفكم نسبنا.
كان يستمع جمال أكثر من أن يتحدث في تلك الجلسة ، ولم يعجبة وضع عمران وصمته الدائم ، مع من سيتحدث؟؟؟ ، هل سيتحدث مع أمرأة ، في وجود زوجها ، وتلك الفتاة ، التي يمتلأ وجهها بالغطرسة وقذفها بالحديث ، رغم أنهم جميعاً مستوى واحد ، ولكن تفهم من الوهلة الأولى بأن الام والفتاة ، من هؤلاء اللذين يطلقون عليهم (شبعه بعد جوعه) فهو يعلم بأن كان مستواهم ضئيل ومن ثم أرتفع سريعاً.
وبعد وقت قصير من الحديث المتبادل بين الجميع ، طلت عليهم شهد بهدوء قائلة: 
_السلام عليكم.
ردوا عليها التحية جميعاً ثم توقف ماهر ومد يدهه بالسلام لها،كانت لا تريد أن تمد يدها ولكن وجدت نظرات من والدتها وكأنها تقول لها بأن لا تفعلها وتضعه في موقف حرج ،لم ترد يده ومدت أطراف أناملها وأنتشالتها سريعاً ،جلست على الكرسى الأمامى له ، وظل ينظر لها بتفحص أزعجها وعندما كانت ستتحدث قالت نرجس بصوت ناعماً: 
_تعالي يا شهد أقعدى جمبى.
نظرت لها وكل ماكان يدور بداخلها:
هل نست حقا مافعلتة أم تناست، أم يأجل كل شيء إلى وقتة؟ جلست بجانبها ثم بدأت في كورس التمثيل الذي بادرت به والأبتسامة الزائفة التي لا تغادر وجهها وعندما صوبت نظرها له مجدداً وجدته مازال يتفحصها بجراءه ،لم تشعر بما فعلته وهي تقول بقوة:
_إيه يا أستاذ ماهر!!!.
وعندما تحدثت وضعت والدتها يدها علي قلبها تخشي افعالها المفاجئة ، ولفت صوتها أنظار الجميع لهما وأكملت شهد حديثها قائلة:
_أنت بقى عندك كام سنة ، وبتشتغل إيه ، وطموحاتك إيه ، وهواياتك لو فيه. 
تنحنح وأعتدل في جلستة ،ونجحت فيما أرادت هي ثم قال بمزاح: 
_أنا لو داخل أمتحان مش هتسأل كدا، خليكِ حنينه شويه. .
أبتسمت بمجامله ثم قالت بجدية:
_أنا بسأل اسئلة عادية، لازم أعرف اللي المفروض هيبقى شريك حياتى ، عامل أزاى، بيفكر في إيه، أظن دا حقى،و اللي أعرفة أن القعدة دي ،أسمها تعارف ، فـ ياريت تكون صريح في الأسئلة اللى أنا ناوية أسألهالك ، علشان بناء علي اسألتك دى ، هدي موافقتى ، يعنى الصراحة هي المطلوبة علشان ماجيش بعد الجواز و اتفاجئ بإني، أتجوزت واحد ماعرفوش، يعنى من الأخر خليك بوش واحد من أولها.
أعجبة أسلوبها، وثقتها بنفسها، وقرر بينه وبين نفسه ،أن يجب عن كل شيء ببعض التطويل ، حتى يرى إلى أي درجة ستظل تتحدث بقوه وثقه فقال بنفس البشاشة التي يتحدث بها:
_وأنا جاهز للأمتحان ، بس لو ينفع نقعد على أنفراض. 
جمال بأعتراض: 
_لأ ، تعامل وكأننا مش موجودين.
كانت نظرات نرجس وسمية معلنة الغضب الشديد ، وظل عمران كما هو يتابع في صمت ولا يبدى برأيه ،أومأ ماهر رأسه وبدأ أن يجب على بعض الأسئلة التي طرحتها عليه قائلاً: 
_أنا عندى 27سنة، طيار ، طموحاتى أنى أسافر العالم كله ، وهيحصل ، أما عن الهواية ، أنا واخد 3أحزمة في الكارتيه.
أكملت قائلة:
_طيب يا أستاذ ماهر ، إيه هو مفهوم الجواز بنسبالك؟ 
نظر إليها الجميع وبدأ على وجه نادية الغضب ،وظل والدها يراقب حديثها وهو مبتسم وسعيد بصمودها ،فقال ماهر بتنحنح: 
_بمعنى؟ 
_بمعنى ليه عاوز تتجوز ، يعنى خطوة زى دي بتبقى عن ترتبات ، واحد زيك طيار وعاوز يلف العالم وهيلفه ، يتجوز جواز صالونات ليه ، خلصت بنات العالم ولا أنت أساساً ، مش من الناس اللى مديه للحب أهمية ، سؤالى واضح أعتقد. 
أجابها بتفهم: 
_يعنى ،أستقرار ، والحب يجيى على مهلة ، ماخلينا متفقين أن أكتر الجوازات الناجحة هي الصالونات.
_دا على أعتبار أن الطرفين مبيبقوش عارفين كل حاجة عن بعض ، فعلشان كده بينجح؟
_مش بالظبط طبعاً، أو مش بالمعنى دا أصلاً ، ممكن بالود ، العشرة ، لكن هو أولاً وأخيراً ، أستقرار ، أسرة ، حياة شاملة.
أردفت قائلة: 
_علاقتك بأهل بيتك عامله أزاى،ومتقوليش حلوة ، وجميلة ، وشايلهم فوق راسى ، أنا بتكلم على الجانب التاني ، اللى بيطلع ساعة الغضب ،بتغلط في أهلك وأنت عصبى ، ولا بتفضل حلو وجميل.
مازال منبهراً بجرأة حديثها ، ومازال والدها سعيد بقوتها قائلاً: 
_خلينا نتفق بردو ، أن وقت الغضب الواحد مبيبقاش شايف قدامه ، يعنى أحياناً بغلط ، بس الأهم أنى بفوق بسرعة ، وبعترف بغلطى في نفس الوقت ، دي الحقيقة ، وأنا مبلونش في الكلام ، علشان أعجب. 
لن تنكر أن صراحته وثقته في خروج كل حرف نال أعجبها و لم تظهر بتاتاً وأكملت قائلة:
بتصلى يا أستاذ ماهر ، يعنى من الأخر ، من الشباب اللى قلوبها متعلقه بالمساجد ، ولا الطيران منسيك أخرتك .
تنحنح بحرج وقال: 
_ بصلى بس مش مواظب.
_طب أنا أصدق كلامك أزاى ، وأنت الدنيا لهياك وبعيد عن ربنا.
أجابها بنفس الحرج:
_أنا قلت مش مواظب ، مش مابصليش ، وأدعيلى ربنا يهدينى.
أردفت: 
_إيه رأيك في الصداقة بين الرجل والمرأة ، وياترى أنت عندك صحاب بنات ، ولو أه ، هاتتخلص من صداقتهم ، ولا هاتستمر.
_فى صداقة بريئة ، وبتستمر طول العمر ، مش لازم يعنى الصداقة بينهم تقلب حب، أه عندى أصدقاء بنات وعلاقتى بيهم في الحدود ولا تتعدى الحدود ، أما بقى في أنى أستمر في صداقتهم ، فـ هي أصلا مش قوية علشان تستمر
_صداقة بريئة أزاى يعنى ، وهي ممكن تقلب حب من طرف واحد ، مش لازم يكون متبادل، يعنى أنا لو عندى زميل ، مش هاتمانع أنى أستمر في الكلام معاه ،ولا هتقولى تختلف ، لأنك راجل.
_بريئة بمعنى أن أنا عندى صديقة كل كلامى معاها بالأدب والأحترام وإذا كان في هزار ، عمره ماهيوصل بالتلامس ولا الكلام يروح لسبيل تانى، لو فيه فعلاً ليكِ زميل أشوفة وأنا كفيل أنى أعرف اللى قدامى عامل أزاى ، ك راجل يعنى أفهم الراجل اللى زيي بيفكر أزاى.
نادية بضحكة تتفهمها شهد:
_هو الأمتحان مش هيخلص بقى وكفاية كده.
سمية بسخرية:
_أستنى ياطنط، لتدخله ملحق علشان جاوب على سؤال غلط.
ولأول مرة ينطق عمران الذي فاجأ الجميع قائلاً:
_كملى ياشهد.
نظر له جمال وأخواته ونظرا لبعضهن ولم يتحدثوا فقالت شهد سؤالها الأخير: 
_ياترى هيبقى عندك مانع لو أشتغلت بعد ما أخلص الجامعة ؟ وماتجوبش أجابة اللى بتبقى ، طبعاً دا حقك ،وتعملى البحر طحينة وتيجى تحلفلى بالطلاق أن مش هيبقى فيه شغل ، وتقتل حلمى. 
غضبت نادية وتوهج وجهها وعندما نوت الحديث ،لم ينجد شهد الا ،طرق باب المنزل ، وعندما فتحت ،وجدت يوسف أمامها فقال وهو يضيق بين حاجبه:
_إيه يامرات عمي مالك ، ووشك أحمر ليه.
أجابتة بغضب:
_روح اسأل بنت عمك ، واللى عملاه في الراجل ، أنا حاسه أن ضغطى عالي والله.
ضحك وقال: 
_هو إنتِ يعنى مش عارفة شهد ، سبيها تقول كل اللى عاوزه، عاوزة الناس كلها ماشية بكيفها 
_روح يا أبنى، أنجده منها ومن عاميلها، على ،ما أخد حباية الضغط . 
أتجة إلى غرفة المعيشة ،وبادر السلام مع الجميع ، ثم جلس بجانب أعمامه وولده الذي همس له قائلاً: 
_لينا قاعدة يابابا النهاردة في موضوع مهم. 
أومأ برأسه ،وقطع حديثهم ماهر، وهو يقول لشهد براحه:
_ياترى نجحت في الأمتحان، ولا أجيب كراسة تانية، وأمتحن ملحق. 
أجابته بثبات: 
_لسه ،أنت مردتش على أخر سؤال ثم أن ده مش أمتحان.
أجابها بنفس نبرة صوتة:
_بصى ، أنا مش ضد عمل المرأة مادام مافهوش شبهه ليها ، أذا كنتِ حابة تشتغلى ، أشتغلى ، بس شغلك مايخلكيش ، تنشغلى عن بيتك وأسرتك ، وعنى أكيد ، هتقدرى تنظمى بين كل ده ، أكيد مش هيكون في مشكلة ، ماقدرتيش ،يبقى تقعدى من نفسك  وماتخلنيش أضطر أنا ، أقولك سبيه.
صمتت قليلا لتفكر ، وهى تقول بداخلها. 
_ أجوبة مقنعه ياشهد، مالكيش حجه، ايوه بس أنا نفسى مش مرتاحة أوى ،أعمل إيه بس امى مش هتعتئنى، لو قلت لأ، وهو مايترفضش الصراحة.
أستفاقت على صوت نرجس وهى تقول بسخرية: 
_نجيب النتيجة من الكنترول طيب.
تبسم يوسف فمن الموضح له بأنها ، لم تترك أحد الأ وأغاظته بأسلوبها ،كما أنه لاحظ نظرات سمية المصوبة له بأعجاب ، ويظهر لها كأنه غير جالس معهم من الأساس فقال جمال وهو ينهى الشجار قبل حدوثة:
_خلصتِ اسألتك ياشهد.
أومأت برأسها بنعم فقال بتساؤل:
_وأنت ياماهر مش عاوز تسألها أى سؤال؟ 
فقال ببسمة:
_اللى عرفته كفاية ، أنا لو فعلاً عاوز أعرف حاجة ، فهى ، موافقة شهد.
نظرت له وللجميع ثم توقفت وقالت : 
_اللى بابا يشوفة،بعد أذنكم.
ماهر بثبات:
_بس دا سؤالي ، إنتِ سألتِ وأنا جوبت ،يبقى من حقى أعرف ردك.
_ردى هتعرفة قريب ، سواء بالقبول ، أو الرفض ، مافيش حد بيغصب حد على جواز ،يا أستاذ ماهر.
ثم تركتهم ودلفت إلى غرفتها ليس خجلاً كما ظن البعض فهى من الأساس لم تشعر بالخجل مثل كل الفتيات في تلك الجلسة ، وربما هذا الذي ساعدها علي طرح الأسئلة براحة ربما لأنها لا تحبه ، ربما لان لا يوجد قبول، ولكنها ولأول مرة تكذب ليس على أحدًا، بل على ذاتها ،ولا تعلم إلى متى ستظل كاذبة.
*** 
                                   الفصل السادس
عاد سليمان ويوسف إلى المنزل ، تناولوا العشاء معاً ثم دلفوا إلى غرفة المكتب الخاصة بسليمان ، فـ لدى كلاً من يوسف ووالده ، غرفة مكتب مخصصة له، قص سليمان كل الذي جد معهم له في غياب هذا الأسبوع ، ربط يوسف كل شىء ثم قال لولده بعد إنتهاء حديثة:
_طيب محتاجين مدير حسابات غير اللى موجود ، أنا عينى عليه دلوقتِ ، شاكك فيه.
سليمان بحيرة:
_هو أحنا لسه هنجيب واحد ونعلم فيه ،ونضمن منين بس أنه ميطلعش ألعن من ده
 _إيه يا بابا ، يعنى تشوف بعينك اللى بيسرقك وتسيبه ، أنت كده اللى بتديلوا الفرصة .
سليمان بتوضيح: 
_أنا ماقولتش كده يا يوسف ، أنا كلامى واضح ، بفكر بصوت عالى مش أكتر ، أنت كويس ؟
نظر له متعجباً من سؤاله قال:
آة يابابا ليه؟
_لأ بسألك عادي أصل أنا شايفك عصبي شوية
_مانمتش من أمبارح بس ،والطريق بقي مقرف 
هز رأسه وقال:
_طيب شوف جوز أختك خليه يبطل عنتظه ويجيي يمسك معانا الشغل مش هنلاقي أأمن منه 
يوسف بتذكر:
_سمير! ، بس دا دماغه ناشفة.
_على أساس أن في حاجة بتوقف قدامك .
يوسف بابتسامة:
_مش للدرجادى يا بابا ، أنا ليا طريقة في الأقناع ، بس مستحيل أغصب حد على حاجة هو مش عاوزها،هكلمة ياريت يوافق ، أهو ده اللى فعلا الواحد يطمن على الشغل وهو معاه ، عينه شبعانة ، رغم أنها ضيقه معاه شوية.
_شوية ،قول كتير 
تفوهت بها درة بغيظ وأكلمت: 
_خلاص رضينا بنصبنا ، المهم أختك ماترجعش تندم .
أجابها بأطمئنان:
_لأ أطمنى دول روحهم في بعض .
وضعت يدها أسفل ذقنها وقالت بتوبيخ:
وأنت بقى ، مش ناوى تحب وتتحب ،وروحكم تبقي في روح بعض بردو ، ولا مستنى تكون نفسك ، ولا هتفضل دافن نفسك في الشغل ، خلاص كلها كام يوم و تخبط على باب التلاتين.
تبسم وقال وهو يغير الحديث:
_ومين هايفتحلى طيب .
_مابهزرش يا يوسف ، لو مافيش حد في سكتك ، أنا قدامى كتير ، وكلهم يتمنوك.
تثاوب وأتجه إلى غرفته قائلاً: 
_أنا سكتى النوم دلوقتِ ، مش شايف قدامى ، تصبحوا على خير.
رفعت حاجبها ثم قالت وهى تتمتم:
يبقى هشوف أنا اللى قدامى يا يوسف.
*** 
أستلقت على الإريكة ولم تذهب صورتة من أمام عينها ، لم تراه الأ القليل ، ولكن حفظت ملامحة ،حتى أنها لم تخجل من نظرها إلى عيناه ورموشه الكثيفة طوله قامته أبراز عضلاتة ملامحه المصرية ، فوجوده أسلبها الوعى ، مالت على يمينها ووضعت الهاتف على أذنها لتكمل الحديث مع صديقتها قائلة بهيام:
_لازم تشوفيه يانهى ،لازم.
نهى بملل:
_بقالك ساعتين تتكلمى عنه ، وهو حتى ،معبركيش بكلمة. 
سمية بخبث: 
_بكرة تشوفى ، دا أنا سمية بردو.
نهى بغيرة: 
_حلوة العروسة؟ ماتكلمتيش عليها خالص.
أجابتها وهى تلوى شفتيها بغيظ:
_عادية ، أنا أحلى بكتير ، دي سخيفة جدًا ، على قد ماكنت بتمنى الجوازة تتفركش على أيدى ، على قد مابتمنى موافقتها علشان هيقرب بينى وبين يوسف.
_حيلك يابنتى ماتتعشميش علشان متوقعيش على جدور رقبتك.
ضحكت بثقة وقالت: 
_قريب هتشربى الشربات ياحببتى. 
*** 
لم تقطع صلاة الأستخارة منذ هذا اليوم ، تبكِ تارة ،وتستكين تارة ،ظلت على هذا الحال طيلة هذا الأسبوع ،إلى أن أبدت بموافقتها علي ماهر ، الذي لا تعلم هل حقاً يستحق هذة الموافقة أم لا ، أقنعت ذاتها ،بأنه سيظهر في فترة الخطوبة وستكمل طريقها معه على حسب راحتها تجاهوا، كانت هذة هي الجلسة الثانية بعد علمهم بالموافقة ، فكان حال عمران غير ، يتحدث ولم يعطى لأحداً فرصة للرد ، وكأنه يريد قول كل مابجعبته قبل أن يتلاشى ، تفهم جمال بأن هذا ليس حديثة هو ، بل هو منقول على لسان شخصاً أخر ، وكان نفس حال أخواته ،وكان الحديث مقنع من كل الإتجاهات ،و إذا طلب جمال شىء يوافق تواً دون نقاش. 
أتفق كلاً من نرجس ونادية ، على أصطحاب شهد إلى محل الصاغة لتحديد موعد الخطبة ، وعند وصولهم مع ماهر الذي ومازال لديه بعض النظرات التي تغضبها منه ولا تعلم هل هو هكذا مع الجميع؟؟؟ ، هل تسرعت ؟؟؟، هل تتراجع ؟؟؟، كانت كلما تراه تأت تلك التساؤلات على ذهنها ، دخلا جميعاً إلى المحل المجاور لمنزل ماهر ،نهض سيد المحل مرحبً بهم بشدة قائلاً: 
_أهلاً أهلاً بكابتن ماهر
تبادلوا السلام ثم قال ماهر بابتسامة:
شوفلنا حاجة حلوة تليق بالقمر ده.
لوت نرجس شفتيها ثم قالت بنبرة ناعمة:
_أغلى حاجة ، ومايهمكش ، أحنا بعون الله نشترى الصاغة كلها ، والغالى للغالى.
ثم نظرت إلى شهد وقالت: 
ولا إيه ياغالية.
تبسمت شهد بمجاملة ولم تجب ،فقالت نادية ببسمة:
_طبعاً الغالى للغالى ،بس هو مش بالغالى والرخيص يانرجس ، ممكن تبقى حاجة رمزية ، بس غالية أوى عند أصحابها.
شعر ماهر بقذفهم للحديث فقال: 
_إيه رأيك في الأسورة دى ياشهد؟
نظرت لها نظرة خالية من أى نظرة أعجاب وقالت:
_حلوة ،رقيقة.
_يعنى ناخدها؟
_ماشى 
وظلوا على هذا النهج ، يبحث وتلقى هي نفس النظرة ويبتعها لها وعندما أنتهوا قالت نرجس : 
_مادام ماجبتوش سلسلة ، خلينى أجبهالك أنا هدية.
أجابتها بنبرة سريعة ونافية : 
_لأ سلسلة إيه ،مش بحب السلاسل.
قالت بحرج: 
_دي هديتى ليكِ ،بترفضيها 
قالت نادية بأصلاح ما أفسدته شهد: 
_أصل شهد مش بتحب السلاسل، بس هي مش ممكن ترفض هديتك ، أبدًا
نرجس بسخرية: 
_لأ وعلى إيه بلاها سلاسل.
ماهر بأنهاء الحديث بهدوء:
_تتعوض بقى ياماما.
_طبعاً طبعاً ياحبيب ماما ،الجايات أكتر،هو أحنا هنروح من بعض فين. 
شعرت نادية بأن القادم ربما سيكون صعباً ، وطور العلاقة بينها وبين شهد ،سيكون مملوء بالصرعات ، ولكن هي لا يهمها غير معاملة ماهر لأبنتها،منذ متى وكانت الحمايا حانية. 
*** 
نحتاج أحيانا إلى بعض الضربات القوية، حتى نستفيق من غيوبة الأفكار الخاطئة ،التي تنهى نبض ضمائرنا، ولكن ،هل للضمير نبض؟ 
طال الجلوس ،و تأخر الوقت ،مازال حامد جالس شارداً ، في حال عائلتة ، هل هو من أوصلهم إلى هذا؟؟؟ عندما رأى عمران صامتاً وزوجتة هي من تتحدث ، شعر بوخذة تنغص قلبة ، رأى نفسة في عمران وتسلط زوجتة عليه ، كان يريد أن يكبر أبنه ،ولا يعلم بأن بهذا الفعل سيصغر ذاته هو في أعين نفسه ،قبل الجميع.حزين علي حال أبناءة وتذكر حديث يوسف عندما فتح معه الحديث عن كريمة بشأن التعليم :
عمى ،كريمة قالت لشهد أنها عاوزة تكمل تعليمها بس قلقانة من مرات عمى.
_وهي هينفع تكمل دلوقتِ؟؟؟
_آة سهلة بس محتاجين موافقتك وإن شاء الله تتحل،أنا بلغت الرسالة وليك القرار.
_بابا
 هتف بها عصام مخفض رأسه، نظر له فمنذ خروجه لم يتحدث معه فقال بهدوء :
_خير ياعصام ،مش هو خير ؟ ولا أنت ماينفعش يجيى من وراك خير.
أنحنى عليه وظل يقبل يده بصدق وهو يبكِ ويقول:
قول كل اللى في قلبك يا بابا، قول وأنا عمرى ماهقطع كلامك تانى ، أنا أستاهل كل اللى حصل لى ، أنا مافيش حاجة وجعانى غير كسرتك قدام أعمامى ، لو فضلت أقدم أعتذار طول عمرى ،مش هاكفيك يا بابا ،خذلتكم، بس أدونى فرصة جديدة ، وهتشوف عصام جديد ، أنا مش عاوز غير فرصة، ولو جيه اليوم اللى حسيت فيه أنى ماستحقش الفرصة اللى أدتهالى تانى ، أحبسنى بنفسك ، أو هسلم نفسى بنفسى. 
منع حامد أظهار دمعته ثم قال: 
_كام ليله في السجن ،صحت ضميرك اللى مات ،وكان فين ضميرك لما كنت هتقتل أطفال صغيرة بالأدوية الفاسدة ، يااااه ياعصام ،متأخر أوى ،أنت قتلت جوايا حاجات كتير أوى يا أبنى،كل عمله تعملها ،تيجى توقف الوقفة دى ،وتحلف وهعمل وهسوى وهتشوف،وبشوف وبشيل الطين فوق دماغى ،وبزعل على نفسى علشان أدتلك الثقة من تانى مرة وأتنين وتلاتة وعشرة ،وأنت زى ما أنت ومن سىء للأسواء،ماتوعدش ياعصام ،علشان الوعد للرجالة ، وأنت مش راجل. 
خرجت صباح وكريمة لمتابعتهم للحديث من البداية فقالت صباح وهى تبكِ: 
_فرصة أخيرة يا أبو عصام ، ربك بيغفر ، أنت مش هتغفر.
أشار لها بيده بأن تصمت وأكمل بصرامة:
_كله من دلعك الزايد ، أنت مابتتغيرش ياعصام ، هتفضل زى ما أنت ، مش هصدقك وأرجع ضهرى يتكسر وراسى تبقى في الرمل من تانى.
ثم نظر لأبنته قائلاً:
_وإنتِ هترجعي تكملي علامك من تاني ،ومافيش جواز غير لما تخلصي دراستك.
صباح بعدم فهم:
علامها ! بعد ماقعدت كل ده.
نظرت لها كريمة بعتاب وبنبرة رجاء قالت:
_علشان خاطري خليني ارجع لدراستي ،علشان خاطري خليني أحب الحياة من تاني ،علشان خاطري خليني ألم اللي راح مني .
وأنهارت باكية فقال حامد:
_دا قرار ومن بكرة هسألك علي اللي المفروض يحصل وهتكملي يابنتي وتاخدي كل اللي فاتك .
صباح ببكاء:
_أنا هعوذ إيه غير إني الاقيكم مبسوطين ،أنا خبت وضيعت بيتي بس لسه في أمل أنه يرجع وأنتوا ترجعوا.
هرولت كريمة مقبله يد والدها وتقول ببكاء:
_ربنا يباركلنا فيكم.
عصام بتصميم:
_هتشوف يابابا ،هتشوف إنى بجد أتغيرت ، حتى لو فوقت متأخر زى مابتقول ، المهم إنى أتغيرت . 
حامد بنفس لهجته وهو ينهى الحديث ويتجه إلى غرفتة:
_أثبت لنفسك ،مش ليا ، مش لأحد ، عاوز لما حد يقول عصام حامد ،يفتخر بيك ،مش يهمس بصوته ويقول ،ده سكتة كلها غلط في غلط ،لنفسك ياعصام مش ليا.
نظر له عصام وظلت عبارة والده ترن في أذنه : 
عاوز لما حد يقول عصام حامد ، يفتخر بيك ،مش يهمس ويقول دا سكتة كلها غلط في غلط "
كل صواب يظهر في النور وبأعلى صوت،وكل خطأ يعشق الظلام والخفى" " 
*** 
                                    الفصل السابع
 التظاهر باللامبالاة ، أمر مرهق على النفس قبل أن يكن مضر على من نقسو عليه والتظاهر أمامه بعدم الأهتمام ،قد يظهر كل ما تحاول أخفائه في حديث عينك، فتكون أنذاك أوصلت ذاتك إلى درجة كبيرة من الفجع الذي لا دواء له، الأ أظهار كل مايحمله باطنك،فـ أحيانا يأتِ الحديث في الوقت الخطأ، فتجد حالك مصاب بمرض يدعى الندم، الندم الذي يأتى ك وخزة تنغص في نفسك بين الفنية والثانية، تمرر عليك ما بقى لك من عمر باقِ.
أستمر هاتف يوسف يستقبل أتصالاً من نفس الرقم الذي أجاب عليه عده مرات ،ولم يجد ردًا وكأن أحدًا يستمع إلى نبرة صوتة وسرعان مايغلق، لم يهتم يوسف لهاته السخافات فهو أكبر من هذه التفاهات، وعندما تكرر الأتصال، تناول هاتفة وفتح عين وظل مغمض الثانية، بسبب غطه في النوم، تثاوب ثم أستقبل المكالمة قائلاً:
_أيوة.
ولأول مرة يجب المتصل، وظل يركز في نبرة الصوت عله يتعرف عليها:
_صباح الخير.
رفع حاجبة وقال ببسمة:
_إنتِ شيفانى بقى.
_لأ تقدر تقول أحساس.
_لأ وحساسة فعلاً.
_طبعاً، بس مش بحس بأى حد يعنى.
_آة وبعدين.
_ماتستعجلش.
_لأ لأ أنا مابستعجلش حاجة.
_باين عليك.
_ما أنا عارف؟.
_طيب، ياترى هترد عليا تانى؟
_أرد على مين بقى؟
_عليا أنا طبعاً.
_وإنتِ كل مرة هتكلمينى بنفس الصوت ده، ولا هتغيرى الأصوات، أنا بقول خلي دا، ما كده، كده مش صوتك، فـ ماتتعبيش نفسك.
صمتت وتبسمت لتفهمه مافعلته وأكملت قائلة:
_لأ دا صوتِ فعلاً، وهتشوف، بس أضمن أنك هترد.
_مش إنت بتحسي، حسى بقى، إذا كنت هرد عليكِ ولا، لأ.
ثم أغلق هاتفة وشرد قليلاً، وظل يفكر بتركيز، من ستكون هذه.
***
إتجه حامد إلى شركة الزهران الأساسية، الذي يعمل بها أشقائه،وكان هوقبل أن يسحب شراكته معهم، عاد من جديد، بعد عودة كل شيء، إلى مجراه الطبيعيى، والذى ندم، ندماً شديدً على فعلته هذه، يشعر وكأنه تبدل به الحال، حتى رأيته لكل شيء، أصبحت واضحة ملونة بألوان الربيع، يشعر بأن القادم أفضل، كان يجب به أن يقسو على عصام، فقد لمس فيه صدق حديثه، ولكن أذا لان معه هذه المرى، سيعطيه فرصة بأن يعود كما كان بسهولة، ليست كل قساوة القلوب مؤذية، أحيانا تمر علينا مواقف لا ينبغى علينا فعل سوى القسوة وفقط، إلى أن يحن وقت، اللين.
دلف إلى غرفة المكتب الخاصة بسليمان شقيقة الكبير والذى لا يجدر على أحد أتخاذ أى قرار ما، ألا وعليه عرضة أولاً له، نهض سليمان ووجد أيضاً جمال عنده تقدم نحوهم وصفاحهم بحرارة قائلاً:
_ربنا يجمعنا في الخير ديمًا.
أجابوا مأمنين على حديثه ثم قال جمال مكمل حديثه:
_الخطوبة أخر الأسبوع، ومش عارف ليه مش مرتاح، بس ماهر كويس بصراحة.
حامد بتأكيد على حديثه:
_فعلاً، عكس أهله خالص، خصوصاً الأم والأخت، مش هينين أبدًا.
_الرك على الرجالة 
تفوة بها سليمان وأردف قائلاً:
الراجل دا عينه مكسورة، أنا بفهم في الناس، دا مابيتكلمش بس عليه نظرات تخوف، الست شديدة
ثم قال ضاحكاً:
_بس شهد مايتخفش عليها.
صمتوا بضع دقائق ثم فتح حامد الحديث قائلاً:
_أنا عاوزعصام، يبقى تحت عين يوسف ياسليمان.
سليمان براحة:
_هو فعلاً كدا ياحامد يا أخويا، أطمن.
_وكريمة هتكمل علامها.
جمال بتساؤل:
_وصباح مع الرأي دا ؟
_أنا أتكلمت معاها ياجمال وقالت أنها عاوزة البيت يرجع لينا تاني ،هي غلطت ،وأنا غلطت ،والنتيجة زي ماكنت شايف،نلم بقي اللي باقي مننا ،ونبدأ نمشي صح.
أجابة بفرحه:
_أيوة كدا، عقبال ماتفرح بيها، بس بعد ماتخلص شهادتها.
سليمان بتذكر:
_عرفتوا مين المحاسب الجديد.
***
منذ أن عرض سليمان العمل علي سمير ،بأن يستلم أدارة الحسابات في الشركة ،وهو دائم الصمت والشرود ،يعلم بأن مستواه المادي لا شيء بجانب زوجتة وأهلها ،و منذ أن صارت زوجتة وهو يعمل ويجاهد حتي لا ينقصها شيء عما كانت فيه،في منزل والدها ويعلم بأنه مهما فعل لن يستطيع هذا،وهذا ما يجعله يشعر بالعجز حتي أن كانت لا تطلب منه أشياء كثيرة لعلمه بأنها تخشي أن يخجل أمامها.
أستفاق من شروده علي صوتها وهي تضع كوب القهوة علي الطاولة وتقول:
_سرحان في إيه بقي؟
لم يخبرها بعرض والدها له ،وقرر أن يتأكد من ظنونه بأنها هي من طلبت هذا من والدها فقال وهو يأخذ كوب القهوة:
_في الشغل ،أصل فيه مشاكل مع صاحب السوبر ماركت وشكلي هسيبه.
_خلاص سيبه
_ولما أسيبه أروح فين،أقعد في البيت.
_لأ دور علي غيره.
_سهله كده بقي،ده الواحد مابيصدق يلاقي شغل دلوقتِ ،وفي طفل جاي محتاج فلوس قد كده.
_ياحبيبي ربك أسمه الرزاق،،وأنت طيب ياسمير وراضي،لو مش مرتاح سيبه ،وأسعي في حاجة تانية،وأنا في كل الأحوال معاك.
_معايا حتي لو الفلوس قصرت خالص،مش هتزهقي؟
_عمري ماهزهق،أنا ما صدقت أننا بقينا لبعض ،وأن بابا ويوسف وافقوا ،علشان كنت خايفة يرفضوا،وكنت خايفة تمشي ومترجعش،حط الكلمة دي قدامك طول العمر ،أنا معاك في كل الأحوال.
 *** 
وقفت سمية أمام المرآه لترى كيف يبدو مظهرها بالفستان الذي سترتديه في الخطبة دائما تشعر بأنها فاتنه وتعجب كل من يراها ،تري أن الجمال وحده يكفي ،ومنذ رؤيتها ليوسف وهي تردد بأنه سيكون لها ،نظرت لها نهي بعد أن سألتها سمية:
_هاه إيه رأيك في الفستان عليا ،يجنن مش كده؟
أجابتها ببسمة حزينة:
جميل ياسمية.
_ياباااي عليكِ يانهي أفردي وشك بقي 
بكت وقالت:
_أصل إنتِ مش حاسه بيا ،أخوكِ أخر الأسبوع هيخطب وأنا اللي كنت بتمني أبقي مكانها ،لو لف العالم مش هيلاقي حد يحبه قدي.
زفرت سمية قائلة:
_أنا كان نفسي طبعًا علي الاقل إنتِ صاحبتي ،لكن اللي راح يخطبها دي مبتنزليش من زور بس كله يهون.
كفكفت دموعها ونهضت فقالت سمية:
-علي فين؟
_هسافر أغير جو مع البنات ،لحد ماتفضي ،ده لو فضيتي يعني.
لم تهتم لها ووقفت أمام المرآه وقالت بابتسامة:
-قمر،هاجننك يايوسف.
 *** 
توزيع البهجة على المحبين المقربين للقلب، من أجمل الأشياء التي تجعل القلب يعتمر من جديد، ويستمد طاقة مهوله من بشاشة وجوه من صنعنا على أوجههن البسمة الحقيقية لا الزائفة الخادعة، التي يراها الكثير، ويقولوا بأننا في أحسن حال، فإن دخل كلاً من الآخر داخل وجدان البعض سيبلغون فرار من الوهله الأولى.
ذهبت شهد إلى منزل عمها حامد لتفأجىء كريمة، فوعدت ذاتها بأنها لن تنشغل عنها، وستجعلها تسترد ثقتها بنفسها رويداً رويداً، فهى لا تقل عن أحد، فقط تريد الأهتمام، طرقت باب غرفتها ودلفت دون أن تأذن لها قائلة:
_أسمعى يا بت إنتِ، أنا مش داخلة أنا أوضة عصام علشان أخبط.
ضحكت وقالت:
-هو أنا أتكلمت، وبعدين إنتِ مش عروسة، سايبة الحاجات اللى وراكِ وجيتى ليه.
_أيه يابت إنت قله الزوق دي.
كررت نفس الضحكة وقالت:
_والله ما أقصد، أنا بقول أنك مش فاضية بس.
شهد بملل:
_لأ كله جاهز، والخطوبة أخر الأسبوع.
كريمة بتساؤل:
_هو إنتِ ليه مش مبسوطة؟
_لأ مش فكرة مبسوطة، بس أنا ماكنتش أعرف إنى هتخطب بدرى كده، أنا عندى طموحات كتيرة أوى يا كريمة، وخايفة ماهر دا يكون بيسكتنى وخلاص وطلباتك أوامر، وفي الآخر، كل أحلامى تروح،أنا من زمان وأنا بحب الخياطة ولو تفتكري إني كنت عامله هدوم ليا في ثانوي ،نفسي يبقي عندي مصنع وشغلي يبقي في كل مكان. 
كريمة بنفس التساؤل:
_بس كده، يعنى مافيش أسباب تانية؟
نظرت لها وقالت بضيق بين حاجبها:
_أسباب تانية زى إيه؟ مش فاهمة؟
_يعنى خايفة من حماتك مثلا؟
لم تبعد نظرها عنها وشعرت شهد بأنها غيرت مسار الحديث وأستمرت هي الأخرة وأكملت:
_هي هتعملى إيه يعنى، أنا مش لوحدى، دا انا بنت جمال زهران.
ضحكت ثم قالت:
_ماشى ياعم الخطر.
فتحت شهد الحقيبة التي بيدها وأقتربت من كريمة قائلة:
_كل سنة وإنت طيبة ياكوكى، وعيد ميلادك الجاى تكونى حققتى حلم من أحلامك.
دمعت عينها بل وبكت لتذكرها يوم مولدها، فلم يتذكره أحد غيرها، ثم نظرت إلى هديتها، وجدت ملابس للمنزل وللخارج، وبعض مستحضرات التجميل، والعطور، قبلتها ثم قالت بحب:
_مش عارفة أقول لك إيه يا شهد، ربنا يفرحك، زى مافرحتينى، يا أغلى أخت، وإنت طيبة، وفي حياتى دايماً.
شهد وهي تمسح لها عبرتها:
_حد يعيط يوم عيد ميلاده يابومه، أتبسطى ياكوكى، إنت خلاص هتبدأى مرحلة جديدة، خليكِ واثقة في نفسك، هتنجحى، ماتسمحيش لحد أبدًا يفشل لك، يحبطك، ويموت طموحك،أوعديني بكده.
_أوعدك ياشهد.
_بت ياكرررررريمة.
سرعان م إلتفت شهد وأبتلعت غصتها من وهل الخضة فقال عصام وهو يضحك:
شهد، معلش والله ما أعرف أنك هنا، علشان كدا دخلت على طول، كنت جاي أخد كريمة وأخرجها.
هدأت ثم قالت ببسمة:
_كنت هموت من الخضة، أنت أخبارك إيه؟
_أنا تمام، مبروك على الخطوبة.
شعرت بأنها تتحدث مع شخصاً ثان، هل حقاً تغير في وقت قصير؟ هل حقاً كان يوسف على حق؟ أستفاقت سريعاً وقالت وهي تتذكر نظرة انتصار يوسف:
_مبروك دي تقولها يوم الخطوبة بقى، لازم أهل ماهر، يعرفوا أن ورايا رجالة.
_أحنا بعون الله هنقفلك الفرح، المهم إنت تكونى مبسوطة.
تبسمت ثم قالت وهي تأخذ حقيبتها وهاتفها:
_أكيد، أنا همشى، علشان عندى معاد أستلام الفستان.
عصام بتساؤل:
_السواق تحت؟
_آه طبعاً، مابمشيش من غيره.
خرجت معها كريمة، وظل هو يفكر في أمرها، وماذا بيده أن يفعل، ربما تأخر كل شيء.
***
بعد أن تناول يوسف الغذاء في منزل شقيقتة، جلس مع سمير، وظل يتحدث معه في أمر تعينة مديراً للحسابات في الشركة، ولكنه ما زال عند موقفة فلدية عزة نفس ولا يقبل مساندة من أحد، وخاصة أهل زوجتة، فهو أبدًا لم يفكر في أخذ قرشاً منها، تأفف يوسف ثم قال:
_يا بنى أدم أفهم بقى، مافيش أى مساندة، كون أنك شغال كاشير في سوبر ماركت، ده ميعبكش والأ مكناش أدنالك شيماء، أحنا عندنا الوفاء والحب أهم، ثم أن أبويا وأعمامى، مبدئوهاش كبار كده، كل ما في الأمر، أنت هتمسك الحسابات، بدل الحرامى اللى كان ماساكها، ومش هتاخد مليم زيادة، نفس المرتب، وأى زيادة هتبقى في معدلها الطبيعيى، بمدلك أيدى شيل من على أخوك شوية، وعمر ماهيجى اليوم اللى هنقولك فيه أنت كبرت بسببنا، ربك هو الرزاق، وليك رزق في الشركة، ولو جالك عرض أحسن، أنا اللى بأيدى هسلمك ملفك ياسمير. 
كانت تتابع شيماء الحديث من على بعد، تخشى أن يظن بأنها هي من طلبت هذا، لشعوره دومًا بأنه مقصر معها ولكنها راضيه بكل شيء مادام هو معها، تنهد ثم قال:
_طيب يا يوسف هرد عليك أخر الأسبوع، بس بالله عليك ماتزنش عليه، أنا عند كلمتى.
أومأ برأسه ثم قال:
يبقى معادنا، أخر الأسبوع.
أتجهت شيماء لهم وجلست قائلة مغيرة الموضوع:
_أنا الخطوبة دي مش داخله دماغي بالمرة ،وشهد مش حساها مبسوطة.
أجابها سمير:
_وإيه بس اللي هيخليها مش مبسوطة.
_مش عارفة ياسمير ،أنت إيه رأيك يايوسف؟
_في إيه؟
_في كل حاجة .
قال منهي الحديث:
_رأيي أنها مش صغيرة ،وهي اللي أختارت ياشيماء.
_يعني هو كل الاختيارات بتبقي صح يايوسف؟
_كل واحد عنده عقله في اللي بيشغله وفي اللي بيركنه .
_وهي عملت إيه؟
ضحك ضحكة لم تفهمها وقال:
_هي لا شغلته ولا ركنته ،هي عملت حاجة تالتة مالهاش أى علاقة بالعقل.
ثم نهض قائلاً
_نتقابل بقي يوم الخطوبة أشوفكم علي خير.
*** 
                                  الفصل التامن
في قاعة الخطبة كان كل شيء على أكمل وجه، من تزين وترتيب الطاولات والكراسى بالتنسيق يجعل الجميع يرى العروسين برؤية تامة، إلى هدوء ورونقت شهد، التي كانت تتألق بالون البنفسج بالدرجاتة الفاتحه منه وحجابها البسيط الذي لم يتغير برغبه منها، كانت عروس هادء، توزع أبتسامات كثيرة، والذي كان على لسان حال المدعوين بأنها خجوله ويوجد الكثير من الفتيات هكذا.كانت تزعجها بعض الأغانى الشعبية، التي ليس لها أى أهمية، بل تعم الضوضاء والألفاظ السيئة في المجتمع، إلتفتت على صوت ماهر وهو يهمس لها قائلاً:
_مش ناوية ترقصى النهاردة.
نظرت له متفاجئة من قوله، فهى تعرف أن الرجال ينزعجن من هذه الأفعال، ومن الأساس لم تعتاد علي هذا، فكيف تفوه لسانة بهذا؟، لم تذهب علامات الدهشة من على وجهها قائلة:
_عادى كده، أرقص قدام الناس.
-مش عروسة ياحببتى.
_حببتك إيه بس، أولاً أنا مش برقص، علشان ممنوع عليه، ولو كنت برقص، ماكونتش هرقص ياماهر، أصل أبويا ربانى على كده، وغير كده مش علشان عروسة يبقى أتخلى عن مبادئى،حرام.
تنحنح قائلاً:
_بلاش إنتِ وصحابك ، أنا وإنتِ ،يعنى،دا إنتِ حتي رفضتي ترقصي معايا وأحنا داخلين
_لأ ،أنت لسه خطيبى فـ بردو مش هينفع.
هز رأسه قائلاً:
-ماشي براحتك،ومعلش نسيت موضوع ضهرك، خلاص متقفلهاش ياشهد ، بس فرح بقى، وقلت تتبسطى مع صحابك.
تبسمت وقالت:
_أنا بجد مبسوطة كده ياماهر روح أنت أتبسط مع صحابك.
كانت تتابع نرجس الحديث من أوله فقالت له:
_روح أنت أتبسط، متبقاش معقد.
شهد بضحكة تستفز:
_لو دا تعقيد يبقى هنيالى بقى ياطنط، وفخورة ويارب ديما.
زفرت وأتجهت إلى المدعوين ويتاطير الشرر من عينها، مسحت بعينها على سمية التي لم تكف عن الرقص بتمايل وفخراً بمظاهرها الذي لم يعجب أحدًا من عائلة شهد، ولكل شخص مطلق الحرية، تلك الجملة التي أعطت الحق للكثير بأستخدمها بالخطأ
ضحكت شيماء قائلة:
_حماتك معرفتش ترد عليكِ شكلها زى الجمل تخزن تخزن وتطلعلك مرة واحدة.
كريمة برهبة:
_بس نظرتها مش بتطمن ياشيماء ،ياشهد بلاش تقفي قدامها.
_يابنات أنا مش واقفه قدام حد ،أنا بس حبيت أخليها متدخلش بينا ،لكن أنا مغلطش فيها.
نظرت شيماء لكريمة ،ثم قالت لهم:
_هو أنا ذوتها أوى كدا؟
أجابا في نفس الوقت:
_آه بصراحة.
ثم قالت شيماء:
_يعني إنت صح بس الاسلوب غلط.
_طيب خلاص بقي هاخد بالي ماهي اللي نرفزتني،عاوزاني زى بنتها وقرايبها شايفين عاملين أزاى.
كانت نادية تذهب لها وتعود لتري المدعوين وتعرفها نرجس علي أقاربها ،وهي كذلك،لاحظوا عائلة شهد ،عدم وجود عمران لظروف صحية مفاجأه ،ولم يصدق جمال وأخواته هذا.كان لعصام ويوسف أطلاله مميزة، فكان يوسف ببدلته السوداء كعادته لا يحب تغير هذا اللون، وعصام بحلته ذات اللون الرمادي الأنيقة، والتى جعلته جذاباً، كان وضعهم هاداً، يستقبلون المدعوين ولم تغب أبتسامتهم من على وجههن، أتجهت سمية تجاههن وأفتعلت بأنها تعثرت أمامهم مما جعل عصام يهرول عليها، ليمسك بها قبل أن تسقط، ولم يتحرك يوسف من مكانه وكأنه لم يراها، وقفت وقالت بنبرة هادئه إلى عصام:
_شكراً، لحقتنى، قبل ما أقع على الأرض، كان هيبقى شكلى وحش أوى، مش عارفة بس إيه اللى كان هيوقعنى .
نظر لها عصام بأعجاب من مظهرها، شعرها الكستنائى المصبوغ، وجهها المملوء بمستحضرات التجميل المبالغ فيها، فستانها الأحمر الذي أكمل جمالها من وجهه نظره، أبتلع ريقة ثم قال:
_أكيد أتحسدتى، أو يمكن الكعب العالي.
قالت بنعومه في صوتها:
_أو يمكن الاتنين.
ثم مدت يدها له وقالت:
_سمية، أخت ماهر.
صفحها تواً وقال:
_عصام أبن عم شهد 
ثم نظر إلى يوسف وقال وهو يتقدم نحوة وجعلها تتقدم معه:
_وده يوسف، أبن عمى وأخويا الكبير.
وكان سلامها عليه غير فقد نجحت أول خطوة مدت يدها قائلة:
_بس ده مش أول تعارف.
عصام بتساؤل:
_فين؟
أردفت:
_في بيت شهد، يوم التعارف الأول، أو يوم الأمتحان، جو يبقى يحكيلك بقى.
لم يعطيهم أى رداً كعادته فقالت لعصام برجاء بعد أن أخذت رقم هاتفه لكونه صار من الأقارب في نظرها:
_من فضلك ياعصام، تجبلى عصير، حاسه أن الوقعه جبتلى هبوط.
لم يثنى الطلب، وأتجه سريعاً ليجلب لها المشروب فقالت بثبات:
_وأنت يا يوسف رقمك كام، بما أننا بقينا عيله واحدة.
أقترب إلى أذنها ثم قال بلهجه أظهرت أحمرار وجهها حرجاً:
_ده على أساس أن هو مش معاكِ يا بوسيى،مش بوسيى بردو
أزدردت ريقيها وقالت:
_بوسيي مين ؟
بنفس النبرة قال وهو يغادر مكانه:
_لما تكلميني هقولك مين.
أتجه نحو شهد وشيماء وكريمة ،فلم يفارقونها بأمر منها وقف قائلاً:
_مبروك.
أشارت برأسها وقالت:
_عقبالك.
_ لأ لسه بدري عليه ومش في دماغي الجواز دلوقتِ.
_مين عارف مايمكن أقنعك زي ما أقنعتني ،ما أنا بردو كنت بقول زيك كده.
كانت نظرات شيماء وكريمة تلوح بينهم فقال:
_مبسوطة ،أهم حاجة تكوني مبسوطة.
أبتسمت أبتسامة واسعة وقالت:
_مش باين عليه .
_هو الحقيقة باين وده المهم،وده اللي مفرحني ومفرحنا كلنا.
_طيب عقبال ماأفرحلك أنا كمان والكل يفرحلك.
ثم ألتفتا علي صوت عصام قائلاً ليوسف:
_هي سمية راحت فين دورت عليها كتير؟
قال يوسف وهو يعود إلى مكانه:
-مشوفتهاش.
****  
أنتهت الخطبة، ورحل كل من الآخر إلى منزله، بعد ليله طويلة، كانت ثقيلة بعد الشىء على عائلة شهد، من تصرفات عائلة ماهر، مظهرهم الملفت، الذي يجعل العين تخشى أن تنظر لهن، والقلب غير مطمئن، فكانت شهد هي حديث الليله لديهم، كيف تكون عروس بحجابها، وثيابها التي كانت في نظرهم (غير لائقه بعروس ولا بالمدعوين) فإذا كانت مثلهم فسيكون الأمر غير، من تقدم ورقى، (وكأن بالملابس الشبه عاريه تكتمل الأناقة والتحضر، وكل من أراد الستر والملابس الفضفاضيه، غير متحضر ورجعى.)
دلفت نادية غرفة شهد بعد أن بدلت ثيابها ومسحت من وجهها مساحيق التجميل الهادئه، كانت تكمل لملمه أغراضها المتناثره في فناء الغرفة، ساعدتها والدتها وبعد الأنتهاء، جلست شهد على فراشها، وقالت بتنهد:
_أخيراً خلصت، قدامك سنة بقى ياماما على ما أروق تانى، آه أنا مش لقيا صحتى بردو.
ضحكت وقالت:
_كمان سنة تبقى في بيت جوزك، وأحتاس أنا في التنضيف.
تبسمت شهد وقالت:
_أنا وفقت على الخطوبة بس ياماما، مش معنى كده، إنى ممكن أكمل.
أجابتها بتبلم:
_ناوية تشلينى صح، يعنى إيه؟
_قصدى إنى لسه معرفش ماهر أوى، خطيبى يعنى لسه غريب عنى، وقدامى وقت أعرفة، مش هحدد وقت خالص، فضلت مرتاحة، يبقى تمام، أتخنقت وظهر منه حاجات مش حباها أو مافيش توافق، يبقى مفيش نصيب، عموماً أنا مش هسبق الأحداث، أطمنى إنت بس، أنا عملت اللى إنت عاوزاه أهه يامامتى.
مسحت على شعرها وقالت بقلق:
_عاوزة أطمن عليكِ ياشهد، قبل ما أموت وهو يابنتي لو ماكنش كويس ماكنتش فضلت ازن عليكِ ولا هقف قدامك بس نفسي أفرح بيكِ وأشيل عيالك قبل ما أموت .
أنقبض قلبها ونهضت جلست بجانبها وقالت برهبة:
_حرام عليكِ يا ماما، بعد الشر عليكِ، ليه بتقولى كدا بس.
_علشان كل أم بتبقى عاوزة تطمن على ولادها، وتشوفهم مرتاحين، فرحينى ياشهد.
قبلت يدها وقالت:
_ماأنا فرحتك أهه، ماتقلقيش، ماهر كويس، والأ مكونتش وفقت، بس في شوية تعديلات هحاول على قد ما أقدر أخليه يعملها.
قبلتها ثم قالت وهي تنهض لترحل إلى غرفتها:
_ربنا يهديه على أيدك.
*** 
أستلقى على سريرة، ولم تغب صورتها من أمام عينه، وتذكر عندما هرول ليحضر لها المشروب الذي طلبته منه، وأندهش عندما عاد ولم يجدها، فكانت أقل من خمس دقائق، فأين رحلت بهذه السرعة، وعندما سأل يوسف وأخبره بأنه لم ينتبه لها، ظل يبحث عنها إلى أن يأس من وجودها، فكان كل ما على ذهنه بأنها ساءت حالتها وأضطرت أن ترحل.أستمع إلى صوت كريمة وهي تقرع باب غرفته، سمح لها بالدخول ثم قالت:
_لحقتك قبل ماتنام.
أجابها شارداً:
_مش عاوز أنام.
_طيب كويس، تعالى ندردش على الخطوبة ، إيه رأيك فيها؟
_جميل، حلو أوى، أوى.
نظرت له وقالت بضيق بين حاجبها:
_جميل إيه، دا كان فيه شوية ناس عاوزين الضرب.
أنتبه إليها قائلاً:
_أه تقصدى علشان اللبس، عادي كل واحد حر.
_خلاص، أنا كنت ألبس فستان أحمر يبين نص ضهري، وكنت هبقى حرة بردو، ملحقوه أبقى ألبسه في الفرح.
أجابها بتحذير:
_علشان يبقى فيها موتك.
_ياسلام، مكانت حرية من شوية.
تفهم ماتقصده فقال لها برفع حاجب:
_كريمة، قولى اللى عندك.
أجابته تواً:
_معجبتنيش ياعصام، خلى بالك، دي مش سهله خالص، أوعى يدخل عليك أنها فعلاً كانت هتقع.
هجمها بغضب وقال:
_بلاش نفسنه بنات بقى، هو أنتوا كده، لما تلاقوا بنت أحلى منكم، تطلعوا عنها كلام، دي كانت بتترعش.
أجابتة وهي عند باب الغرفة:
_دي ممثله ياعصام، والله أنا أعرف حركات البنات دى أكتر منك، ومش دي ياحبيبى اللى أنفسن منها، أنا قلت أحذرك، وأفكرك بوعدك اللى وعدته لبابا، ماضيعش أخر خيط ليك ياعصام.
*** 
لم ينتهى الحديث عن الخطبة كان الحديث متبادل في كل منزل،وجاء دور درة، التي كانت ذاهبه لغرض ما، ولكن عندما وجدت هذا الوضع، الذي لا يشبههم بتاتاً تراجعت عن النظر إلى كل أسرة، وضع سليمان كوب الأعشاب التي تساعده على النوم سريعاً وقال وهو يتجه إلى فراشة:
_أنا مش فاهم إنت تاعبة روحك ليه، هو يوسف صغير، ما البنات قدامه ليل ونهار، لما يرتاح لحد هيقول، الرجاله مابتبورش يادرة.
أجابتة وهي تلوى شفتيها:
_البنات بتتحدف عليه، بس هو اللى مبيديش حد وش، مدمن شغل وبس، لكن يشوف حاله زى باقى الشباب، لأ أزاى، ينسى نفسه.
أعدل الغطاء عليه وقال وهو يتثاوب:
_ماحدش عارف دماغة فيها إيه، ماتضغطيش عليه، علشان مش يوسف اللى يجيى بالغصب.
ظلت تفكر كثيراً ثم قالت بغيظ:
_وأنا اللى الفرحة ماكنتش سيعانى لما عرفت أن العريس عنده أخت مش متجوزة، وأروح الأقيها بالمنظر دا، صحيح هي حلوة، بس مرتحتلهاش، الحلو مايكملش.
أغمض عينه ولم يجب عليها، فهو يعلم بأنها مهما جلبت له العديد من العرائس، لن يقبل، لأنه ليس من السهل أن يقبل بأحد مادام لم ترحل من قلبه من سكنت به.
 *** 
                                 الفصل التاسع
نتأقلم على خيبات ،تكبر بداخلنا ،ونحن نعلم ونرى أثارها علينا ،قبل أن يراها ويحذرنا منها البعض ،ونعود نصرخ بأعلى صوت (ماذا نحن فاعلون بأنفسنا) ثم من جديد نتأقلم على الوضع الجديد ،الوضع الذي صنعناه بأيدنا ،ولانريده ،فلما نلوم الغير ،والعيب فينا" 
بعد أن عادت شهد من الجامعة؛ ظلت تدور حول ذاتها من الذي رأته بعيناها ،وأستمعت به أذنها ، وكيف ستخبر ياسمين بما رأته ،وأستمعته ؟؟؟!!!،وهل ستصدق قولها؟؟ ،أم ستهاجمها وتقطع صداقتها بها؟!!،حمدت الله بأن ياسمين لم تذهب الجامعة ،وظلت تفكر كثيراً بأى طريقة ستخبرها بخيانة خطيبها لها، ليس فقط هذا ما كان يشغل بالها ،فعندما أستمعت إلى أسمها هى على لسانه مع تلك المدعو طارق ،وبما يتفق به معه !!وماهو المخطط الذي يخططوه ؟؟؟!!! وما الذي جمعهم في طريق واحد،قطع شرودها ،دخول والدتها عليها قائلة:
_يلا الغداء جاهز ،البسى طرحتك ،ولاد عمك برا مع أبوكِ.
كانت لم تبدل ملابسها ،عادت ترتب وشاحها وأخذت نفساً عميقاً ،ثم أتجهت للخارج ،حايتهم بنبرة هادئه جلست على المائدة بنصف ذهن ،تارة تتحدث ،وتارة تشرد ،أنتبهت إلى صوت والدها وهو يقول لها: 
_ماهر كلمنى النهاردة ،وعاوز يخرج معاكِ قبل ما يسافر ،أخر الأسبوع. 
أجابته بملل: 
_وهخرج؟
_يوم الخميس ، بس مش لوحدكم
نادية بفضول:
_أومال مع مين.
مسح فمه بالمحرمة الورقيه ،ثم قال:
_هتبقى شبابيه كده ،يعنى شيماء وجوزها ،عصام وكريمة ويوسف ،وطبعاً ماهر وأخته.
ترك يوسف مابيده ثم قال متهرباً:
_أيوة ياعمى بس أنا ماليش في الجو ده.
تبسم عصام وقال: 
_أنا ليا .
شهد بموافقة: 
_أحلى حاجة أن شيماء وكريمة هيبقوا معايا.
عاد يوسف قائلاً:
_عصام معاهم ياعمى ،أنا مش فاضى.
جمال منهياً الحديث:
_أنت قبلهم يا يوسف ،بقالك كتير مغيرتش جو ،فرصة تتجمعوا مع بعض،وهبقي مطمن وأنت معاهم.
عصام بتأكيد:
_سيبوا ياعمى ،وش فقر،أعتبره هناك من دلوقتِ.
جمال بتنهد: 
_والله كله محتاج يغير جو. 
نادية برجاء: 
_ياريت ياجمال.
_  لما شهد تخلص أمتحانات ،نطلع كلنا نغير جو
قال يوسف ضحكاً:
_خلاص ،أجلونى أنا كمان ،لحد ما شهد تخلص أمتحانات ،ماليش أنا في الجو ده ،وأوعدك إنى هغير جو ،مغيرتوش قبل كدا.
ضحكا جميعاً ثم نهضت شهد لتغسل يداها ،وبعد لحظات من خروجها قابلت يوسف في الردهة وقف قائلاً:
_الطريق فاضى.
أجابته بمزاح:
_م ماما قعدة برا أهى ،يبقى فاضى ،ولا أنت لسه مش مستوعب التدبيسه اللى بابا دبسك فيها.
_وأى تدبيسه ،أخرتها هخرج مع شوية عيال في بعض. 
رفعت حاجبها بغيظ وقالت:
_عيال ، مين في اللى هيبقى موجود عيال ، سمير نفس سنك ،عصام يعنى 5سنين مش كتير .
_وماهر 
تفوه بها وهو ينظر لها ،فقالت بجدية:
_وماهر راجل ،مش عيل يا يوسف.
ثم تركته وذهبت ،وقف متعجباً من قولها ،ثم دخل ليغسل يده ،نظر إلى المرآة ،وكل ما كان يتمناه هو أن يتخلص من هذه الورطة التي وضعه فيها عمه ،فهو لا يحب أن يثنى له طلباً. 
***
لم تذهب معالم الغيظ من على وجه نهى منذ أن كشف سرها سريعاً ،فكانت تظن بأنها ستسطيع أن تتلاعب به بنوعمتها ، ولكن لن تنكر بأنها أحبت جرأته التي يتحدث بها تنهدت ثم قالت لصديقتها:
_روشنى يا نهى ،بقى أنا سمية عمران ، أقع الوقعة دي . 
نهى باستفزاز:
_لأ دي مش واقعة ،دا كسفك ،وإنتِ بردو مصممه تجرى وراه،وإنتِ ماكلمتهوش من يومها من خط بوسيي.
_معذورة ما إنتِ ماشوفتهوش ،ولا أتكلمتِ معاه ، أهه دا اللى أتغنالوا ياواد ياتقيل،مش هكلمه ،أنا هواجهه.
_وت شفتيها وقالت: 
_ماشى ياعم حسين فهمى ، بس أنا على كلامك ده ،يبقى مش هتنوليه.
_الشاطر اللى يضحك في الأخر ،تراهنينى.
نهى باستياء:
_نرجع نراهن تانى ، يعنى هو علشان كسيبتِ رهان مرة عليه ، يبقى كل مرة إنتِ اللى هتكسبى .
أجابتها بكلل: 
_أخويا ،وكنت عارفة أنه مش هيحبك ، ولا إنتِ هتعرفى تخليه يحبك ،لكن أنا بقى ، متأكده أن يوسف هيحبنى.
غيرت مسار الحديث قائلة:
_وعصام؟
ضحكت بصوت عالِ وقالت:
_شوفت منه كتير ،من اللى بيقع قدام أى واحدة حلوة.
ناوية على إيه ياسمية؟ 
نظرت لبعيد ثم قالت بابتسامة خبث:
_ماتستعجليش.
*** 
في جلسه كل يوم إلى أخر اليوم ،كعادتة منذ أعوام على هذا الوضع الذي تعود عليه ،ولم يمل منه ،فقد أحب العزلة عن الجميع ،منذ الذي حدث لم يستطيع أن ينظر إلى ذاته في المرآة ،وكيف سيسطتيع وهو من تخلى عن قطعة منه ،لم يعلم أين سكنها الأن ، وهو بيده من تركها في الطريق للمارة ،تبكِ ،وكأنها تترجاه بأن لا يرحل ويتركها ،تترجاه ببكاءها أن ينتشلها من الضياع ،ولكنه تركها فلربما ، تجد في طريقها من هو أفضل منه .
دلفت نرجس غرفة عمران المخصصه له وفقط ،وكان هذا هو أخر حكم يحكمه ،لا يريد أن يمكث معها في غرفة واحدة ،أبعد نفسه عنهم ،ولم يعد يبالي لأحد ،أتجهت إلى الركن البعيد الذي يجلس به باستمرار ،وجدته شارداً في الصورة التي بيده ،تفوهت بقوة قائلة:
_تانى ياعمران ،تانى الصورة دى تانى ، أنت مابتحرمش ، لسه بتحن بردو ليها ،بعد 10سنين ،لسه بتحن ليها حتى بعد مابقت جثة.
نظر لها ثم قال وكأن بجملته هذه أفقدها النطق: 
_ياريتك إنتِ اللى بقيتى جثة ،وهي لأ
ظلت تكسر كل شىء أمامها وهى تقول: 
_بتتمنى لى الموت ،بتتمنى لى الموت ياعمران ،علشان واحدة زي دي ،واحدة ماتفرقش كتير عن اللى في الشارع. .
 خبط بيده على الطاولة وقال بلهجه أقوى: 
_أوعي تجيبي سيرتها علي لسانك ،كانت أشرف منك ،ومني ،رميت بنتي في الشارع بسببك ،رميت حته مني ومشيت وهي بتصرخ في الشارع وهي لاحول لها ولاقوة بسببك،رميت ضنايا وعمري ماهنسي ولا هسامحك علي اللي عملتيه فيا ،عمري ماهنسي أنك هددتيني وذلتيني ،وعايرتيني ،وإنك اللي خلتيني أعمل كده في بنتي ،اللوم مش عليكِ لوحدك ،اللوم علي اللي واقف قدامك اللوم علي رجولتي اللي انهارت عارفة لييييييييييييييه
_علشان أنا جبان
علشان أنا عيل
علشان خوفت تنفذي وعدك وتبلغي عني البوليس
علشان أنا وبس اللي أسمي هيظهر يامعلمه.
صرخت في وجهه وقالت:
_أنت اللي بعتني ياعمران 
أنت اللي لما عينك أتملت روحت أتجوزت عليا
أنت اللي نسيت أنك في يوم من الايام كنت الصبي بتاعنا 
أنت اللي نسيت إني أنا اللي وقفت قدام أبويا لما قالي هتتجوزى الموزع بتاعنا
أنت اللي بعتني ياعمران وبعتني بالرخيص 
أنت اللي أضطريتني إني أسجلك كل خطوة صوت وصورة علشان لما تلعب بديلك تفتكر أنت كنت إيه وأنا خليتك إيه ،علشان تفضل تحت أيدي ،وعيني ،علشان لما أكتفينا من الشغلانة دي ،متنساش أنك كنت شغال إيه عندنا،لعبت بديلك ،وأنت ياعمران اللي دفعت تمن لعبك ،عمران معندوش غير ماهر وسمية ،وأن حصل وكان ليه عيال تانية فامصيرهم زى مصير اللي أترمت في الشارع ،كان لازم تتقرص ،علشان مش نرجس اللي يتعمل فيها كده.
أتجه نحوها وظل يدفعها بقوته خارج الغرفة ويقول:
_أخرجى برا ،ومتعتبيش تانى برجلك الاوضة ،بينى وبينك العيال ،العيال اللى بسببهم إنتِ لسه هنا ،وخلى بالك من سمية ،إنتِ مشتركة معايا في رمى بنتى ،ونسيتِ أن عندك بنت ،وبعاميلك إنتِ كمان هترميها ،خليكم أنتوا في دنيتكم ،وسبونى أنا في ذنبى ،اللى مش هقدر أطلب من ربنا أنه يسامحنى فيه ،لأن أنا مش مسامح نفسى .
*** 
تجمع الجميع في وسط النهار كما أتفق جمال مع ماهر ،فكان تجمع خفيف ومقبول على عصام ثقيل كل الثقل على يوسف ،لا يحب تلك الأماكن ،لا يحب التعارف ،لا يحب المزاح الذي يصنفه لمعظم البشر الذي يتعامل معهم ب (ظريف) . جلسوا جميعهن ،أمام حوض السباحة ،يتناقشون ويتسامرون ،وهو ماعليه ألا أظهار أبتسامتة الثقيلة ،والذى أنتبهت إليه شهد ،وكتمت ضحكتها عندما رأها ،كان منسجم عصام في الحديث مع سمية التي كانت ،تتأفف لبعدها عن مكان جلوس يوسف ،ثم إلتفت الجميع على صوت ماهر وهو يقول: 
_يلا يا شباب علشان ننزل الميه شوية،والبنات المحجبه في مايو أسلامى. 
نظرت له شهد وكان يفصل بينهم حيزاً كافياً قائلة بأستغراب: 
_مايو أسلامى إيه، حتى لو أسلامى بردو بيلزق على الجسم ،ثم أن أحنا مش بنزل مايه أصلا.
_ليه ياحببتى مابتصيفيش 
هتفت بها سمية بسخرية. 
أجابتها ببسمة:
_هو المصيف بنسبه لك مايه ومايو وعلى حسب رغبتك في لبس المايو صح؟ ، بس أنا عن نفسى ،بحب أقعد على البحر وأستفيد من هدوء الجو بالقراءة.
ثم أكملت بسخرية : 
_وبجيب شوية رمل وأحطهم قدام البانيو ،أصل أنا مش متحضرة ،ومحدثه مصايف.
ظلت سمية تفرك في يدها فقال ماهر بأنهاء الحديث لرؤيته بأن شقيقته لن تصمت: 
_خلاص بلاش ، أحنا خارجين نتبسط كلنا.
سمير وهو يجاريه في الحديث:
_أشمعنى طيران بقى يا ماهر ، يعنى بتحلم بيها من صغرك ،ولا صدفت معاك.
_لأ ،أنا من صغرى وعندى أنجذاب رهيب للطيرات ،كان كل لعبى طيرات ،وأتخيل أنى روحت البلد دي ،وأنى ماسك السما بأيدى ،بابا مرة قالى ،لو عاوز توصل لحاجة ،أتمسك أوى باللى يوصلك ليها ، كنت بحب أذاكر ،علشان أوصل للمرحلة دى ،ووصلت.
يوسف بتركيز:
_حلو أنك توصل للى أنت عاوزة ، بس وحش أوى لو أتاخد منك ،أو معرفتش تحافظ عليه وراح منك.
_ويتاخد منى ليه ،أكيد مش هيضيع منى لو حفظت عليه ،كل حاجة بنحبها بتبقى غالية علينا أوى ،فبتالى بنحافظ عليها بكل قوتنا،مش هفضل واقف أبص علي اللي عاوزة ،وأضيعه مني علشان خايف ماحفظش عليه.
_أنا بقول أفرض يعنى ،مش هتزعل لو راح منك اللى وصلتله بسبب أنك أهملت فيه ، أو من غير ماتقصد ،ضيعته من أيدك.
شرد قليلاً ثم قال:
_مجرد الفكرة تخوف ، صعب أحب حاجة وأتعلق بيها وتروح مني،بس لو فضلت خايف ،يبقى هخسر كتير،وفعلاً هتضيع كل حاجة من بين أيدى ،لو الخوف كان بينفع ،ماحدش كان بطل خوف ،بس الخوف بيوقف كل حاجة في مكانها.
عصام وجذبه الحديث قائلآ:
_تقصد إيه؟ 
_أقصد أسيبها على الله ، وأعمل اللى أنا بحلم بيه وعاوزة ،والمكتوب هيكون ،سواء خوفت أو ماخوفتش،يعنى لو مكتبولي أن أى حاجة تروح مني هتروح لو أنا متبت فيها.
كانت المقابلة ثقيله علي شيماء وتنحت عن الحديث معهم تنحنحت كريمة وقالت:
_مظبوط ،المكتوب هيكون ،تعرفوا أنا أفتكرت إيه دلوقتِ. 
شيماء بفضول: 
_إيه؟
_فاكرين اللعبة اللى بنلعبها كل فترة دي.
_ياااااه 
هتف بها عصام بتنهد. 
سمية بفضول أكثر : 
_إيه قانونها ؟
أجابت كريمة ببهجة:
_دي كانت فكرة يوسف من خمس سنين تقريباً، وهي، كل واحد فينا يكتب حاجة ، ومايكتبش أسمه ، وبيبقى من نوع ورق واحد ،وقلم واحد ،علشان ماحدش يعرف التانى ، وبعد ماكله يكتب بنرمى الورق عشوائى ، وحد من اللى ماكتبش معانا هو المسئول ويقرأ الورق ، وبنختار موضوع ،ومن بعده نكتب بقى على أساس الموضوع دا ،دمج أسم الموضوع مع اللى عاوزين نكتبه بفن مننا والأهم تكون بالفصحى.
تبسم سمير وقال: 
_جميلة ،يبقى خلونى أنا المسؤول في الليله دي.
_اهر بأنبهار: 
_دماغ متكلفه بردو .
ثم أخرج من جيب بنطاله أجندته الصغيرة وقلمه وقال ببهجة وهو يقطع وريقات بعددهم:
_خلونى أنا الأول بما أن الورق بتاعى ، بس هو إيه الموضوع؟
عصام بهدوء:
( "الرحيل" )
أومأ برأسه ثم كتب ومن بعده كتب الجميع ،وبعد بضع دقائق كانت الوريقات بيد سمير وكان الجميع ورقه مطابق من حيث التطبيقة الواحدة،فتح سمير الورقة الأولى وبدأ ،أن يقرأ: 
"رحلت كل الأشياء التي جعلتنى ،مكروهاً من الجميع ،رحلت ولن تعود ،ولن أسمح لأحد بأعداتها لى من جديد"
"كنت أشعر بنبوذ من نفسى ،قبل أن ينبذنى الجميع ،ولكن رحل كل هذا ،ولن يعود ،رحل إلى مالا نهاية"
"كنت اتسأل في البداية ،كيف سيكون حالى ،إذا لم يتم القبول و رحلت،دون أن تتمسك بالحب ،لكن عندما رأيت كل ما أتمناه يتحقق ،تفهمت بأنك لن ترحل وستظل متمسكآ مهما كان الحال." 
"لن ترحل هنا أو هناك ، ستجدنى أينما تكون"
"فى وسط هذا الكون الواسع وجدت قلب ،أأمل أن لا يرحل"
"هل سأرحل ؟ ربما سأرحل ،وربما سيمر الوقت ولم يكن لى وجود ،وربما سأظل على هامش قلب يتذكرنى كلما مر به مر ،فهل حقاً سأرحل؟"
"فلا تتركينى في نار شوقى ،وترحلي ، ولا تلومى قلبى فلم أعد أحتمل ، فلربما ما أفعله خيرآ لنا ، فلا تعاتبى وأصفحى ، فلا ترحلي."
*** 
                                  الفصل العاشر
تقابل كل من شهد وياسمين في الجامعة بعد تغيب ياسمين عن الحضور، ومازالت شهد محتفظة بداخلها ما علمته صدفة، كانت تفكر طيلة الأسبوع السابق، كيف ستخبرها، لا تريد أن يفجع قلب صديقتها، أحياناً يجب أن نلقى مابجعبتنا حتى إن كان به بعد الوجع، أفضل من أن نرى شراً ونكتمه ويزيد الوجع وجع بعد حين.
جلسوا في مكانهم كلمعتاد في إنتظار المحاضرة القادمة، فقالت شهد وهي تتناول كوب المياه:
_أنا مش عاوزة أدخل المحاضرة دي، وقت ضايع وخلاص.
_يابنتى هو مستقصدك، يعنى سهل يشيلك المادة، عديها بقى السنة دي، خلاص الأمتحانات على الأبواب.
أنتهزت الفرصة وأكملت قائلة:
_أومال خطيبك فين؟ مابقتش أشوفه؟.
أجابتها بتنهد:
_أحمد، متغير شوية، حتى كل ما يقول أنه جاى يزورنى في البيت، أفضل مستنيه، ولما يتأخر، أكلمه، ويقو للى، أنه نسى، لما، ماما وبابا عاملين يقولولى، ينسى إيه، دا شكله بيخلع، حتى مبقاش يتكلم، الا لو كلمته أنا، وبيقفل معايا في الكلام، أتغير كتير، مش شوية.
_خلاص سبيه.
_أسيب مين، أنا مصدقت أنه جيه أتقدم لى، ما إنت فاكرة أيام ما كان طالب، حب وهيام، وأول ما أتخرج قال هاجي أخطبك، ونفذ وعده، بس بقى واحد تانى، ده روحى تروح لو هو راح.
_طيب أتكلمي معاه وأسأليه متغير ليه،شوفي في إيه ،وإيه سبب تغيره ده،المهم ماتجيش علي نفسك يا ياسمين.
كفكفت دموعها وقالت:
_حاضر ياشهد.
صمتت ولم تستطيع أن تكثر في الحديث، فكيف سيكون حالها عندما تعلم بأنه حقاً تخلى عن حبها ورحل، إلى أخرى.؟؟
*** 
كان نقاش حاد، فتريد نرجس فرض رأيها على ماهر، بأن يساعد سمية فيما تريد، ولكنه غضب عليها، وقرر بأن يغير من بعد طبعاعهم قال بقوة شعرت نرجس بأن جدران البيت أهتزت:
_جرا إيه يا ماما، عاوزانى أروح أقول للراجل، أتجوز أختِ، إيه الرخص ده، شايفين بعينوكم، هما مغلين بنتهم أزاى، لو حصل يا ماما وعرفت أنك قولتى حاجة زى كدا، أنسى أنك عندك أبن أسمه ماهر، وإنت ياسمية، أتعدلى في بعض تصرفاتك، زودتى فيها ومابقتيش صغيرة.
نرجس بغضب:
_أنت هتعمل راجل علينا، أنت تعمل راجل على اللى هتبقى مراتك، لو عرفت يعنى، تعمل عليها، من أولها بلفاك، وكل حاجة تقولها، حاضر، أومرك ياست هانم.
سمية بسخرية:
_يارتها تستاهل، دا بيبقى هيمان قدامها، وأنا ياماهر عاوزة أشوف هتعملى إيه، فرجنى.
هرول عليها ليضربها، وقفت والدتهم في النصف قائلة بصياح:
_ لما أموت، تبقى تمد أيدك عليها، روح للهيمانة بتاعتك، ومالكش دعوة ببنتى، وأعمل إيه، ومعملش إيه، مستغنين عن خدامتك،أختِ عاوزة يوسف ،يبقي هتبقي ليه
_يعني إيييييه هو أنتوا خلاص مبقاش في حد يقدر عليكم ،وروني هتعملوا إيه علشان هيكون فيها دم
وتفجأ بيدها مصوبه علي وجهه علي حين غرة ،نهرها بغضب وأزاح سمية من طريقه وترك لهم البيت ،فهذه هي والدته صاحبة الرأى الذي لارجعه فيه.كان عمران كما هو جالس في غرفتة يحتسى القهوة، وعلى وجهه أبتسامة، وكأنها تحمل معنى بأنها (البداية) فهى كانت العامل الأساسى في إلقاء أبنته في الهلاك.
*** 
وقف سمير أمام شركة الزهران، ولا يعلم هل أتخذ القرار الصحيح؟؟، أم تسرع، يعلم كل العلم بأنه لن يضع قرشاً ليس له في جيبه، ولا له هدف ثان، كل مايريده أن لا يفكر أحدًا بأنه وصل إلى مايريده ويظهر هو بأنه يتمنع، فهو حقاً، يرضى بحاله هكذا، ولا يريد أن تريد زوجته شيء، ولا يستطيع أن يجلبه لها، بعد تفكير طال، أخبر نفسه بأن العمل هنا، أو في مكان أخر، رزقاً كتبه الله له، مادام سيأخذ حقة، لا زيادة عن حقة لقرابه النسب، وافق على هذا العرض، بعد أن أستخار الله، دخل إلى الشركة وهو يسمى الله ويطلب منه التوفيق والسداد في العمل، والتفت إلى صوت سليمان وهو يقول:
_ياأهلاً وسهلاً بأستاذ سمير منور شركتنا المتواضعة.
تقدم نحوه ببشاشة وجه وقال مرحب به:
_منورة بأصحبها ياحج سليمان.
ضيق بين حاجبة وقال:
_مش عمك يعنى.
قال بجدية:
_أنا هنا، زيى، زي الموظفين بالظبط ياحج، عمى دي في البيت.
طبطب على كتفة لعلمه بصدق حديثه قائلاً:
_تمام، تعالى بقى أعرفك مكان شغلك، لأن يوسف مسافر، ولما بيسافر أحنا بنحتاس هنا، بيننا كبرنا صحيح.
تبسم وقال:
_ربنا يديم عليك الصحة ياحج سليمان.
أرتاح باله منذ أن خطى أول خطوة بهذه الشركة، وظل يدعى الله بأن لا يأتِ يوم ويندم على هذا القرار .
 *** 
ظل يتجول ويخرج من عينه حمم بركانية إلى متي سيظل بيتهم المتحكم فيه هي والدته؟؟ ،وإلى متي سيفيق والدهه من بئر غيبوبته الذي رمي حاله به،؟؟زفر بقوة وأخرج هاتفه من جيبه وكون رقم شهد هي من جائت علي ذهنه في هذا الوقت،وبعد ثوان أجابت قائلة:
_ماهر ،أزيك.
أجابها بشجن:
_أنا مخنوق أوى ياشهد .
كانت نبرة صوته تشبه بالبكاء فقالت:
_إيه ياماهر مالك بس.
_مش مهم مالي ،بس خليكِ معايا علي التلفون لو سمحتِ .
_طيب أقولك علي حاجة أحسن مني كمان ،وأرجع كلمني بردو.
_قولي؟
_أنت فين دلوقتِ؟
_في الشارع.
_طيب أكيد هيكون في مسجد قريب منك ،أدخل صلي وهتروح كل الخنقة اللي أنت حاسس بيها ،وكلمني قولي بقيت أحسن ولا إيه،ولو إني عارفة أنك هتبقي أحسن.
تبسم قائلاً
_أنا فعلا قدام جامع
 _طيب شوفت بقي ،يلا وربنا يفرج همك. 
***  
منذ اليوم الذي تجمعوا فيه، وهو يريد أن يحدثها دومًا، ولكنه يتراجع على أخر ومضه، يرى بعض تصرفاتها التي لا تخجل منها هذا مايجعله مترددًا في أمرها، أعجب بها بأتم معنى الكلمة، لكن عقله يخبرة بأنها ليست المناسبة، وقلبه يخبرة بأنه يخوض في دربها، ويرى الذي سيحدث، هكذا هو القلب، يحب المغامرة، ولا يعرف بأنه هو من سيتأذى في النهاية، أو ربما يعلم ولكن يطفى نوره، ليتحجج بقول تلك العبارة (مرايه الحب عامية)
حدثها أكثر من مرة وهي ترى أتصاله وتبتسم تعلم أنه وقع في شباكها، لكنها لا تريده هو، ربما سيكون هو الممر لها، تنحنحت ثم تصنعت بأنها نائمه وقالت:
-عصام، أزيك
-كلمتك كتير، ماكنتيش بتردي.
_كان عندى برد جامد جدًا، وصوتى ماكنش طالع.
_ألف سلامة، طيب بقيتى كويسة؟
_يعنى، أحسن شوية، نفسى نكرر الخروجة الجامدة دي تانى ياعصام.
_نخرج وماله، شوفى فاضية أمتى، وأعدى عليكِ.
تنحنحت قائلة:
-أنا أقصد كلنا يعنى، اللمه بتبقى تحفة.
شرد قليلاً ثم قال:
-مفتكرش، ده أنا أستغربت عمى جمال، بس هو أكيد وافق علشان وجود يوسف.
_أشمعنى يعنى.
تبسم وقال:
-يوسف دا بنحسه أبونا، أى حاجة كدا تلاقيه في ضهرنا، يامه أنقذنى، هو تقدرى تقول لى شايل مسؤليتنا كلنا من أكبرنا لأصغرنا.
قالت بسخرية:
-ليه هو أنت صغنن.
غضب بشده وقال:
-خدى بالك من كلامك يا سمية، أنا بحترم يوسف، لأن هو أخويا الكبير.
تنحنحت قائلة بلهجتها الناعمة:
-أسفة ياعصام، ماكنتش أقصد.
_حصل خير
قالت بعد تفكير:
-طيب أنا موافقة نخرج، شوف أنت فاضى أمتى وكلمنى.
تعمد أن لا يغير لهجته قائلاً وهو ينهى الأتصال:
-هبقى أكلمك.
أغلقت وهي تلوى شفتيها، و تردد:
-عيل.
***** 
أستفاق جمال من نومه على رنين هاتف المنزل، نظر إلى ساعة الحائط وجدها الثالثة صباحاً، هرول سريعاً، ففي هذه الأوقات، لم تكن الأتصالات خيراً، أجاب بسرعة وعندما تعرف على صوت المتصل قال بسرعة:
_فى إيه يا سليمان، مال صوتك؟
سليمان ببكاء:
-يوسف ياجمال، يوسف عمل حادثة وهو جاي، والدكتور بيقول أدعيله
 *** 
                              الفصل الحادى عشر
ذهب الجميع بعد علمهم بهذا الخبر ،فهو غالِ عند الجميع ،القريب والبعيد ،لحسن معاملتة معهم وعدم تأخره في المساعدة ،فكان حالهم يرثى له ،خاصة ،عندما رأوه قوة أصطدام سيارتة والجزء الأمامى والخلفى ليس له أثر ،فكيف سيكون حاله هو أن نجى منها ،كانت درة لم تكف عن الصراخ مما جعل الجميع يفقد أعصابه وزاد خوفهم ،وبعد أن طال به الوقت في غرفة العمليات ،طمأنهم الطبيب بأستقرار حالتة ويحتاج بضعت أشهر ليعود كما كان وأفضل ،فكان هذا الخبر بعد ليلة طويلة في محاولة أنقاذه ،ومن بعدها أستجمع الجميع قواهم ،وعادت البهجة لقلوبهم مادام هو بخير ،عادت شهد من أمتحانها إلى المشفي لتزورة فهى على مدار هذا الأسبوع لم تراه غير يوم الحادث عندما كان مازال في غيبوبتة توقفت عندما رأت درة جالسة تبكى ،أتجهت إليها بخطوات مسرعة وقالت بتساؤل:
_بتعيطى ليه ياطنط ،هو حصل حاجة تانى ؟ 
درة بأطمئنان:
-لأ ، بس كل مابيتوجع بيصعب عليه،وقلبي بيوجعني.
هدأت ثم قالت:
-طبيعيى ، الكسور اللى عنده مش قليله ،بس الحمدلله الدكتور طمنا عليه.
_أيوة الحمدلله أنه نجى منها،تعالي ندخل له .
تقدموا إلى الغرفة التي يجلس فيها على مدار أسبوع ،دلفوا له ،وجده مغمض العين فقالت درة: 
-دا نام .
ثم همست قائلة :
- أصلة لسه واخد حقنة مسكنة من شوية ياشهد .
_مش نايم 
هتف بها وفتح عينه وأكمل قائلاً:
- حقنة مسكنة إيه ، دي ولا عملت أى حاجة.
ذمت درة على شفتيها بأسى وقالت :
-دي قوية ياحبيبى ، هروح أقول للدكتور لو فيه حقنة أقوى. 
خرجت مسرعة متجه إلى الطبيب ،ثم جلست شهد على الكرسى الذي بجواره ،وظلت صامتة ولم تتحدث ،لا تعرف ماذا تقول ،فهى لا تعرف تواسى أحد مهمها كانت قرابته لها. تبسم ثم قال لها مازحاً:
_أنا، مش فاهم إيه اللي جايه تسكت دي ، يعنى كلفتى نفسك وجيتى تقول لى، ألف سلامة ،أرد أقولك الله يسلمك ،كده يعنى ،مش جاية تحطى وشك في الحيطة والسقف.
ضحكت وقالت:
-هو في عيان بيهزر كدا ،وبعدين أنا مبعرفش أتكلم في اللحظات دي.
ثم أكملت وهى تشير بسبباتها تجاهه: 
-وأنت عارف كده كويس ، أنا بس قلت ، أعمل الواجب وخلاص. 
تبسم وقال:
-لأ، كتر خيرك الصراحة ،عملتى اللى عليكِ وزيادة ياشهد.
_عد الجمايل بقي.
_مبعرفش أعد ،أحسبيهم إنتِ وقوليهم في الأخر؟
_وأنت قد حسابي.
غير الحديث قائلاً بتألم:
-رجلي وجع رهيب.
قالت بتساؤل:
-هو أنت عملت الحادثة أزاى،مش دايما بنقول مترجعش باليل علشان الطريق بيبقي وحش ،هو أنت ليه دايما مش بتسمع غير دماغك وبس.
نظر لها وقال:
-مين اللي بيقول ماحدش قال لى حاجة زى كده.
بلعت ريقيها قائلة:
_كلنا علي فكرة ،بس واضح أن الحادثة أثأترت عليك وبقي عندك الزهايمر.
ضحك قائلاً
-ماشي ياكلنا ،مش هرجع باليل تاني.
ثم أنتبهت إلى رنين هاتفها، أخرجته وأجابت بهدوء قائلة:
-أيوة ياماهر ، لأ ،لسه في الشارع ،أكيد هوصل قبل ماتوصل يعنى ،ماشى ،سلام.
ثم عادت بالحديث ليوسف قائلة:
-هي شيماء فين؟
-راحت تجيب هدوم ، خارج النهاردة ، فيها شهر ونص ،فى البيت، خنقه مش متعود علي كده ،ومش عارف هستحمل أزاى.
أجابتة بموساه:
-معلش يايوسف ،الأيام هتجرى، وترجع تخنقنا من تانى.
نهضت قائلة: 
-أنا همشى، علشان ماهر جاى من سفره علي عندنا ،ولو راح قبلى ،ماما ،هتموتنى 
وعندما نوت الرحيل ،توقفت لفجئتها بسمية ونرجس أمامها فقالت بأستغراب: 
-سمية!!! 
أجابتها نرجس ببسمة: 
-وأمها ،جاية أطمن على جو،ماهر لسه قافل معايا وعرفت أنه رايح علي عندكم ،هو إنت مش معرفاه إنتِ فين ولا إيه،عادي دا أبن عمك يعني.عموماً أنا مش هقوله.
-يعنى إيه حضرتك تقصدي إيه؟لأ قولي له عادي.
-ولا حاجة ياحببتى مالك قفشتي كده ليه بسأل هو السؤال أتمنع ولا إيه؟
أعتدل يوسف بصعوبة ثم قال:
-علي فكرة معاد الزيارة خلص دلوقتِ.
نظرت له سمية وقالت:
-مش مهم ياجو ، لينا طرق تخلينا نطول في الزيارة شوية ،الفلوس بتحرك كل حاجة،المهم يلا ألحقي يا شهد ،قبل ما ماهر يروح عندكم،مش حلوة يعني.
نظر يوسف لهن وتوقع تعنيف قوي من شهد لها فقالت بغضب ولم تخيب ظنه مما جعله يداري أبتسامتة:
-لأ أنتوا ذوتوها أوى ،أنا ماسكتش ضعف ولا خوف ،ثم أن ماهر مالوش أصلا كلمة عليه دلوقتِ ،وأنا ياحببتى جاية أزور أبن عمي يعنى من دمي ،يعني أعتقد أن وجودك أصلاً هو اللي مش حلو.فـ ماتشغليش بالك بيا ووفري ناصيحك لنفسك ياسمية.
_الحق عليه ،مش عاوزة يبقي في مشكلة ،شوفت يا يوسف ،كل ما أتكلم معاها تقفش كده في الكلام .
_إنتِ كلامك معايا أنا مدخليش حد في كلامنا ،مفهوم.
نرجس باستفزاز:
-هي الكفتيريا هنا فيها عصير برتقان؟
أجابتها شهد بأستفزاز أكثر:
-لأ في لمون هيعجبك أكتر.
ثم تركتهم وأتجهت إلي الباب وأستمعت إلي ضحكة نرجس قائلة في دخول درة:
-وأحنا في ديك الساعة لما نيجي نزور يوسف ،ده عروستة عندي.
نظر لها يوسف وأخذ نفساً عميقاً ولم يعطيهم مجال للرد وأكتفي بابتسامتة التي يبتسمها بتصنع
زفرت شهد ولم تبالي لحديث حماتها وقالت لدرة:
-حضرتك عاوزة حاجة قبل ما أمشي؟
تبسمت قائلة:
-متشكرة ياشهد.
ثم إتجهت نرجس نحو درة قائلة:
-ألف سلامة علي حبيبك.
تبسمت درة وكأن يوسف ترك كل شيء من والدته وورث تلك البسمة التي يبتسمها عندما لا يعجبها الحال و تفهمت سبب زيارتهم قائلة:
-الله يسلمك يانرجس ،أتفضلوا .
سمية بدلال:
-كلك زوق ياطنط مش يوسف اللي يقول الزياة خلصت.
نرجس بنعومه:
-أنا فرحت لما لاقيتك كويس يايوسف ،بتدلع علينا بس ،لأ شوفيلوا عروسة بقي يادرة ،معندناش رجالة تدلع.
درة بأنهاء هذا اللقاء الذي لا ترغب به:
-العروسه موجودة .
_-نظروا كلاً من سمية ونرجس لبعضهن ببسمة ثقة وتلاشت بسمتهم سريعاً عندما قالت درة:
-وهنعزمكم قريب كمان ،عروسة بنت حلال أوى،لازم تبقوا معانا الفرح مايكملش غير بوجودكم
*** 
دخل جمال غرفة سليمان وجده شاردًا ولم يلاحظ وجوده ولم يستمع إلى ندائه ،جلس بجانبة وقال وهو يضع يده علي يد شقيقة،وعندما أنتبه له قال:
-إيه ياجمال يااخويا ،جيت أمتى؟
طبطب علي يده وقال:
-مالك ياسليمان ،لو قلقان علي يوسف ،ماتقلقش ،الحمدلله هو بخير وعدت علي خير
_أنا عارف الحمدلله ،وهيبقي كويس ان شاء الله ،بس هو تاعب نفسه ياجمال ،دماغه متعبه أوى ،مابيتكلمش ،كبر قبل اوانه ،كبر نفسه من وهو صغير
_أبنك راجل ،أنت عاوزة عامل أزاى يعني ،ده يوسف دا سيد الرجالة ،مش صغير وعارف بيعمل إيه،هو تاعب نفسه أه ،بس بردو متخفش عليه ،أبنك دماغة كبيرة والعقل كله فيه 
ضحك سليمان قائلاً
-والنسخة التانية بردو دماغها كبيرة والعقل كله.
جمال بشرود:
-شهد ،كلام في سرك ياسليمان ،أنا أتكلمت معاها كتير مرتحتش لعيله ماهر ،لكن ماهر نفسه كويس ،وده اللي مطمني وهي قالت موافقة عليه ،بس أحساسي بيقول لى أنها مش هتكمل ،أنا ماحبش أغصبها علي حاجة كل حاجة بالرضا .
سليمان بتفكير:
-هو أنت سألت علي عمران أزاى؟
_في منطقته في منطقة شركتة ،اللي وكلته انه يسأل حد ثقة يعني ،بس اللي عرفته مؤخرا أنه قفل شركتة من أكتر من 9سنين ومن وقتها ومالوش اى شغل ،لما مجاش الخطوبة عملت تحريات بنفسي ،وعرفت أن مراته عندها شركة مستحضرات تجميل.
سليمان بحيرة:
-الراجل دا بيخلي دماغي تلف بيا ،مش مريح .
جمال وهو يسحب نفس كبير:
-أنا هتكلم تاني مع شهد علشان أكون ماظلمتش البنت.
_فركشها ياجمال الجواز مش الزوج بس ،ده نسب وعيله هما مش مبشرين بخير وأبنهم مش هيقدر علي الحرب بينهم وأخرتها بنتك هي الي هتخسر.
*** 
أستيقظ من نومه علي أهتزاز هاتفه ،تعكز علي عكاظة وهم ،واقفاً ،وأتجه نحو جواله ،وعندما وجد رقم غير مدون ،زفر غاضباً وأستقبل المكالمة قائلاً:
_أيوة
_هو كله أيوة ،طيب ماتحاول تغير.
جلس بصعوبة وقال:
-شايفك بتتكلمي من غير ماتغيري صوتك ،ويمكن دا يكون رقمك.
جلست ووضعت يدها علي قلبها وقالت:
-أنت ذكى أوى ،بس لازم تعرف أنا عملت كده،زى مقلب يعني ،لعبه بلعبها مع كل صحابي.
_بس أنا مش صاحبك ،ولا هكون.
_مش يمكن ترجع في كلامك
_لأ مبرجعش
صمتت برهه وقالت:
-طب أنت مرتبط؟
_ودا يفرق معاكِ 
_تؤ ،حتي لو مرتبط ،هتسيبها.
_ولما أسيبها ،تفتكري ممكن أجيلك
أجابتة بثقة:
-أفتكر أوى
ضحك كثيراً ثم قال بهدوء:
شايفة الرقم الي أتصلتي بيه من 10دقايق دا .
أنتظرت مايقوله بابتسامة ولكن لم تتوقع رده فعله مما جعل الهاتف يقع من يدها من كثرة ذعرها من نبرة صوتة الحادة:
-ماتتصليش بيه تاااااااااااني.
*** 
أنهت مهامها الدراسية اليومية ككل يوم وأخرجت الملابس التي سترتديها في الصباح ،ثم فتحت الخزانة وأخرجت قرص المسكن لشعورها ببعض الألم ،ثم أستمعت إلى طرق باب غرفتها ويأتِ من خلف الباب صوت والدها سمحت له بالدخول وأتجهت نحوه قائلة:
_أتفضل يابابا 
جلس وقال لها بنبرة حانية:
-أقعدي ياشهد عاوز أتكلم معاكِ شوية.
جلست وقالت بفضول:
-خير.
أجابها بنفس النبرة:
-خير طبعًا ،بس لقيتني صاحي قلت أدردش معاكِ شوية،يلا أحكيلي جديدك.
تبسمت بحب وقالت:
-أممم مافيش جديد في حياتي غير دي. 
أشارت علي خاتم الخطبة وأردفت:
-غير كده مافيش الروتين اليومي بقي.
مسح علي يدها وقال:
-الفترة دي عدت طيب ولا مش مرتاحة. 
وعندما كانت ستجب قال:
-السؤال معمم علي الكل مش ماهر بس .
أجابتة بتساؤل:
-حضرتك تقصد أهل ماهر؟ لو دا قصدك فـ هما مش مهم طالما ماهر كويس .
_لأ ياحببتى مافيش حاجة أسمها مش مهم.
_طيب وهو أنا ليه اخده بذنب أهله،ماهر غير مامته وأخته،بباه متعملتش معاه خالص
وعندما ظل صامت قالت:
-هو حضرتك ساكت ليه؟
-بصي يابنتي أنا في الأول مشوفتش الموضوع زى دلوقتي ،أنا مش مرتاح للعيله دي ،ماهر كويس ماشي ،بس أمه بتسكته وتتكلم هي ،فاهمه قصدي من أخر كلمة ،فاهمه هيكون مين المتحكم ،لما الأب يكون ساكت وسايب الزوجة هي اللي متحكمه ولما يتكلم تحسي أنه حافظ كلام متقلوا يبقي كلهم بتحركهم ست ،مافيش أسهل من إني أقول لك ،أنا هفسخ الخطوبة ،لكن أنا مش عاوز يجيي اليوم الي تقول لى  فيه أنا كنت عاوزاه وأنت السبب في إني اسيبه ،صلي تاني أستخارة يابنتي ،ومتخلنيش أشيل ذنبك .
نظرت لبعيد بشرود وكأنها أنفصلت عن العالم وأنتبهت لصوتة وهو يقول:
-علي فكرة كلنا شايفين كدا؟
قالت بتساؤل:
-مين كلكم؟
_أنا وأعمامك.
_أمم حاضر يابابا ،بس أطمن ماهر أحسن من الأول ، أهله بقي ففعلاً هشوف الفترة دي يمكن يتصلحوا ،أنا مش عاوزة اخده بذنب أهله بس.
_الجوازة الي من أولها فيها مشاكل هتستمر يابنتي وهتكبر وهتوسع.
تنهدت وقالت وهي تقبل وجنته:
-ربنا ميحرمنيش منك يابابا.
ضمها وقال:
ويفرحني بيكِ ياشهد .
*** 
على مدار طيلة الشهور الطويلة ،أنتهت شهد من أمتحان نهاية العام وحصلت علي تقديراً جيدًا،بدأت تظهر لعلاقتها بماهر بعض الملامح ،لاحظت فيه تغيرة في نظراته ،وأقترابه من الله ، فكانت تتساءل ،هل يفعل هذا لينول رضها؟ ،أم حقاً شعر بأنه بعيد عن الله ،وأقترب لم تترك صلاة الأستخارة ويأتيها نفس الشعور منذ أول تعارف بينهم تارة يرتاح قلبها وتارة تشعر بالضيق ، كما لاحظت تطورات في حياة الجميع سريعاً ،فكان عصام الذي كان بالأمس مشاغباً ،أنانياً ،لا يهمه الا نفسه وفقط ،الإلتزام ،وأقترابه من والده ولا يجعله يحتاج شىء ، فكان حامد يشكر الله ليلاً ونهاراً ،على هدايه عصام ،وكريمة التي قدمت في المدرسة الثانوية ،وأخذتها منزلياً ،ولم تترك وقتاً يذهب منها عبئاً،تستثمر الوقت ،بين الدراسة ومساعدة والدتها،وأنجاب شيماء طفلها الذي رحل سريعاًوأخذت وقتاً إلى أن أستعادت قوتها من جديد ،وتركت كل شىء لله ليعوضها فرحل عنها الجميل ،ليأتيها الأجمل ،وأثبات سمير وجوده في شركة الزهران ،وصار هو ويوسف وعصام ،يد واحدة ،وخفت المسؤليه الكاملة من على ظهر يوسف ،الذى ظل كما هو ،تغير الجميع الأ هو،فكانت سمية ومازالت تستمر في ملاحقته وهو ماعليه غير عدم اللامبالاة ،ليست هذة التي تتجرأه علي جذب شخصاً مثله واعى لألعيب الفتيات. 
*** 
_تفجأت شهد بذهاب ماهر لها الجامعة ،أنتظرت أن تنتهى المحاضرة ،وتركت أغراضها مع ياسمين وإتجهت له ،ظلت تبحث عنه بعينها وإلتفتت على سماع صوته قائلاً:
_ياااه عيونك راحت لبعيد أوى ، جربي تبصي قريب يمكن تعرفي تشوفيني كويس. 
_تبسمت ثم قالت:
هما في إيطاليا بيعلموكم أشعار. 
ضحك وقال:
-القلوب بتيجى على هواء السفر. 
غيرت مسار الحديث قائلة:
جاي من المطار على هنا
-بحب تكونى أول حد أشوفه بعد أى سفر ليا. 
لم تجد رداً على حديثة فأجابت برداً أخر قائلة:
-المحاضرة التانية ،هتبدء ، ده أكتر يوم فيه محاضرات ،لازم أمشي ،أنت أكيد هتجلنا البيت صح؟ 
_ لأ أنتوا اللي هاتيجوا ، أنا وأنا جاي ،كلمت عمو جمال وعرفتوا إنى هنا في الجامعة ،وعزمتكم كلكم عندنا أخر الأسبوع. 
_مين ،كلنا؟
_العيله كلها ،أنتوا ماجتوش شوفتوا بيتنا ،وشقتنا في نفس البيت ،خلاص نبدأ بقى التجيهزات،أمتحانات نص السنة فاضلها أقل من شهر ،وأحنا متفقين مع عمو ،أول ماتخلصى نتجوز.
أومأت برأسها وقالت بغلبه أمر وهى تسلم عليه لتغادر.
-ماشى ،ياماهر الي يشوفه بابا،عادى.
ثم قطع حديثهم صوت سمية وقالت بنبرة مرحه لم تتحملها شهد:
_معلش بقي مضطرة أبقي عزول أجلوا الكلام الحلو علشان بغير.
تنفست بغضب ولم تجب فقال ماهر بتساؤل:
-إنت إيه جابك هنا؟
قالت بنفس النبرة التى تراها شهد نبرة مستفزة:
-وأنت مالك بقي ،جايه لشهد ،في مانع ولا لازم أخد الأذن منك
شهد بحنق:
_خير ياسمية ،أنا معنديش وقت.
نظرت إلى شقيقها وقالت:
-طب يلا شوف سكتك ،مالكش مكان وسطنا.
أشار بيده لهن وإتجه إلي طريقة ،ثم نظرت إلى شهد وتتفرس واجهها الغاضب وقالت:
-حماقيه أوى إنت ياشهد ،أنا نفسي نبقي صحاب وكده.
_كده أزاى يعنى.
_يعنى نحكي لبعض كل حاجه عننا أحنا هنبقي أكتر من صحاب وكده،مش كده؟
_إنت شايفة كده؟
_وأكتر من كده.
شعرت بأنها تريد شيء من وراء حديثها ،فهي تعلم بأنهم من المستحيل أن يكن بينهم علاقة قوية ،فكلاً منهم لهن طقوس ومباديء عن الأخري فقالت بنفاذ صبر:
-إنت عاوزة إيه ياسمية ؟ أصل إنت عارفة أننا مختلفين خالص عن بعض والصحاب بيكملوا بعض مش بيبقوا عكس بعض ،يبقي مش متفقين ،فـ أنا الحقيقة شايفة أنك بتلفي وتدوري ومعرفش واراه كلامك إيه ،فـ أنجزى ،علشان أنا عندي محاضرة هتبدأ بعد أقل من 10دقايق.
تبسمت بخبث وقالت :
-جبتى من الأخر.
_أه أنا بحب الأخر،عرفينى أخرك ،ومضيعيش من وقتك،ووقتي.
_يوسف!
رفعت حاجبها ثم قالت:
-ماله!
_بصراحة كده عجبنى.
_وأنا المفروض أعمل إيه؟؟أسيب الجامعه وأشتغل خاطبه لحضرتك.
_في إيه ياشهد ،أنا بتكلم عادي ،خدي وأدي معايا في الكلام،ساعدينى ،أدخله من أنهي أتجاه،أحنا بنات زى بعض.
_لأ أحنا مش زى بعض خالص ،وأنا مبعرفش العب دور الخطبة ،يعنى ضيعتى وقتك علي الفاضي ،ووقتك خلص معايا كمان ،بعد أذنك بقي.
وعندما أتجهت إلي طريقها أوقفتها قائلة بصوتها :
-بالعكس وقتى مضعش ولا حاجة ،ده أنا جيت للشخص الصح ،والصح جدًا كمان ،مين عارف ،يمكن فرحي وفرحك يبقي في يوم واحد ياشهد.
بللت شفتيها ثم قالت:
-مش فاهمة.
غمزت سمية لها قائلة:
-بكرة أفهمك.
***
منذ وفاة طفلها وهى تحاول أن تتقبل الأمر ،لكن كلما تغمض عينها ،تشعر به ،يركلها ،وتتحسه بيدها ،رضت بما قسمه الله لها ،لكن ليس سهلاً عليها ،فمهما مر عليها وقتاً ،لن تنسى ماعاشته معه ،لم تتركها والدتها ،فكانت تشعر بكل أهه تنطقها ،ففقدان قطعه من الروح ،مفجع ،حتى بعد أن أستعادت قوتها ،لم تتركها،الأ عندما يأتِ زوجها ،الذى تغيرت نظرتها عنه ،فوجدته خير الزوج الصالح ،وضعت كوب الشاى من يدها ،ونظرت على شيماء وجدتها شاردة إلى بعيد ،وتتحس بطنها بحنان ،نادت عليها ،وعندما أنتبهت لها ،نهضت وجلست بجانبها قائلة: 
_أستودعى وجعك عند ربنا ،وربنا يعوضك وتزهقى من كتر العيال.
تبسمت ولم تجب ،فقالت لها بتذكر:
-عارفة يا شيماء ، أنا حملت ، بعد ما جبت يوسف بسنة ،ماحستش بأى تعب ،كان حمل ممتع بنسبالى ،أزاى مش تعبانة ، ده أنا في يوسف ،كان بيغمى عليه ،حتى حركة الجنين كانت ضعيفة جدًا ،وأنا مش حاطة في بالى وفرحانة بكده ،لحد الشهر السابع ،كل يوم الاقى حركة بسيطة ،قلقت ،وكانت أول مرة أروح لدكتور من أول حملى ده ،وبعد الكشف ،الدكتور قال لى ،أن الجنين مش طبيعيى ،علشان كده الحركة مش طبعية ،وأنه بالمنظر دا ،ممكن مايكملش للتاسع ،بقيت مش مصدقة ،بقى الحمل المريح دا أخرتها هيروح مني ،ولو مرحش ،هيبقى أكبر تعب في حياتى ،رضيت وقلت ،حتى لو مش طبيعي ،أنا مستنياه ،بس مكملش للتاسع ،ونزل ميت ،كان وشه قمر ،بس فعلاً ماكنش طبيعيى ،وبعديها بفترة جيتيلى إنتِ ونورتى دنيتنا ،إنتِ فاهمة ياشيماء أنا عاوزة أقول إيه؟أرضى يابنتى ،علشان لما ترضى ،ربنا يرضى عليكِ. 
أرتمت في حضنها وهى تبكِ وتقول بصدق: 
راضية والله ياماما ،راضية. 
*** 
                                   الفصل الثانى عشر
تتابعه أينما ذهب ،تارة تقطع طريقة متصنعه بالصدف ،وتارة لا تظهر وتتابعه في صمت ،شغل كل كيانها ،ولأنه الأول الذي لا يعطيها رداً ،أعجبها حد الجنون ،وظلت وستظل تفعل كل مابوسعها لتنول ماتريده ،إتجهت إلى ركن الرماية ،فهى رياضته المفضلة ،والتى ينسى حاله ويصفى ذهنه ،لا يفكر فقط الأ في تصويب الهدف ،حتى ولو كان يوجد بجانبة مئات الأشخاص ،تنحنحت قائلة :
_طيب ماتعلمنى ياكابتن يوسف ،بدل ما أخلى الغريب يعلمنى.
أنتبه إلى صوتها ،ولم ينظر لها قائلاً وهو يحصد الهدف: 
-علي أساس إنى ،قريب؟
_طبعاً ،وجدًا ،أنت بس اللى مش واخد بالك.
_كفاية إنتِ واخده.
قالت بغيظ:
-أنت ليه بتعمل كده ،أنا عمرى ماجريت واره حد كده علشان يكون عندك فكرة.
تأفف،ولم يجب،أقتربت منه وضربت بيدها المسدس الذي بيده وقالت بغضب: 
-يا يوسف ،أنا بجد ،بحبك.
أجابها بصياح:
-وأنا مش طايقك ياسيتى ،هي عافية ولا إيه ،أعقلى كدا ،ومتخلينيش أفرج الناس عليكِ ،وخلى شكلك كويس ،قدام نفسك علي الأقل.
قالت بنبرة شجن: 
-يابختها ،بجد يابختها.
أثارت فضوله فقال بتساؤل:
-اللى هي مين دي بقى ؟
_اللى عمت عيونك وقلبك ،عن كل البنات،محظوظة. هو فيه كده.
أجابها بلين ،عندما رأى دمعة في عينها ،حتى أن كانت تستعطفة ،لا يحب أن يكون سبب في بكاء إنثى :
-إنتِ اللى أضطرتنى أتكلم كدا ،عامة ،علاقتنا كا قرايب نسب مش هتتقطع ،ومش هتكون أكتر من كده ياسمية ،علشان يبقى سهل التعامل.
بكت أكثر فقال بنفاذ صبر:
-وبعدين بقي انا ماليش في دلع البنات ده ،أسمعي انتِ لو بتعملي كده علشان أتأثر في ريحي نفسك مش أنا .
ثم تركها وذهب بخطيء سريعة متجه نحو سيارته ،أخرجت من حقيبتها محرمه ورقية وذهبت ورأه وتحاول تسرع حتي تلاحق به ،وقفت أمام سيارتة فقال وهو يشعر بالغليان:
-لا حول ولاقوة الا بالله العلي العظيم ،في إيه تاني؟
قالت بشجن مصطنع :
-مش هقدر أسوق ،وصلني لو سمحت والا هيكون ذنبي في رقبتك
وفتحت باب السيارة وجلست قائلة:
-هتفضل واقف عندك كتير 
ضرب يد علي الأخرى وجلس ولم يتحدث معها طيله الطريق إلى أن أوصالها.
 *** 
قرع حامد باب غرفة مكتب عصام ،فأته صوت السماح بالدخول ،دخل وجده منهمكاً في الذي أمامه ،تبسم وقال: 
_ربنا يهديك ديماً يا عصام.
هم واقفاً وقال : 
-حضرتك بتخبط قبل ماتدخل يابابا.
ظلت أبتسامتة على وجهه وأكمل قائلاً:
-الشركة شركتى ،وأعمل اللى أنا عاوزة .
ضحكا معاً وقال عصام وهو يترك له كرسيه ليجلس هو بدلاً منه:
-شكلك كده ،عاوز تقول حاجة. 
أومأ برأسه وقال بكل صراحة:
-سمية ياعصام. 
تفهم مايقصده وتفجأ حامد برده فعله:
-ماتنفعنيش يابابا ،أطمن ،أنا مش أهبل،وفاهم عنيها علي مين ،أنا توبت أه ،بس لسه بفهم ،منكرش إنى ملتلها ،بس مش دي اللى تكون أم عيالى ،وأنا بقالى فترة قاطع معها الكلام.
مسح على وجهه بأطمئنان وقال:
-ربنا يرضى عنك يا أبنى ،أنا فخور بيك ياعصام ،رفعت راسى من تانى.
قبل رأسه قائلاً:
دايما راسك مرفوعه يابابا.
*** 
عادت نرجس من الخارج ،جلست علي الأريكة وأخذت كوب المياة الذي أمامها ،ونظرت إلى البيت وشعرت بفراغ يقتل النفس،فكلا منهم في حالوا ،كل شيء قاسِ كقلبها ، أستمعت إلى تكسير شيء يأتِ من غرفة سمية،هرولت سريعاً لها وعندما فتحت الباب وجدتها تبكِ وتتشاجر مع صديقتها نهي وتقول:
أخرجِ برااااااا مش عاوزة أعرفك تاني ،أنا ماخسرتش فاهمة ماخسرتش وكلكم هتشوفوا وإنت أولهم .
نهي بصياح وغضب:
_إنتِ لازم تفوقي بقي مش كل اللي هتعوزيه هيجيلك ،خسرتي ياسمية خسرتي وهتخسري كل حاجة طول ماإنت فاكرة أنك إنتِ وبس اللي بتكسبي ،كفاية بقي ذلتيني وكسرتي ناس كتير جيه دورك قابلي بقي.
صاحت نرجس بها وقالت:
_إنتِ أتجننتي أطلعي برا ،وملمحش وشك في أى طريق بنمر منه ولو صدفة براااا
ثم أتجهت إلى سمية و ضمتها إلى حضنها وقالت:
-إيه ياحبيبة ماما ،في إيه؟
كما هي ظلت تبكِ وتقول:
-يوسف ياماما ،يوسف مش قابل حتي أنه يبص في وشي ،أعملي حاجة بقي ،أعملي حاجة إنت عودتيني وقولتيلي شاوري ،وأنا أنفذ أنا بشاور اهه نفذي بقي ،نفذي أنا مش هخسر ياماما ،فاهمه مش هخسر،مش هخسر،هيجي ويتحايل عليا ويبوس أيدي ورجلي ووقتها هقوله مش عاوزاه ،مش هخسر قدامه ،هو اللي هيتكسر قدامي ،وهضحك وضحكتي تسمع العالم كله. 
مسحت دموعها وقالت:
-أمري وأنا أنفذ يانن عيني من جواه ،هيجي ومذلول كمان كله الأ دموعك ياسمية 
*** 
ظلت شهد تفكر كثيراً في حديث سمية وعلي جرأتها في الحديث معها وهي تقول 
(يوسف عجبني وعاوزاكِ تساعديني)
وكانت تردد بداخلها بأن كيف تسمح لنفسها أن تخبرها هكذا بكل صراحة أو بالاحري دون خجل وكيف لها أن تخجل وهي تتفحصه بكل جراءه ،نهضت والدماء تغلي بداخلها عندما تذكرت جملتها الأخيرة 
(بالعكس أنا جيت للشخص الصح)
أمسكت هاتفها وكونت رقمه وبعد ثوان أجاب قائلاً:
-شهد!
تنحنحت قائلة:
-صحيتك يا يوسف؟
لامت نفسها لعدم ملاحظتها لتأخر الوقت فقال:
-هنام الساعة 11،لأ مش نايم.
لازالت تلوم نفسها وقالت بأنهاء الحديث:
-طيب هكلمك الصبح
_إيه الهبل دا.
_طيب بتشتم ليه دلوقتِ عامة أنا الي غلطانة.
_ماهو مافيش رد مناسب علي كلامك غير كده ،هاتي الي عندك،نبرة صوتك فيها كلام ميتأجلش.
قالت بعدم أهتمام:
-مالها نبرة صوتي؟ ،لأ عادي علي فكرة ،بس حصلت حاجة كده ،وأسمك جيه في الكلام فقلت أبلغك الي حصل وليك القرار.
تثاوب قائلاً:
-مهم أوى كده؟
_أنت اللي تحدد ده مش أنا.
_بخصوص!؟
أجابتة بعد ثوان:
-سمية!
 روت له ماحدث وتابعت:
-قلت أبلغك الرسالة.
وعندما طال الصمت عقدت جبينها ثم ألقت نظرة علي الهاتف لظنها بأنه أغلقه فقالت بنبرة غضب:
يوسف أنت نمت ؟هو أنا بكلم نفسي؟
_مستني أشوف دور الخطبة هيخلص علي إيه،مش عاوزة تجبيلي البدله بالمرة
_مش لما تنوى أنت الأول؟
ضحك قائلاً:
-مش عارفة تلعبي دور الخطبة صح يابنت عمي
_ومنكم نتعلم يا أبن عمي
صمت مجددًا ثم قال:
-ماشي هشوف.
_أجابتة بتساؤل:
-هتشوف ! هتشوف إيه ،يعني ناوي تفكرفي الموضوع؟
_أممم بيني وبينك عجبني موضوع الخطبة ده
-لو سمحت رد عليا من غير هزار .
-أرد ،لأ مفهاش رد ،أصل ردي ممكن ميعجبش.
_شكلي أقنعتك ،شوفت الأيام بتلف بسرعة أزاى.
_أنا بقول تروحي تنامي لأن السهر بيخليكِ تقولي أى كلام
_ليه يايوسف؟
لا يعلم لما شعر بأن سؤالها يحمل معني ثاني فقال منهي الحديث:
-تصبحي علي خير ياشهد .
أغلقت معه وقررت بأنها لن تتحدث معه ثانيا لشعورها بالغضب تجاهه ،وعندما نوت النوم رن هاتفها ،نهضت سريعاً لتري من ،وعندما وجدت المتصل ماهر أجابت بثبات:
-أيوة ياماهر.
_هو إنتِ نايمة؟
_لأ بس كنت هنام.
_كنت بأكد عليكِ بس معادنا هتيجوا كلكم صح؟
تثاوبت وقالت وهي تضع رأسها علي وساداتها:
-أه طبعًا ،مرسيي لي زوقكم .
_ثم تذكرت شيء وقالت:
-هو بباك هيبقي موجود ياماهر؟
تفجأه وقال:
-بابا! أشمعني.؟
_لأ عادي أصل أنا ...
وصمتت وشعرت بالحرج لتدخلها فقال:
-لأ قولي عادي. 
_أتكلم بصراحة يعني؟
_إنتِ ومبتعرفيش تتكلمي غير بصراحة ،وأنا ومبعرفش أرد عليكِ غير بكل صراحة.
تبسمت وقالت:
-يعني لأن كدا بيبقي أريح.
_أسألي وأنا هجاوب.
_ أنا شوفته مرتين حسيته بعيد عنكم ،وطول الوقت ساكت ، حاسه أنها أعراض أكتئاب،أنا مشوفتهوش في بيته عامل أزاى ،بس نظرة الحزن اللي في عينه بتوجع وفي نظرة تانية أنا مش فاهماها مش عارفة أوصفها.
أستمع إليها وقال بعد لحظات:
-أبويا عزل نفسه عن العالم ،قفل شركته ،مبقاش يخرج من البيت الا للضرورة القصوي بقاله سنين علي كده.
_طب ليه محولتوش توده لدكتور .
_مرديش وخد جمب عننا أتأقلم وأتأقلمنا علي كده.
شعرت بانه لم يقل كل شيء ولم ترد أن تزيد حتي لا يخجل وقالت:
شفاه الله.
ثم تحدث بنبرة لم تعجبها وشعرت بالخوف رغم أن يفصلهم الكثير قائلاً
-لما تيجي بقي لازم نطلع نشوف بيتنا عش الزوجيه السعيد اللي هتبقي فيه أحلي أيام
أجابتة بشرود: 
-ربنا يسهل ياماهر،أنا هقفل بقي.
قال بنبرة تشبه بالهمس:
-تصبحي علي خير.
أغلقت معه ولأول مرة تشعر بأنها تريد البكاء.
*** 
جلس سمير علي طاولة الطعام بعقل شارد ،لم يتناول الكثير ولم يتحدث كعادتة مع شيماء ويسرد لها كيف كان يومه ،فكان يشغل باله أمر هام،حتي أنه لم يستمع لحديثها وهي تحاوره من كثرة شروده ،خبطت بيدها بلطف علي كتفه وقالت:
_رجعنا للسرحان تاني.
أنتبه إليها وقال:
-سرحاني مالوش علاقة بالشغل 
-أومال إيه
_خرج عن صمته وقال:
-لأ ما أنا لو مقولتش اللي سمعته هعتبرها خيانة ،لازم نلحق بنت عمك.
أجابتة برهبة:
-بتقول إيه ،بنت عمي مين فيهم؟
_شهد
_مالها ياسمير!؟
قص عليها ما أستمعه وبعد أن أنتهي فغرت فاها قائلة بذعر:
-ياخبر أسود ،أنت متاكد ياسمير
هز رأسه نافياً وقال:
-لأ مش متأكد بس عاوز أتأكد ،ومش عارف أعمل إيه؟
نهضت شيماء وقالت:
-يوسف ،نعرف يوسف.
قال وهو ينهض ليغسل يداه :
-فكرت فيه ،بس هو الفترة اللي فاتت مش عجبني فمحبتش أزود عليه الموضوع،لحد مايفوق
أجابته بتوضيح:
ولا هيفوق طول ماهيفضل كده.
_أنا هقوله لما أتأكد ،ولو طلع صح،لازم بنت عمك تبعد عن الناس دي .
تبسمت وقالت:
-عرف يوسف بس ياسمير وتبقي أنت من ناحية وهو من ناحية ،يارب شهد تبعد عن العالم دي 
*** 
هدوء النفس والأستكانة، وتوزيع الأبتسامات الباهتة على الجميع بعد أشراقها علي الوجوه ،لا يعنى الأ شىء وحدًا ،خذلان ،وما الخذلان غير ظنون الخير في بعض الأشخاص المقربين لنا،ولا يأتى الخذلان من الغرباء أكثر من الأقارب ،والأحباب ،ومن ثم نفقد الثقة في الغرباء ،من وقع صدمة ما فعله بنا الأحباب فيكثر الصمت الطويل ،ونعتاد على توزيع أبتسامات مفتعله تكاد تنطق للغير بأننا حقاً لم نعد نطيق الحديث ،لا نطيق الأقتراب ،لأن الأقتراب يصاحبه خذلان ،والخذلان يصاحبه ،أوجاع ،والأوجاع يصحابها ،بعداً وهجراً ،فلما الأقتراب ،مدام في القرب مشقة تشقى القلوب.
ذهبت شهد إلى منزل ياسمين ،التى لم تذهب الجامعة منذ بداية الأسبوع ،وكلما تحدثها تجد هاتفها مغلق ،هوى قلبها عليها ،لعلها علمت بشىء ،فصار الأمر علناً،فكيف لم تعرف ،لامت نفسها ،ربما لو كانت أخبرتها ،ماكانت صدمت ،ولكن في كل الأحوال ،تكن الصدمة ،صدمة ،لا تفرق الصدمة في من ينقل الخبر بالطف أو بالقسوة ،بالقريب ،أو البعيد،بعد أن فتحت لها والدة ياسمين ،دلفت غرفتها ،وجدتها دافنه رأسها بين ركبتيها ،جلست بجانبها ،وقالت بهمس:
_مايستهلش ،اللى ينزل دموع من عيونك ،مايستهلش.
نظرت لها ،فوجدتها شاحبة الوجه ،وعيناها الدبله، التي يكسو حولها السواد ،وتسألت بينها وبين نفسها ،أهذة هي ضريبة الحب (الألم ) أقتربت منها ياسمين وقالت:
_إنتِ أزاى ،متقوليش،أزاى تبقى شايفة بعينك اللى بيحصل ،وسايبة الكل يضحك عليه
بلعت غصتها وقالت:
_لمحتلك كتير ،وكل مرة أقول لك ،سبيه ،هو اتغير ،يمكن هو عاوزها تيجي منك ،تقولى ،أسيبه أزاى ،لو سبته تروح روحى ،هو مش بيحب غيرى ،وجيت مرة وقلت ،تعملى إيه لو عرفتى أنه بيكلم حد تانى،قولتى مستحيل يعملها دا لف ورايا لحد ما بابا وافق ،أعمل إيه أكتر من كده ،إنتِ كنتِ شايفة كل كلامى قدامك ،وخايفة تصدقى ،أنا متأكدة بقى أن كان عندك شك وقوى ،بس بتكابرى ،لكن المكابرة دي معملتش حاجة غير أنها أذتك ،ماتجيش تلومينى والعيب في البداية منك إنتِ. 
أجابتها بقوة وهى تنهض من مكانها: 
-شمتانة فيا طبعاً ،ما ده اللى كنتِ عاوزاه يحصل ، أنا كنت عارفة أنك غيرانه مني علشان أتخطبت للى بحبه،كنتى مستخصرة تشوفينى فرحانة ،زى مايكون هاين عليكِ أنك تخطفى فرحتى وترميها لأبعد مكان عشان أيدي مطولهاش ،أرتاحى بقى ،أهه كله راح ،ومن غير راجعه.
وقعت عليها عبارتها كالسيف ،كيف تفوه لسانها بهاته الأوجاع ،ولما من الأساس ستتمنى زوال فرحتها ،ومن هذا الذي بسببه سيحمل قلبها لها كل هذا الحقد ،تنحنحت ،وهى تأخذ حقيبتها ،ونهضت ولم تجب على تلك العبارات التي ،لم تتوقعها منها هي ،فكيف أستطاعتِ قول هذا ياصديقة. 
*** 
                                الفصل الثالث عشر
لم تفارق وجه نهى الدهشة كلما تذكرت حديث سمية قبل أن تفقد أعصابها أمامها، هل ماأخبرتها به سمية صدقاً وتكون ظنونها حقيقة، وإذا كان صدقاً كيف سيكون حال ماهر، الذي أحبته بكل جوارحها، لم تراهن على حبه يوماً، فكانت تلك من ألعيب سمية، فهى بارعة في تجريح الغير والمساوامه بمشاعرهن، لمحت ماهر يخرج من صاله الكارتية، لم تشعر بذاتها وهي تنادي عليه بقوة، ظل يلتفت وراء الصوت، إلى أن لمحها، وإتجه إليها بأبتسامة، فهو لا يعرف مايحمله قلبها له، وعند وصوله مد يده بالمصافحه وقال ببسمة:
_أزيك يانهى، فينك يابنتى.
سرت رجفة تجرى في أوصالها عندما صافحته فقالت ببسمة هي الاخرى:
-في الدنيا ياكابتن، أتفضل أقعد.
جلس وهو يجفف عرقة بالمنشفه قائلاً:
-هي سمية مش معاكِ؟
_لأ، أنا باجي كل يوم أجري، سمية مالهاش في الجري ده.
نظر لها وشعر بأنها منزعجه منها فأكملت قائلة بتساؤل:
-وأزي خطيبتك الحلوة.
تبسم وقال بشرود:
-كويسة.
تعجبت من شروده فقالت ولم تحسب ماقالته وتفوهت به ولا تدري كيف:
-بتحبها ياماهر.؟
ضيق بين حاجبه، فلم تكن علاقتهم تخوض إلى هذا الحديث، تنحنحت حرجاً وقالت:
_أسفة
حاول أن لا يزيدها حرجاً وأجاب قائلاً:
-مش حب بمعنى الكلمة، بس في قبول، شهد ديما بعيدة، تقريباً نفس شعورها، هو شعورى، جواز عقل أكتر من حب، هنيعيش.
وأنت إيه يجبرك على كده، حقك تحب وتتحب، هي حياة واحدة، لازم أختيارك يكون سليم.
_ما هو ده اللى أنا عملته، أختيارى سليم أنا مش عاوز أحب، الحب ضعف، عاوزأسافر وأنا مطمن إنى سايب واحدة تصون بيتى، وعرضى، أنا سألت على البيت علشان أعرف أختيارى هيودينى لفين.
نظرت له بتعجب وقالت:
-تفكيرك غريب، يعنى لما تحب هيحصل إيه؟هو أنت عاوز تتجوز قطعه أثاث تروح وترجع تلاقيها في مكانها ،دي قلوب ياكابتن
_هيحصل أنى هغير، ولما أغير مش هعرف أسافر فترة طويلة، وأنا مش عارف اللى سيبها في البيت بتعمل إيه، لما يكون الحب متبادل، بتتولد المشاكل، أنما لما تكون العقول بس هي اللى مقرره تحب، يبقى أهلاً بالراحة والأطمئنان.
_وأنت ضامن ترجع تلاقيها صاينة، مش يمكن من كتر البعد، تمل، ولما يحصل الملل ده، صدقنى، تأثير القلب، قادر يهد، أقوى عقل، ويخليه ماشى تايه وسط الناس.
لم يعطيها رداً فعلمت بأنه مادام مقتنع بشيء ليس من السهل تغير فكره ،نهضت مغيرة نظرتها له، فكانت منذ دقائق تهيم في حبه ولكن النقاش يكشف مساوىء العقول، التي تتدارى بالمظاهر، ويكشف جهلها من أول جلسه نقاش قائلة ببسمة جديدة عليها:
-حسبتها غلط ياكابتن،نصيحة مني تغير نظرتك لأن أنت كده عاوز تلف الدنيا وتنسي مثلا الكرسي اللي أنت سايبه في بيتك علشان ضامن أنك هترجع تلاقيه علي حاطه أيدك ،ربنا يعينك علي تفكيرك.
نهض غاضبا وقال:
-إنتِ أزاى بتكلميني كدا.
أشارت بيدها وقالت:
-أنا متأسفه ليك ،ولنفسي علشان في يوم من الأيام حب....
بترت عبارتها وأكملتها بقوة:
حبيتك أه ياماهر ،وقبل 10دقايق كنت لسه بحبك ،بس صدقني أنت أخرك تلف العالم لا تحب ولا تتحب ،لأن أنت مابتحبش غير نفسك وبس
تركته وذهبت وظل يقلب حديثها كثيراً وترن في اذنه كلمة (مابتحبش غير نفسك وبس)
*** 
تقابل جمال بيوسف أمام الشركة، وتذكر يوسف تجمع العائلة، فكيف سيكون المفر من خلق حجه لعمه، تقدم جمال نحوة وهو يغلق سيارتة قائلاً:
_أنا قلت أنت مش جاي الشغل.
تصنع الأستغراب وقال:
-ليه!
_علشان عزومه أهل ماهر لينا كلنا.
هرش في مؤخرة رأسه قائلاً:
-ياااه نسيت، ومش عامل حسابى، وعندى شغل كتير.
ضحك جمال قائلاً:
-أنا عارف أنك مش ناسي، وبتشتغلنى.
ضحكا معاً ثم قال:
-ماليش في جوهم خالص ياعمى، وأنت عارف زعلك غالى عليا، بس متغصبش عليا، مش عاوز أروح.
أومأ رأسه وقال ببسمة رضا وهو يتجه إلى سيارتة:
-زي ماتحب ياجو
ثم أردف جمال قائلاً:
-يوسف ،هو ليه أنا حاسس أنك أنت وسمير بتتكلموا كتير اليومين دول 
يوسف بهروب:
-شغل ياعمي 
_اللي أعرفه إني لما أدخل وأنتوا بتتكلموا في شغل تفضلوا مكملين ،مش ترموا كلمات وأنا المفروض إني مفهمش ،طمني بس ،هو خير.
حك ذقنه وقال:
-طيب سبني أنا أقولك لما أتأكد ،بس اطمن.
_طب بخصوص مين؟
أجابة:
-هتتأخر علي الناس اللي هتروحلهم ياعمي.
أشار برأسه وقال:
-يعني علي لناس اللي رايحلهم
قرر يوسف وقال ليطمئنه:
-لما ترجع ياعمي هحكيلك كل حاجة
***  
كان تجمع أشبه بالجليد، وكيف يشعر الجميع ببروده الجو في منتصف الصيف الشديد، كان كل شيء بارداً رغم الأبتسامات، والضحكات، ولكن البروده كانت في المنزل نفسه، لم تكن بروده المكيفات، بل بروده القلوب، فكلاً من الآخر في هذا المنزل، خالى من الأحساس الحانى، فيكيف سيصل الدفء لهم.؟
خرجت شهد من دورة المياه، بعد أن غسلت يداها، وأستمعت إلى صوت توشيح جذبها إلى مكانه، دون أن تطرق الباب، ثم توقفت فجأة عندما لمحت عمران، الذي لم يكن الأ في عالمة البعيد، كانت ستنوى الرحيل، وتوقفت عندما أستمعت إلى أنخفاض الصوت، وصوته هو الذي أعتلا لتسمعه، ألتفتت بحرج قائلة:
-أنا أسفة ياعمو، صوت التوشيح جذبنى لهنا.
تبسم وقال:
-تعالي ياشهد.
كانت أول مرة تراه يبتسم هذه الإبتسامة الصافية الخالية من أى هم، لم تتحدث معه الأ هذه المرة، ولكن تشعر، كما يشعر الجميع بأنه به هم، يكتم صدرة ويكبر بداخله، جلست على الإريكة الأمامية له فقال وهو يحمل كوبان:
_تشربى شاى، ولا قهوة، ولا أعشاب. ولا عصير.
جرت بعينها الغرفة، فكانت مثل المنزل كامل من كل شيء ولكن في غرفة صغيرة، تنحنحت وقالت:
-شكراً، مش عاوزة حاجة.
_علي راحتك، سبتيهم برا، وجيتى هنا ليه بقى؟
_كنت بدور على الحمام، ولقيت اللى قدام الأوضة، أسفة لو كان يخصك.
_بتتأسفِ كتير أوى ياشهد.تفتكرى لو عملنا ذنب أو وجعنا حد، ممكن الأسف الكتير أوى يخلى اللى جرحناه يسامحنا؟
_الوجع ده على حسب الشخص، وعلى حسب الجرح، بس أحنا غالباً، مبنجرحش غير بعض، بنخاف على وجع الغريب علشان صورتنا تفضل في أكمل وجه في نظرة رغم أن ما كامل الأ وجه الله، وبنفضل نتمادا في وجع القريب على أعتبار، أنه قريب وهيسامح مهما عمل. أنما الذنب،(ربنا عفواً كريم يحب العفو)
أجابها وهو يومىء برأسه قائلاً:
-القريب والحبيب، هو القريب ده، عارفة الطيب، اللى طلعوله مثل 
(أتقوا شر الحليم أذا غضب) ينفع بردو يطلعوا شبه للقريب 
(أتقوا شر القريب والحبيب إذا غضب) القريب لما بيغضب يا شهد، بيبقى خلاص فاض بيه، لا تقدير نفع، لا عشرة نفعت، لا أخلاص وحب نفعوا، مبقناش ناخد من القرب غير الكسر، والبيع، بيع نفسنا.
كان ينطق وهو شارداً ونظراته التي أخفتها كثيراً، وكأنه ينوى فعل شيء، ترى ما الذي أوصله إلى هذه العزله، هل هم من جعلوه هكذا؟؟؟، أم هو من فعل هكذا بحاله، كان حاله لم يعجبها، تارة يضحك دون أن يوجد سبب للضحك، وتارة تجد لمعه في عينة، نهضت قائلة بتوجس:
_طيب بعد أذنك ياعمو، هخرج لهم.
-بس دنيتهم غير دنيتك، أفلتى من دنيتهم.
تضاربت دقات قلبها سريعاً وشعرت بالرهبه من حديثه المبهم وأخذت تتماشى بخطى سريعة، أوقفها ثانياً بصوتة دون أن ينظرلها قائلاً:
 _لو مابتحبيش ماهر سبيه يشوف دنيته، وشوفى إنت كمان دنيتك
خرجت جلست بجانب نادية وأمسكت بيدها لتستمد الامان ،فقالت لها بهمس:
_مالك ياحببتى
بللت شفتيها وقالت:
-هو أحنا هنمشي أمتي ياماما.
-لما أبوكِ يقول ،بس هو قال أننا مش هنطول هنا يعني أتوقع أنه هينادي علينا بعد شوية.
_هو حضرتك ماينفعش تقوليله نمشي دلوقتِ؟
نظرت لها وجدت وجهها شاحب،مسحت علي يدها وقالت:
-إنتِ تعبانة ،ولا ده توتر لما شوفتِ شقتك ،إيه رأيك فيها.؟
حاولت أن تتنفس وقالت:
-أبوس ايدك مش وقتة.
ألتفتوا علي صوت نرجس وهو تقول:
-بصي بقي يادرة ،أنا عاوزة يوسف لسمية ،وأخطب لبنتك،وأهه نبقي نسايب تاني.
تصنعت سمية نظرات الخجل التي تراها شهد غير لائقه بها وقالت درة:
-ما أنا قلت قبل كدا أن العروسة موجودة جيتوا متأخر بقي
نرجس بنبره أمر:
-يسيبها عادي ،هو هيلاقي زى سمية حسب ونسب،وبعدين أنا شايفه أن في أستطلاف بينهم.
شهد ولم تتحمل حديثهم:
-أنا قولتله ياسمية علي طلبك .
نهرتها سمية وقالت وهي تبتلع غصتها:
-مش فاهمة؟
_تؤ تؤ أفتكري ،مش إنتِ لما جيتي لي الجامعه قولتيلي 
قطعت حديثها وقالت:
-أه أه أفتكرت ماشي.
أردفت شهد قائلة:
-كان رده بقي أنه مش ناوي يتجوز خالص  إنت كده هتستني كتير
تبسمت درة لأنها اخرجتها من هذا المأزق وعندما همت نرجس في الحديث أستمعوا إلي صوت الرجال ينادون عليهم وكأنهم جأوا في الوقت المناسب قبل أن يتوسع الشجار بينهم.خرجت شهد متجاهله نظرات سمية ونرجس خرجت وتتمني أن تنسي هذا اليوم خرجت وأخذت نفس عميق وكأنها لم تتنفس منذ أمد بعيد.
*** 
                              الفصل الرابع عشر
_ جبتيها منين دي، أنطقى؟ 
صاح يوسف بكل قوته في سمية، وهو ينشل من يدها ما كان معها فقالت وهي تبتسم برفع حاجب:
_من مكان مجبتها بقى، وأول ما شوفتها، أنت اللى جيت في بالى، شوفت زيها معاك في العربية، قلت يمكن تخصك.
كان سيرفع يده عليها، فقال وقد أستعاد هدوئه لتذكرة بأنه في الشركة:
-طيب، يلا أتفضلِ، أرجعِ من مكان ماجيتِ
_بقى كده يا جو، أنت تطلع ضاحك على الكل، بس على مين، ده أنا سمية بردو
ظل يفرك يده غيظاً، منذ متى ويريد ضرب فتاة، حتى إن كانت في تصرفاتها، فقال وهو يصر على أسنانه:
-أطلعى برا، دا مكان شغل، أول، وأخر مرة أشوفك هنا، وياريت من الأساس، ماشوفكيش.وأوعي تفتكري أنك كده بتهدديني أو ياحرام بتخوفيني ؛لأ ياحبيبة ماما فوقي واعرفي إنت بتتعاملي مع مين.
لم تنجح فيهما أرادت، كانت تظن بأنها ستساومه، ولكنها ولأول مرة تخطىء، فهذا الشخص غير الكل، مدت يدها بين يده في محاوله أخيرة في اخذ الشىء الذي بحامقتها جلبته له وأصبح كارتاً محروقاً ولم تحسبها هكذا، قذف يدها بأقصى قوته حتي ألامتها يدها ،وقال بنبرة هادئه تشبه بالهمس لا تناسب غضبه في هذه اللحظة:
-برا، أطلعِ برا.
أمتقع وجهها وجرت جميع الألوان به، ولم تستطيع فعل ولا قول شيء، غير الهروب من الذي حدث، فالأول مرة تخسر أمام رجل.وتعترف بأنها فعلت كل ماتستطيع فعله ولم تنجح ولا يوجد أمامها الأ عصام فهي تريد أن يكن لها مكان في هذه العائلة .دخل جمال عندما رأي سمية تخرج من غرفة يوسف فقال بتساؤل:
_بتعمل إيه هنا دي،ومالك في إيه؟
_أهي راحت لحالها ياعمي مش مهم هي كانت هنا ليه ،الأهم اللي عاوز أقولهولك .
جلس وقال:
-هتحن عليا وتقول اللى مخبيه:
-العفو ياعمي أنا بس كنت بتأكد.
_عرفت إيه أنا معرفتوش.
_عرفت أصل نرجس وعمران.
_مش فاهم.
أخذ نفس كبير وقال:
-من أكتر من 25سنة أهل نرجس كانوا ،وركز في كانوا ،تجار مخدرات.
وقف جمال وكأن أمسكت به الكهرباء وقال بتلعثم:
-مخد...مخدرات 
_أيوة ياعمي ،وعمران كان الديلر بتاعهم،وأتجوز هو ونرجس بعد ماأبوها أتقبض عليه ، سابوا الشغل وكل واحد فتح شركة لحد ما من فترة مش كبيرة اوى عمران قفل شركتة ونرجس هي اللي شغاله ،يعني من الاخر أصل فلوسهم حرام.
جمال بعدم تصديق:
-عرفت أزاى؟
أجابه:
-سمير عرف بالصدفة له واحد زميله شرطي وجاب سيرة عيله ماهر بالصدفة ،جالي وأنا ليا معارف كتير وعرفت اللي فيها.
أخرج جمال هاتفه فقال يوسف :
-هتكلم مين ياعمي؟
_هكلم ماهر،هعرفه أن الخطوبة أنتهت.
أمسك الهاتف وقال:
-والسبب ياعمي ،خلي بالك ممكن ميكونش يعرف تاريخ أهله .
_وأنا مش هكمل في النسب العار ده .
يوسف بثبات:
-مش هيكمل ،وأعتقد أنها هتيجي من شهد نفسها.
نظر له وقال:
-تعتقد؟
بنفس الثبات قال:
-مش هتكمل ،فخليها تيجي منها ،وملناش دعوة بيهم.
*** 
أخذت شهد موعداً من ماهر، لتتحدث معه، فهى منذ يوم دعوتهم في تلك البيت، لم تستطيع النوم براحة، فكل شيء كان غير جيد في هذا المنزل، رائحتة التي تجلب أختناق في النفس، تلك الرجفة التي جرت في جسدها عندما رأت المنزل الذي ستمكث فيه طيله حياتها معه، حديث والده نظرات نرجس. سخرية سمية، بروده حديث ماهر، وعودة نظراته أكثر من قبل، وعدم إلتزامه، فعلمت بأنه كان يفعل هذا لينال أعجابها فقط، ظلت في أنتظارة، إلى أن جاء قائلاً بمزاح:
_الطيارة عملتها في الطريق، ووقفت بيا، معلش اتأخرت.
تبسمت ولم تعطى رداً وقالت بجدية:
-مش مهم، المهم أنك جيت.
_عندى سفر باليل، ولازم أجهز، يعنى معاكِ ساعة.
_حلو جدًا، عاوزة أسألك سؤال يا ماهر.
رفع حاجبة وقال:
-مش خلصوا يوم التعارف.
_لأ طبعاً، الأسئلة عمرها ماتخلص،بس خد الكلام بجدية من فضلك
هز رأسه وأنتظر سؤالها بتركيز قائلة:
-أحنا تقريباً قربنا على سنة مخطوبين، حاسس أنك أتغيرت؟ ولو أه، إيه هو، وإيه سلبيات وإيجابية التغير ده عليك.
ظل يفكر كثيراً ثم قال:
هو لازم أتغير يعنى؟ أنا مش داخل حرب ياشهد.
_ده سؤال عادي ياماهر، بس المفروض يكون في تغير الفترة دي.
_طب خلينا نعكس السؤال، ردي إنت على نفس السؤال ده.
_بس ده ليك
_وأنا حاولتو، ما إنت مش هتفضلى على طول تسألى، جوبى بقى.
أجابته بعد تردد وبصراحة:
-أه أتغيرت، ووهمت نفسى إنى فرحانة، وأنا طلعت فعلاً كدابة.
بحلق بعينه قائلاً:
-كدابة!!! وهمتى نفسك !!!.
أومأت برأسها وقالت:
-أيوة، مانكرش إنى أعجبت بشخصيتك في البداية، كلامك، طموحك، بس أنت ما أتغيرتش ياماهر، كلنا أه فينا عيوب، بس بنحاول على قد مانقدر نصلحها ،مابقولش أنا عاوزاك كامل ،لأننا المفروض بنكمل بعض، بقيت تصلى، وتكلمنى تقولى صليت، أفرح علشان ممكن أكون سبب في تغير أنسان، وأزعل لما أعرف أنه بيعمل كده علشانى أنا، يعنى بعد فترة هتمل وفعلاً هتبطل طالما مش من قلبك، بتعمل كدا علشان تعجب، هتبقى صعب الحياة،وعندي سؤال تاني، أنا لو قلت دلوقتِ كل شيء قسمة ونصيب، هتفضل مواظب على الصلاة وكل اللى بتعمله، ولا أنا خلاص روحت فهتبطل تتصنع، وترجع زى ماكنت؟
أجابها بتساؤل لا برداً:
-هو إنت عاوزة توصليلى أنك مش عاوزة تكملى، فبتديلى درس علشان مش عارفة تقوليها أزاى؟
أجابت بصدق:
-لأ مش بديك درس خالص، ومش عاوزة أجابه لو ده زعلك وبعتذر جدًا كمان، أنت زى مافيك عيوب، فيك مميزات، أنا مقصدش أشوه صورتك قدام نفسك أبدًا ياماهر، وعارفة أننا لو كملنا أنت مش هتكون أنسان أنانى، وهتراعى أى حاجة تزعلنى، هتقدملى حاجات كويسة، بس أنا ياماهر، مش هقدر أظلمك معايا، علشان أنا، للأسف بظلمك ،وللأسف....
قطع حديثها بأشارة من يده قائلاً بهدوء مصحوب ببعض الإلم الذي شعر به لأول مرة:
_يكفينى إنى أتعرفت عليكِ ياشهد، من غير للأسف أنا حاسس أنك مش حباني، ربنا يسعدك، بس أنا فعلاً أكتشفت إنى أتغيرت، وقربت من ربنا، يمكن في البداية كنت علشان أجذبك، بس على الأقل بعد كده لما بسمع الإذان بنتبه، مرة أقوم أصلى ومرة لأ، لكن ببقى متأكد أنى هصلى تانى، بفتكر كلمتك اللى قولتيها مرة (صلى قبل أن يصل عليك) أنا أتربيت وكل اللى حواليا بعيد، فلما تكون دي البداية. يبقى خير.
دمعت عينها لشعورها بأنها حقًا ظلمته،وماكان عليها بالموافقه من البداية ولاتلوم غير ذاتها هي من عندت ووافقت، فقال بصدق وهو ينهى الحديث:
-أنا بجد مش زعلان منك، بالعكس، في ناس بتمر في حياتنا علشان تلمس فينا حاجة وتمشى، بس بتكون أدتنا درس مايتنسيش،وأنا أتعلمت منك دروس،وخلت ليا نظرة تانية ،يمكن أنا كمان كنت هظلمك معايا لو أتجوزنا أتمنى أكون لمست حاجة أنا كمان جواكِ، تفضل معلمه ولما نفتكر بعض نستبشر خير.
***  
ظلت نادية ترتب المنزل وهي تتمتم، فكلما ترتبه، تعيد شهد فوضوته من جديد، مما أثار فضولها، خرج جمال من الشرفة وقال لها بتساؤل:
_بتكلمى نفسك يانادية؟
قالت بتوهج:
-أعصابى تعبت من بهدلت البيت، من يوم العزومه وشهد كل يوم تقلبه، طب إيه ضايع منك، مافيش، طب أقنعنى أنت، أزاى مافيش وهي عماله تقلبه من أوله لأخرة كده، هتشل منها.
ضحك وقال:
-هتفضلوا ناقر ونقير.
تبسمت وقالت:
-ربنا يفرحنى بيها ويهديها
تنحنح قائلاً:
-أحنا في أيام أمتحانات ماهر مش هيجي الفترة دي.
أومأت برأسها وقالت:
-ماشي.
ثم أردفت قائلة:
-ياأخي ماهر ده عكسهم خالص كأنه مش أبنهم.
أنتهز الفرصة وقال:
-بنتك مش مرتاحه وقالت هتعيد التفكير من تاني.
أنتبهت له وقالت:
-هما متخانقين؟
_أه متخانقين .
_ليه ياجمال ،ده الجدع طيب وبنتك لما بتقوله حاجة مبيجدلهاش.
جمال بانهاء الموقف:
-أنا مش عاوز كلام كتير في الموضوع ده لحد مانشوف أخرته يانادية ،مفهوم.
***
دخلت شهد البناية ولم يغب عن ذهنها هذا اللقاء، وهل سيتلاشى؟؟، أم سيمر طيفه عليها؟؟، وهل تسرعت؟؟، ولكن هي تشعر براحة لم تشعرها منذ أن تمت خطبتها، فهذا سيكون خيراً لماهر، كانت واقفة أمام البناية شاردة، ولم تنتبه للذى يقف أمامها، أستفاقت قائلة:
يوسف، أنت نازل، ولا طالع.
_كنت فوق من شوية، والعربية عطلت.
نظرت إلى يده فوجدتها ملطخه بالشحم، أخرجت محرمه مبلله وأعططها له وعادت تغلق حقيبتها بشرود، فنظر إلى يدها، ولفت نظرة بأن خاتم الخطبة ليس في أناملها فقال بتساؤل:
_هو في إيه، ومالك مكلدمه كدا ليه؟ 
_مش مكلدمة، وبطل تقول مكلدمه، مابقتش صغيرة أنا.
رفع حاجبة على ردها له وقال مكرر السؤال بحسم:
-في إيه؟
أزدردت ريقيها بصعوبه وقالت:
-أنا سبت ماهر.
قال بنبرة مسرعة:
-هو عملك حاجة؟
أجابته بشرود:
-بالعكس، ماهر أنسان كويس.
قال بنبرة غضب:
-ولما هو كويس سبيته ليه.
أستفاقت من شرودها على حده صوته وقالت هي الاخري بغضب:
-علشان مابحبش أوهم نفسى إنى هبقى مبسوطة، وفي قمه ساعدتى، وأفضل خدعاه وأنا مش حباه.
بنفس النبرة قال:
-ووافقتى ليه من البداية، طالما عارفة أنك مش هتبقى حباه،عاوز رد مقنع.
أجابتة باستفزاز:
_أوى أوى ،عاوز رد مقنع ،فهوعلشان أنتوا قولتولى وافقى، مترفضيش عمال على بطال، مش أنت بردو قلت كده، وأنا بسمع كلام الكبار، علشان أنا لسه صغيرة، وافقت ليه بقى، تقدر تعتبرها، لعب عيال يا يوسف.
تركته وصعدت، وظل هو واقفاً مكانه غاضاً، وكأنها تتعمد دمج عبارة(عيال)في حديثها معه .
 *** 
                            الفصل الخامس عشر
بعد مرور أمتحانات نصف العام ،والتى مرت على شهد بثقل شديد ،فكانت ترى ياسمين ،وكلاً من الأخرى ،كأنهم لا يعرفون بعضهن البعض ،لن تنكر بأنها شعرت بأن ياسمين تحمل عينها جميع عبارات الأعتذار ،ولكن شهد ليست في وضع أن يسمح لها بالصلح حالياً ،فكلما تذكرت حديثها ،تلمع الدموع في عيناها ،لاحظت كثرة دموعها في الأونه الأخيرة ،لم تعتاد على هذا،ترى كم جرحاً بقلبها ،فاق الاهات المكتومه ،فخرجت الدموع منفجرة كوسيله لتفريغ همها ،لم تخبر والدتها بتركها لماهر بسبب أرتفاع ضغط الدم لديها ولكنها أخبرت والدها ،وشعرت وكأنه كان ينتظر قرارها ووافقها بدون نقاش وحمد الله بأنهم غادروا هولاء الاناس، في أخر يوم أمتحان لها ،صممت ياسمين الحديث معها ولم تتركها الأ وقد تمت مصالحتها بكل صدق ،وعادت من جديد الاحاديث ،فوجئت شهد بعد أن علقت نتيجة الترم،بأنها رسبت في مادة ،دكتور طارق ،كانت لم تفهم منه شىء ،لكن كانت تعلم بأنها لن ترسب بل ستحصل فيها علي الذي يمررها بأرتياح ،فؤجئت به يعطيها في هذا العام أيضاً وكأنه يقصد هذا ،فكان طارق ،مثل أحمد ،وكأنه هو من جره إلى هذا الطريق ،وفى بداية الترم الثانى ،كان الغضب يكسو وجه شهد ،فهى تكره الظلم ،وترى بأن طارق تمادا في أفعالوا ،من بداية تعينه الخاطئة ،إلى بيع الامتحانات بأبهظ الأسعار ،وأستغلال الجميع ،ورسوب من لم يخطو طريقوا ،أو من أعجب بها ورفضته ،خبطت بيدها على الطاولة مما أدا إلى وقوع كوب الشاى على الأرض ،هتفت ياسمين لتهدئتها :
_بس بقى ياشهد ،بطلى عصبيتك بقيتى عصبية جدًا ،مش هتفيدك بحاجة.
شهد بغيظ:
-أنا متأكده أنه قاصد ،أنا قرفت من الظلم،هو كل من معاه سلطه على حاجة يبقى كأنه مالك الدنيا والناس ،مش خايف من ربنا.
_ياسمين بشجن:
-كنت بقولك أحمد غير ،بس طلع زيه وألعن ،هو أحنا ممكن نسكت على حق ،فى كتير أتظالموا الترم ده،وزى ما إنتِ قلتيلى اللى سمعتيه ،أن العميد عنده فكرة باللى بيحصل ،ومشارك كمان.
همست قائلة:
-وطى صوتك ،لو حد سمع هتبقى كارثة.
_وبعدين ياشهد طيب ،لما العميد يبقى عارف أن الأمتحانات بتتباع ،وليه نسبة ،يبقى بجد مافيش تعليم فيه ظلم طاغى ،وبيزيد ،علشان أحنا أصلاً ساكتين وهنفضل ساكتين.
شهد ببسمة خبث:
-ومين قال لك إنى هسكت ،أنا بقول لك وطى صوتك علشان ماحدش يحذر العميد ،ماحدش عارف في كام واحد حوالينا بايع ذمته.
عقدت بين حاجبيها وقالت بتساؤل:
-شهد ،عيونك بتقول أنك ناوية على مصيبة.
بنفس البسمة وأشارت علي رأسها:
-كله هنا ،هتعرفى في الوقت المناسب
ثم شردت قليلاً فقالت ياسمين بتساؤل:
-قولتي لطنط علي فك الخطوبة؟
هزت رأسها نافية وقالت:
-لسه ،ضغطها عالي أوى الأيام دي وخايفة عليها.
_في الأول وفي الأخر هتعرف.
أجابتها بوضوح:
بابا قال هيقولها بطريقتة إنتِ عارفة أحنا بنخاف عليها أزاى ،أحنا ملناش غير بعض.
تبسمت قائلة:
ربنا مايحرمكوش من بعض .
أمنت علي دعائها وعادت في شرودها ثم أستفاقت قائلة:
في حاجة غريبة ،بابا مانقشنيش حسيت أنه بيسحب الكلام مني ،حسيت أنه عارف أني هسيبه ،ولما عرفته قال لى،وعسي أن تكرهوا شيئا وهو خير لكم،وصلي شكرلله.
أجابتها بحب:
-بجد عمو جمال طيب أوى.
_وماما كمان والله ،بس إنتِ عارفة كل الامهات كده ،يمكن أحنا كمان نبقي زيهم وأكتر.
_طيب هو في حاجة تانية؟
تنهدت ولاتعلم شعورها وقالت:
-حاسة اني مش حاسة ،فقدت الاحساس ولا موجود ،حاسة بحاجة ملهاش وصف.
مسحت علي يدها وقالت:
نفسي تقوليلي اللي في قلبك،أومال صحاب أزاى!أشمعني أنا هبلة بحكيلك كل حاجة؟
ضحكت قائلة:
-علشان هبلة.
ثم أردفت قائلة بجدية وهي تخرج تنهيده من أعماقها:
-مافيش حاجة تتقال صدقيني .
ثم أكملت مغيره مسار الحديث وهي تنهض:
-مش عاوزة تعرفي أنا ناوية علي إيه؟
ياسمين بفضول:
-يااااااريت.
ضحكت قائلة:
-طب يلا بينا علشان الحيطان ليها ودان.
*** 
خرج من غرفتة المنعزلة عن كل شىء ،يمر على كل ركن في المنزل ،ينظر نظرات أخافت سمية ،فهى دومًا كانت تتلاشى الأختلاط معه ،لحديثة معها بأنها تعف نفسها ،وأن لا تكون مباحه لعيون الرجال التي لا ترحم ،ولكنه لم يستطيع أن يكون ذو رأى فكانت دومًا نرجس هي من تكسب ،وتضعه هو في أمر محرج أمام أبنائه ،فإذا أهتزت هيبة الأب أمام أبنائه ،فمن المستحيل سماع حديثة وأحترامه ككل الأباء ،أدارت وجهها عنه ،ولكن إتجه هو إليها قائلاً:
_قعدة يعنى في البيت النهاردة ،غريبة.
تمتمت بتبرطم ولم تجب ،فقال بتساؤل:
-أمك فين؟ 
تعجبت من سؤاله وقالت: 
-راحت بيت جمال.
تذكر الحوار الذي دار بينهم منذ عده أيام وعلم بأن شهد هي من تركته وتفهمت ماكان يحمله حديثه من تحذير لها ،فكان يري فيها الخير أما هما فلن ولم يأتِ من ورأهم الإ كل شر ،فكان ماهر قليل الحيلة أيضَا أمام نرجس ،فهي من دمرتهم جميعًا ،وكان يجب أن يبعدها عن هذا البيت اللعين،عاد من شروده قائلاً:
_مش هما سابوا بعض ،راحت ليه تانى،بعد كل الفتره دي.
سمية بغيظ:
-علشان تعلمهم الدرس ،أحنا مانتسبش ،أحنا اللى نسيب ونذل ،كأنهم علموا علينا كدا ،أنا لولا إنى عارفة أن ماما هتقوم بالواجب ،كنت روحت معاها
دوي بصوتة قائلاً:
-يابنتي كفاية بقي كفاية فوقي لنفسك ،بطلي تكبر علي خلق الله ولعب بمشاعرهم ،فوقي ياسمية ،بدل ما الدنيا هي اللي تفوقك.
ظلت تلاعب خصلات شعرها بانملها وقالت بسخرية وقذفته بحديثها:
-عاوزيني أبقي طيبة علشان الكل يمشيني وميبقاش ليا وجود ويبقي زيي زى العفش الناس تحركنى يا...بابا
هز رأسه يمناً ويساراً بأسى ويتحسر علي الحالة التي وصلوا لها من جبروت ،وعاد يكمل طريقة وسيره في أرجاء المنزل.
*** 
لاحظت نادية، عدم مجىء ماهر، وعدم أتصالة بها ، وعندما علمت منها، بأنها تركتوا ، جن جننها، وغضبت كثيراً عليها، وصارت تزعجها بحديثها، فهى تحلم باليوم التي تراها واقفه بجانب زوجها ،طرق باب المنزل،هرولت شهد لتفتح، وعندما فتحت ،وجدت والدة ماهر، ووجهها متوهج، وفي عيونها شر العالم بأكمله ،أزاحت يدها وقالت لها بقوة وهى تخطو للداخل: 
صحيح خير تعمل ، شر تلاقي.
_مش فاهمة ياطنط ،تقصدي إيه.
_بلا طنط بلا زفت ،أنا جاية أخد الشبكة ، والحاجات اللي أبنى جيبهالك، إنتِ بتتمرعى علينا ليه ، دا إنتِ بنص ضهر. 
ورغم كل غضب نادية عليها، الأ أنها صاحت في وجه نرجس بغضب ، فلن تسمح لأحد مهما كان أن يمس أبنتها :
-أحترمى البيت اللى إنتِ فيه ،وخدى بالك من لسانك اللى عمال يخبط ،روحي ياشهد هاتى الشبكة ليها، أحنا مابنكلش حاجة حد. 
دخل جمال مهرول هو ويوسف على صوتهم قائلا:
_مايصحش كده يا أم ماهر. 
أجابتة بغتياظ:
_ما أنتوا لو تعرفوا العيب ، ماكنتوش تخلوا عندكم شبكة بأد كدا، بعد ماست البنات بتاعتكم فكت الخطوبة ، كنا فكرنكوا شبعانين ،بس ... 
أجتث يوسف حديثها، بنفاذ صبر،وهو يأخذ كل الأشياء من يد شهد ،وإتجه نحوها مما جعلها تشعر بخوف قائلاً وفى عينه نظرة بأن تكف عن ماتفعله: 
_من غير غلط ، حاجتكم أهى، إنتِ في بيت محترم، يذودك مايخدش منك ،أتفضلى من غير مطرود.
أزدردت ريقها ،وخرجت بخطيء سريعة ،وكأنه قص لسانها بنظراتة القوية،وبعد خروجها ،سرعان ما ركضت نادية، لضرب شهد ، ولكن وقف أمامها يوسف قائلا:
_ يامرات عمي ماينفعش كده.
_وينفع اللي عملته ده، إنتِ بتعملي فيا كده ليه، ياشيخه حرام عليكِ هتموتيني. 
ثم نظرت إلي جمال وقالت:
-أنت كنت عارف ياجمال ؟ هدوئك دا معناه أنك كنت عارف.
ثم أرتفع صوتها قائلة:
-وأأأأأأأنا آخر من يعلم،طب كنتوا عرفوني بدل ما أنتوا سبتوني علي عمايا كده ،كنتوا عرفونييييي،هو أنتوا شايفني قاسية كده ،هو أنتوا فاكريني هجوزها غصب عنها،هو أنتوا فاكريني معنديش قلب ،هو أنا عندي غيرها ،هو حرام يعني أفرح بيهااااا قبل ما أموت .
أجابتها شهد بقلق عليها:
-والله خوفت أقول لك،علشان صحتك ،علشان اللي بيحصل ده،حضرتك أحن أم
_بعد إييييه ياشهد 
جمال وهو يصيح بالجميع:
-خد شهد واقعدوا في أى مكان ، لحد ما الجو يهدا يايوسف .
*** 
خرجت صباح من المطبخ ،وتحمل بيدها ،صحون الغذاء ،التى وقفت تصنعه براحة صدر ،لأن من طلبه عصام كعادة كل يوم ،يعود من عمله وقت الغذاء ،ثم يرجع يكمل عمله ،لاحظت فيه تغيره الشديد ،وداعيه الله أن يظل هكذا ولا يعود إلى شيطان نفسه بعد التوبة ،نادت على الجميع ليتناولوا سوياً وبعد أن جلسوا قالت كريمة بسرعة:
_عندى مذاكرة فوق فوق راسى.
حامد بحب: 
ربنا يسهل لك الصعب. 
عصام بتهكم مصطنع: 
-ماحدش هيعرف يكلم الدكتورة بعد كده ،دي طلعت دحيحه .
_صباح بنظرة أمل :
ربنا يفرحنى بيكم ،يلا بقى ياعصام ،شوف واحدة بنت حلال تنفعك وتشيل أسمك. 
_كله بوقته يا ماما.
رفعت حاجبها وقالت: 
-دي كلمة يوسف ،وأهو بقى في ال30ولسه مجاش وقته.
تبسم ثم قال:
-بس أنا مش زي يوسف ،ماتقلقيش ،لما الاقى بنت الحلال ،هجرى عليكِ وأقولك أخطبهالى.
نظر كلاً من كريمة وعصام بنظرة ذات معنى ،ولم ينتبهوا لنظرات حامد التي تراقبهن وهن يبتسموا ،وكأنهم يعلموا شىء ؟
*** 
جلسو في أحدى الكفيهات القريبة من منزل شهد ، وبعد أن هدأت قليلاً قالت بشجن: 
_ماما كانت هتضربنى يايوسف، دى أول مرة تعمل كده، هو أنا غلطانة، أنا مش عاوزه أتجوز دلوقت ،عاوزة أعمل حاجة واحدة من اللى نفسى فيها.بدأت أكره طموحى.
أجابها وحاول ان يغير مسار الحديث قال بدعابة لينتشل الحزن الذي كسا ملامحها:
-واضح أن النهاردة، يوم الخناق العالمى عند الامهات. 
نجح في اضحكها وقالت بتساؤل:
_أشمعنى.؟
_النهاردة ياسيتى ، أتخانقت مع امى، يمكن في نفس موضوع خناقتك مع مرات عمي ، بس الفرق بينا ، بقالى كذا يوم أروح الاقى واحدة واهلها ف البيت.
ثم ضحك كثيرا، وأستمر:
-أمى بتجيب العرايس يتفرجوا عليا.
ضحكت ، وارتفع صوتها ثم تابع كلامه قائلاً: 
أتخنقت معاها ،وقولتلها لو اتكرر مش هروح البيت تاني ،ينفع كده بذمتك، أنا مش ناوى علي جواز دلوقت خالص ،الواحد يخليه حر.
صمت وشرد كثيراً، وهى كذلك ،تفكر في والدتها وكيف سيكون الحديث معها بعد،أن تعود فهي تعلم بأن تأخر معرفتها بالأمر هو الذي زاد عليها الغضب ،وتعلم بأنها من المستحيل أن تراها غير سعيدة وتجعلها تتزوج بالقوة كل ماكانت تشعر به في تلك اللحظة هو أن تهرول وتضع رأسها في حضنها . ثم أستفاقت علي صوتة وهو يقول لها:
-تشربي إيه؟
_حدقت به وقالت:
-أشرب أنت.
لم تعجبه نظرتها الحادة له وقال
-شربت.
ثم أردف:
-إنتِ بتبصي لي أنا كده.
أطالت النظر ثم قالت وهي تنظر لبعيد:
-هو أنا كلمتك دلوقتِ
_يبقي لسه زعلانة.
_من إيه،هو أنت عملت إيه يخليني أزعل منك ،أنت تزعل ،لأ ماتقولش علي نفسك كده ،ده أنت بتعمل اللي عليك علشان متزعلش حد ،أنت فعلاً مابتزعلش حد يايوسف.
قال موضحاً:
إنتِ اللي أستفزتيني ياشهد ،وعلشان كده صوتي كان عالي عليكِ ،إنتِ وعارفة أنك مش هتكملي معاه وافقتي ليه ،ردك مكنش مقنع بردو...عارفة وافقتي ليه ؟تحبي أقولك أنا؟
بترت عبارتة وقالت بحده:
-أنت منين جايب إني ماكنتش هكمل ،منين جايب الثقة دي ،علي فكرة ماهر مش وحش أوى كده ،بس هو الانسان كده مش بيحب اللي يريحه ،بيحب وبيتمسك باللي يعذب روحة ......
بترت عبارتها مسرعة وتنحنحت قائلة:
-ياسمين صاحبتي أقرب مثال ليا ،كانت بتحب خطيبها أوى وأستحملت كتير منه ،وماأخدتش من حبه غير الوجع وأنه سابها وراح خطب غيرها،واللي كان بيتمناها وكان هيحطها جوه عينه رفضته،فهمت أنها بدور علي الوجع وبترمي الراحة.
رد عليها وقال:
-مش ذنب صاحبتك أنها حبت الشخص الغلط،مش موضوع دورت علي الوجع ،ورمت الراحة ،هو أختيار الشخص ،كل حاجة بتبان ،بيبان اللي هيحطها جوه عينه وبيبان اللي من أول فرصة هيسبها.
ثم شرب بعض الماء فقالت هي بنبره جافة:
هي فعلاً حبت الشخص الغلط، وأختيارها لسه لحد النهاردة سايب ندبه جواها ،ويمكن ماتثقش في حد تاني ،لأنها أختارت غلط.
ترك كوب الماء وقال:
-هي مين دي اللي أختارت غلط؟
أمسكت هاتفها وقالت وهي تقلب فيه دون النظر له:
-ياسمين.
_عقليها ،وقوللها مش كل الأختيارات بتبقي غلط.
ضحكت كثيراً وقالت:
-هعقلها حاضر ،هقولها أوعي تختاري غلط.
زفر وأمسك هو الأخر هاتفه وبعد لحظات رفعت رأسها علي خبطة يده علي رأسه من الأمام ويقول بحماس:
- بت ياشهد ،أنا جت في بالى فكرة، هي مجنونة ، وأنا ،عارف انك مجنونة ، وممكن تفرجى الناس علينا ، فـ أتكتمى، واسمعينى، للأخر.
نظرت له بتركيز وكأنها لم تسمع غيره:
-قول !
أجابها وقد ازدادت الفكرة بداخله قائلاً: 
إنتِ، ومش عاوزة تتجوزى دلوقت ، وأنا نفس الكلام ، ماتيجى نتجوز.
همت واقفة ، من وهل الصدمة ،وعندما لاحظ تغير معالم وجهها قال لها ضاحكاً: 
أقعدى ،واسمعي للأخر،أنا قصدى جواز صوري ،علي ورق يعنى ، يبقى إنتِ، أرتحتي من زن مرات عمي ، وأنا ،أرتحت من إنى كل شوية ،الاقي عروسة وعيلتها جاين يشوفونى.مش أسلوب ده.
أجابت بغضب: 
هزار سخيف زيك،ماينفعش تهزر في حاجة زي كده 
(قال صل الله عليه وسلم : ثلاث جدّهن جدّ ، وهزلهن جدّ : النكاح والطلاق والرجعة .
يوسف بجديه: 
-بس أنا مش بهزر ياشهد ، فكرى، وردى عليا، الجمعة الجاية، مافيش غيري وغيرك اللي هيبقي عارف كده ، هتبقي مراتى قدامهم بس.
ثم قطع حديثهم رنين هاتفة، وعندما أجاب قال:
أيوة ياعمي، إيه!، مستشفى إيه؟.
نهضت مسرعه وقالت
ماما مالها يايوسف؟
*** 
-يا أنسة من فضلك ،قول لى تانى اللى حصل ،أنا مقدر أنه صعب ، بس دي أقوال النيابة ،فمن فضلك ،ساعدينا. 
لم تنقطع عبراتها وشهقتها العالية ،لم تتأخر ،خرجت ساعة ،عادت وجدت والدتها مقتوله بسكين ،ولم يجدوا لعمران أثر ،لم تتخيل بأن تلك النظرات يتبعها أنتقام ، ولا أخر حديث وهي تنزف كلما تتذكر يصرخ داخلها لرؤيتها لهذا المشهد،كانت نرجس مستلقيه أرضاً ويوجد سكين في بطنها والكثير من الدماء تسيل منها وعندما حدثتها رجاتها بأن تنهض لها وهي تبكِ وتسألها من الفاعل ،ولم يأتِ علي بالها أحد غير والدها،وقبل أن تلفظ نفسها الأخير أخذت منها وعدًا بأن لا تقحم والدها في شيء وأن تنسي ماحدث وكان أخر حديث نرجس لها:
 (ماتقوليش لحد أن أبوكِ هو اللى عمل كده ،أنا كمان موته وهو حي)
 وظلت تتساءل ماذا فعلوا ببعضهما لتكون هذه النهاية ؟؟؟،أستفاقت من شرودها على صوت الضابط مرة ثانية قائلاً:
-بتشكِ في مين .؟؟
مسحت دموعها وقالت بصلابة: 
-أكيد حرامى ،أحنا مستوانا عالى أوى ،وماما كان عندها موجوهرات كتيرة جدًا.
_بس كل حاجة في مكانها ،ومافيش أى أثر لأى سرقة. 
شردت لما فعلته ،عندما أخرجت شبكة شهد من حقيبة نرجس وأخفتها عن الأنظار ،حتي تبعد هذه الجريمة عن والدها مثل ما أمرتها والدتها ،عادت من شرودها وقالت:
_لأ فيه ،شبكة أخويا مش موجودة ،أكيد الحرامى سرقها،أحنا ملناش أعداء ،سجلها ضد مجهول ،والحرامى مسيره هيبان. 
*** 
ظلت نادية غائبة عن الوعى لمده يومان ،لم تجف فيهم عين شهد ،فكانت في أسوا حالاتها ،كيف ستتحمل أن تكون هي سبب مرض والدتها ،وكيف أذا حدث لها شىء بسببها ،كان كل شىء يمر أمام عينها ،وكأن بهل اليومان كبرت أعواماً ،لم يقف لسانها عن الذكر فهى والدتها الحانية مهما قست عليها ،تعلم بأن قسوتها حباً ،كانت ترى الجميع بعين زائغة ،ولم يتركها جمال الذي كان يمد فيها الأمل والأطمئنان ،بأنها بخير ،وستكون أفضل ،لم ترتاح الأ بعد أن أستفاقت ،وبدأت تعود من جديد ،كانت تخشى ماقاله الطبيب ،ولكنها ظنت خير برب العالمين ،ولجوا لها الجميع بعد أن سمح لهن الطبيب ،أطمئنوا عليها وخرجوا سريعاً ،ووقف عصام ويوسف أمام الغرفة حتى أن أحتاجوا شىء،ظلت تقبل رأسها ويدها وهى تقول: 
_أنا أسفة ،أنا ماكنتش أقصد أعمل كده ،سامحينى بالله عليكِ .
نظرت لها والدتها ومسحت علي وجهها بحنان قائلة:
-مسمحاكِ ياحببتى ،نفسى أفرح بيكِ. 
_ياماما ،هو إنتِ ليه مستعجله،هفرحك ،بس لسه قدامى جامعه و
سعلت قليلاِ ثم قالت:
فرحينى بيكِ يابنتى قبل ما أموت ،فرحينى بيكِ ياشهد.
جففت شهد دموعها بوهن ،وقبلت رأسها وعندما رفعت رأسها ،لمحت يوسف الذي ينظر لهن بتركيز ،بادرته النظر ،وكأنه تفهم ماتقصده من نظراتها ،تفهم أنها الموافقة على عرضة ،الذى لا يعرف كيف تفوه به.؟وكيف سيوفي به؟ 
مسحت علي يدها وقالت وهي تمسح دموعها:
-جيالك علي طول ياماما.
خرجت فقال جمال:
-رايحة فين؟
مسحت علي يده هو الاخر وقالت ببسمة أمل لرؤيتها برجوع والدتها لهم بخير:
-هروح البيت أجيب هدوم لماما علشان تخرج بقي من المستشفي دي.
ضمها وهو يمسح لها دموعها وقال:
أنا قولتك خلي عندك دايما يقين بالله وتفائلي خير الحمدلله.
-ثم نادا علي يوسف قائلاً لها:
-يوسف هيوصلك وتديلوا الهدوم وأحنا هنيجي الصبح علي طول،علي ماتروقي البيت وتعملي الأكل اللي الدكتور قال عليه.
قالت بأدب:
-حاضر يابابا.
قال يوسف وهو يتقدم للأمام:
-يلا.
عادت تقبل والدتها وأتجهت لطريقها إلى إن دخلت السيارة وساد الوجم عليهم قطع ضجيج الصمت الذي حاصرهم وقال بعد أن أوقف السيارة:
_الحمدلله بقت بخير.
_الحمدلله.
تنحنح قائلاً:
طيب أنا لسه عند رأيي و..
قطعت حديثة وقالت:
بيتهيألي أنت فهمت ردي ،موافقة يا يوسف علي عرضك.
*** 
                            الفصل السادس عشر
عادت العلاقة بين نهي وسمية بعد الذي حدث حتي أنها تمكث معها فبعد خبر أنتحار عمران ووجود جثمانة مطفو علي المياة ،صار المر مرين ،حتي أن كانت جفت مشاعرها تجاة والدها الا أن كانت صدمة ثانية عليها خرجت من غرفتها وهي ممسكة بيد نهي وقالت بعد أن جلست:
_متشكرة يانهي ،ماتوقعتش أنك تكوني جمبي بعد اللي عملته معاكِ
جلست بجانبها وقالت:
-أحنا صحاب يابنتي ،صحيح كنتِ زودتي في تصرفاتك بس بردو مهما كان أحنا صحاب.
عادت تمسح دموعها وقالت:
-أنا خسرت كل حاجة،أمى،أخويا اللي سابني وقال مش هنزل عليهم دمعة،يوسف اللي كان بيبص في وشي كأنه شايف عفريت .
ضحكت قائلة:
طبعاً عيونه مليانة بيها فاكرة لما قلت لك إنى شاكة أنا متأكدة دلوقتِ،عصام ،مافضليش غير عصام.
زفرت نهي قائلة:
-تااااااني ياسمية ،إنتِ مش بتقول لي أنهم بيئة،عاوزة منهم إيه بقي سيبك منهم شيلهم من دماغك ياسمية وخليكِ في اللي إنتِ فيه .
هزت رأسها قائلة:
-بيئة أه ،بس بيئة كتصرفات ،لكن لو بصيتي علي أسمهم هتلاقيه بيسمع في كل مكان بره وجوه.
ضربت يدها وقالت:
-هو إنتِ ناقصك  حاجةإنتِ وارثه ملاين .
سمية بشرود :
-البحر يحب الزيادة.
_ياسمية كفاية بقي ،أنا أبتديت أخاف عليكِ
نظرت لها وقالت:
-كفاية إيه هو أنا عملت حاجة لسه.
نهي بتغير الموضوع:
فاكرة رشاد اللي معانا في النادي.
_ماله:
غمزت لها وقالت:
-سألني عليكِ ،كل يوم تقريباً بيسأل عليكِ بعد اللي حصل.
ضحكت بسخرية وقالت:
طبعاً بقينا لبانة علي كل لسان.
_يابنتي كان قلقان عليكِ وكان عاوز يعزيكِ بس أنا قولتله لما تفوقي وتستوعبي اللي حوليكِ
_أيوة يعني ماله.
_تبسمت وقالت:
-يمكن مش وقتة الكلام بس إنت محتاجة تفوقي وحد يكون معاكِ يخاف عليكِ
_يعني إيه؟
_يعني شاب سنة مناسب ليكِ بيحبك وكان هيتقدملك بس اللي حصل حصل، بيزنس مان ممتاز وليه أسم مش قليل يعني طلبك.
هزت رأسها نافية وقالت:
-بس أسمه مش زى عيله الزهران .
أخذت نفس طويلاً وقالت:
-لأ خلاص أنا مابقتش عارفة أقول لك إيه ،أعملي اللي يريحك ياسمية.
سرحت وقالت:
-مش هستسلم.
*** 
كان سيغادر جمال الشركة ،فكان أول نزول له بعد أسبوع من عودة نادية،لم يتركها هو وشهد ،وكان يتابع العمل مع أشقائه وأبنائهن بالهاتف ،ألتفت علي صوت يوسف ونبرته السريعة ليحثه علي الوقوف قبل أن يغادر،وقف وتقدم يوسف نحوه قائلاً:
_ماشي بدري يعني ياعمي.
_أه أصل شهد نزلت الجامعة النهاردة ومش عاوزين نسيب نادية لوحدها لحد ماتبقي كويسة.
_ربنا يطمنا عليها.
أمن علي دعائة وتقدم للأمام فقال يوسف بتلعثم:
-أأأ ،طيب ياعمي ممكن أتكلم معاك شوية.
نظر إلى ساعة معصمه وقال:
-بس علي السريع ،علشان لازم امشي مرات عمك بتنسي مواعيد علاجها.
-حلو أوى أتفضل في مكتبي.
دخلا معا ثم جلس وقال:
-خير.
عاد تلعثمه وقال:
-أأ ،وأنت صحتك عامله إيه.
حملق به وقال:
-صحتي ،جايبني من علي الباب علشان تقول صحتك ،مالها صحتي ياأبن أخويا،عندك عروسة ولا إيه.
ضحك وقال:
-ياعمي ماتفهمنيش غلط ،أنا بس بدردش معاك ،مافيش أى جديد عن عيله عمران؟
تذكر جمال المكالمة الغير متوقعه من عمران وقال:
-ماهر سافر ،وسمية معاها صحبتها،رغم أعتراضي علي الناس دي بس دي وصية
سأله:
-هو قالك إيه ياعمي؟
جمال بتذكر:
أنا أستغربت مكالمتة ومعرفتوش قالي سمية خليها تحت عينك كفاية واحدة راحت وهتفضل عذاب ضميري ،وماهر راجل مايتخفش عليه بس تابعه من بعيد هو كمان ،هيفضلوا تحت عيني من غير مايعرفوا دي وصية حتي لو الاهل ماكنوش تمام واضح انهم مايعرفوش حاجة عن ماضيهم.
رد يوسف بتركيز:
-واحدة راحت يقصد بيها نرجس يعني ؟طيب وهتبقي عذاب ضميره ليه ؟ ومن الواضح أنه هو اللي قتلها.
_مافهمتوش ،هو كان راجل غريب.
ثم نهض ليرحل فأوقفه يوسف قائلاً
-أستني بس ياعمي عاوزك في موضوع أهم،بخصوص أأأ..
بتر كلامة وقال:
-أنت محتاس كده ليه،أجمد كده وقول علي طول عاوز إيه؟
تنحنح كثيراً وقال ولم يطول:
-عاوز أتجوز شهد ياعمي.
 رفع حاجبة وقال:
-شهد!
أومأ براسه وقال ببسمة:
-شهد أه وربنا يستر.
ضحكا معا وقال جمال:
-وده فجأة كدا؟
أعتدل في جلسته وقال بنفس البسمة:
-ماخلاص بقي ياعمي.
جمال بجدية:
-وهي عارفة؟
أجابة بسرعة:
-لأ ،قلت أعرفك الأول.
هز رأسه وقال:
-أستني مني رد 
*** 
لم تذهب شهد إلى الجامعه لمكوثها مع والدتها ريثما تطمئن عليها، ولكن لم يذهب عن ذهنها شيئان، أولهم ما نوت فعله في أمر كشف الفساد الذي يحدث أمام عينها، ومابين عرض يوسف، الذي لم تتوقعه قط، لم تتوقع ما تفوه به، لم تعد تفهمه،و تشعر بأن والدتها لن تتركها الأ عندما تراها بفستان العرس، وكأنها هي طوق النجاة، لرجوع فرحتها، وظلت تتساءل، هل هذا حال جميع الأمهات؟؟، هل يريدون أن يزوجوا بناتهن مثل ما يتفوهو بأنهم يريدون الأطمئنان عليهم مع رجل يرعها؟؟، ألم يخطر على بالهن ولو للحظة، بأن من الممكن أن يذهب الرجل إلى ربه، وتبقى هي لحالها، و في كل الأحوال لن يبقى أحد لأحد، الكل زائل، والباقى هو الله، تذكرت حديثها القصير جدًا معه
 (أنا موافقة على العرض اللى قلت عليه) لا تعرف هل كانت لحظة تهور؟؟، فكان عقلها مشوش، نظرتها لولدتها، وتحذير الطبيب، بأن تمنع من الضغوطات، حتى يعود ضغط الدم إلى طبيعتة، تركت كل شيء يدور كما قدر لها، وعادت تفكر، وهي في طريقها إلى مانوت عليه هي وياسمين، جالسين أمام غرفة رئيس الجامعة، طالبين الأذن بالسماح لهم بالدخول،أنتبهت إلى صوت ياسمين وهي تقول لها:
_يادي السرحان،مش طنط بقت كويسة.؟
أومأت برأسها وقالت:
-أه الحمدلله.
_طيب في إيه بقي؟
فكرت قليلاً تريد أن تخرج مابجعبتها لأحد ولا يوجد الإ صديقتها فقالت:
-في حاجة حصلت ملخبطاني شوية.
ردت بفضول:
-حصل إيه؟
_يوسف.
_ماله!
أجابتها بنبره متردده:
-أأأ ،عرض عليا ..
نهضت ياسمين بفرحة وقالت:
الجواز؟؟؟؟؟؟
نظرت إلى وجهها الضاحك وأومأت رأسها قائلة:
-أه
 صفقت بحرارة وقالت:
ياااه أبو الهول نطق .
ردت بتساؤل:
-يعني إيه نطق.
جلست وقالت وهي تغمز لها:
بطلوا تسطعبطونا بقي، اللي مش بيشوف هيشوف دي.
نظرت لبعيد وقالت:
-بس أنا قلقانة ،وبعدين هو فاجأني.
_فاجئك ! ياشهد عاوزة تقنعيني أنك مش....
بترت عبارتها وقالت وفي صوتها الغضب:
-غيري الموضوع.
مسحت علي يدها وقالت:
-أتصافوا مع بعض ،بس أوعي ترفضي ،دا أخيرا نطق،أنا بجد فرحانة أوى.
ثم أنتبوا إلى صوت العامل يطالبهم بالدخول لرئيس الجامعة،نهضوا، ودخلوا له ببعض التوتر الذي يكسو ملامحهم، ولكن تظاهرت شهد بالقوة والتماسك، ألقوا التحيه، ثم جلسوا قائلاً ببشاشة وجه:
_أتفضلوا.
أزدردت ياسمين ريقيها بصعوبة وقالت شهد بثبات:
-عندى شكوى يادكتور، لازم حضرتك تعرف اللى بيحصل.
عقد حاجبية قائلاً بتساؤل:
-خير يا.
_شهد، شهد جمال الزهران.
أومأ برأسه فأكملت قائلة كل ما أستمعته من مكالمة أحمد مع طارق يخبره بموافقة العميد علي عرضة والنسبة التى حددها، وكل أفعال طارق، وضياع مجهود الذي يستحق أن يكون في مكانهم، أصابت الدهشة معالم وجهه قائلاً:
-وأزاى كنتِ شايفة كل ده من فترة وساكتة، أكيد كنتِ خايفة؟
_ أبدًا، بس كنت على أمل أن الحال يتصلح، لكن للأسف الفساد ده عامل زى الحنفية اللى بتنقط، لو ملحقتش تصلحها، كل يوم النقطة هتكبر، لحد ماتغرق المكان اللى أنت فيه، وتمشى زى الموجه تجر في الباقى.
نظرت لها ياسمين بأعجاب، وتمنت أن تتحدث مثلها بهذة الشجاعة.أومأ برأسه ثم نظر إلى ياسمين قائلاً:
طيب وإنت يا.
_ياسمين عثمان.
أكمل:
شوفتِ، سمعتِ إيه؟ وليه مافيش غيركم اللى جيه يقول اللي شافه؟
_ماشوفتش غير بيع الأمتحانات، وده مؤخراً، حضرتك كلنا عارفين، بس فيه اللى يقدر يقول ومايسكتش عن فساد، وفيه اللى ماشى بمبدأ 
(أمشى عدل يحتار عدوك فيك)، جمب الحيط يعنى حضرتك، يسكتوا عن حقهم، علشان خايفين
تبسم بنفس البشاشة وقال:
-أحيكم على شجاعتكم، لو الكل زيكم، مش هيبقى في وجود للحاجات دي.
عادت شهد قائلة:
-دي مش شجاعة، دا سكوت عن حق، والساكت عن الحق (شيطان أخرس) وأعوذ بالله إني أكون كده.
-لم تنقطع بشاشة وجهه وقال وهو ينهى الموضوع:
-قريب جدًا، لو اتأكدنا من صحه أقولكم، هيتم الفصل.
شهد بتأكيد وفرحه:
-هتتأكد،أخيراً الجامعه هتبدأ تنضف، واللى من عينه طارق وأحمد، هما اللى يمشوا جمب الحيط.
***
أرتسمت البسمة على شفتيها وكلما تستمع إلى حديث جمال تزداد البسمة حتى ملئت وجهها، ثم شردت قليلاً، وقالت:
_يوسف لشهد! صحيح أنا كنت عاوزة كده، بس يوسف صعب أوى، وشهد كمان صعبة، دي تقريباً نفس دماغة، هتبقى أزاى الحياة بينهم ياجمال!
جمال وهو يتذكر تقدم يوسف لشهد وتردده في الحديث وطلبه بدون مقدمات
 (أنا عاوز أتجوز شهد ياعمي) سعد لما قال فكان ينتظر هذا الخبر دائماً لأنه لن يتطمئن عليها الا معه فقال ببسمة:
-دماغهم زى بعض أه، بس هيكملوا بعض، وهما أحرار، يوسف أبن عمها، وهيخاف عليها، هو أصلاً بيخاف عليها وهي بنت عمه، مابالك بقى، لما تبقى مراته.
_هى شهد موافقة؟ ولا لسه متعرفش؟
تبسم بخبث وقال:
-أعتقد تعرف،هيبان لما أتكلم معاها.
شردت ثانياً وقالت:
-أنا ودرة، هنبقى نسايب، يلا خير، يوسف وشهد!
*** 
دلف سليمان غرفة يوسف وجده يتحدث في جواله جلس يتأمله بفرح يفتخر به ويشعر بأنه سنده ،طالت المحادثة الهاتفية ومازال هو يتأمله ،وبعد لحظات أغلق هاتفة وهويزفر ويمسح بيده علي وجهه ويقول:
_الشغل بقي لا يطاق أنا عاوز أخد أجازة سنة 
ضحك سليمان وقال:
-ولا تقدر تبعد عنه يوم
_أه يابابا بس فعلاً أنا أبتديت أزهق.
ثم نظر إلى ساعتة وقال:
الساعة 8 حضرتك لسه هنا ليه ،أكيد مبقاش فيه حد هنا.
_عرفت أنك هنا قلت نروح مع بعض.
رفع حاجبة وقال له:
-أممم شكلك جاي وعاوز تقول حاجة.
ضحك سليمان وقال:
-أنت متصور أن جمال هيمشي من غير مايقولي،أتصرفت صح أخيراً متأخر أوى يا يوسف.
يوسف بتوضيح:
-متأخر إيه دي لسه صغيرة ياجماعة.
_مابقولش علي سنها ثم أن 10سنين بينكم مش كتير أنت فاهم قصدي.
_طيب يا بابا أدعيلنا بقي علشان منولعش في بعض.
ضحك وقال:
-كله بالهداوه ،وأحنا لسه معرفناش رأي العروسة.
نظر له بثقة وقال:
-بكرة تعرفوا
*** 
 حضرت شهد طاولة الطعام ،وعلي رأسها حساء الخضروات لولدتها حتي يكن كل طعامها صحي كما أمر الطبيب ،وضعت كل شيء وبدا أن كل شيء علي أكمل وجه ثم نادت لهم ليأتوا ،تقدموا معاً وجلسوا قائلين:
_تسلم أيدك ياحببتى.
تبسمت وقالت:
-أنا عملت إيه يعني ،أخلص جامعه بس وهوريكم أخر أبدعاتي في الطبخ.
ضحكا ثم قالت نادية:
-وأحنا ذنبنا إيه ،طلعي أبدعاتك في جوزك.
تصنعت الحزن وقالت:
-ليه بقي ياماما هو أنا أكلي وحش.
قالت بصدق فشهد تعتبر طباخة ماهرة :
-لأ دا حتي حظة حلو وأمه دعيالوا .
تبسمت وقالت:
-أيوة كدا يامامتي بلاش أحباط.
بلع جمال مابفمه وقال:
-والعريس منا وعلينا ،هيستحمل .
بلعت غصتها وتفهمت بأنه أفتتح الموضوع معه وشعرت بتوتر وحاولت أن لا تظهر وقالت بتساؤل وهي متصنعه أنها تأكل:
-مش فاهمه ،ده مين ده.
أخذ معلقه الحساء  وقال:
-أبن عمك .
قالت ولم تفكر :
-ماله يوسف.
نظر لها وقال:
-هو أنا وضحت الأسم،مش يمكن يكون عصام.
وكأن ماء ثالج انسكب عليها في شده البرد،عادت تتحدث بهدوء:
-أصل حضرتك أكتر الوقت بتتكلم عنه أتهيألي أنك قلت أسمه.
ثم سكبت ماء لها وما أن بدأت تروي ريقها الذي جف قال ومازالت نادية تنظر لهم ولم تتدخل بأمر منه وتأكد من أنها تعلم :
_يوسف أتقدم لك النهاردة.
تركت كوب المياة وقالت وهي تنظر في الصحن الذي أمامها:
-وحضرتك رأيك إيه؟
_عاوزة رأي في أبن أخويا .
_يعني حضرتك علشان هو أبن أخوك لو أنا مش عاوزاه هتوافق بردو علشان الزعل اللي ممكن يحصل.
قال بصدق:
أبدًا .
ثم نظرت إلى والدتها وقالت:
-حضرتك ساكتة ليه ياماما .
-أبوكِ بيتكلم وده كفاية ،أنا كل اللي بتمناه إني أفرح بيكِ قبل ما اموت مع واحد يصونك ويحافظ عليكِ ،إنتِ فاكراني عاوزة أجوزك وخلاص أو زهقت منك زى ماقولتي،أنا عاوزة أفرح وأشوفك في بيتك وأشوف عيالك ،أنا مش عيشالك ياشهد.
مسحت علي يدها بحنان وعادت تنظر لولدها قائلة:
-اللي حضرتك تشوفه بقي.
نادية بسعادة:
-يعني موافقة .
نظرت إلى والدها وقالت:
-ممكن حضرتك ماتردش عليه دلوقت ،يعني رد عليه بعد أسبوع ،لو سمحت
جمال بتساؤل:
-مردتيش علي سؤال أمك ،وليه بعد أسبوع
_لأ انا مقصدش أحدد وقت معين ،قصدي يعني لو سألك بكرة بعده الفتره دي ،قوله لسه بتفكر.
_يعني إنتِ فعلاً موافقة؟
توردت وجنتها وقالت :
-أيوة يا بابا موافقة.
***   
مرت عشرة أيام ولم يخبر يوسف درة على تقدمة لشهد، الأ عندما يأتيه رد عمه الذي تأخر،حتي ظن بأنه رفضه،وخجل بأن يسأله حتي لا يزيده حرجاً،وكلما يحدث شهد لم تجب عليه،وتفهم ما تفعله ،طال به الأنتظار إلى أن أتاه خبر الموافقة ، وعلم الجميع، ثارت درة وأصبح بينها وبين يوسف شجاراً هادراً صاحت بقوة قائلة :
_ شهددددددددددددد، شهد يايوسف، ليه، من قله البنات.
سليمان بغضب:
مالها بنت اخويا يادرة، دي ست البنات، ده أخيرًا يوسف أتصرف صح، مبروك ياحبيبي.
يوسف لوالدته:
-ماما، شهد هتبقى مراتى، يعني اللي يزعلها، يزعلنى، وأنا أولي ببنت عمي من الغريب، وكمان أنا مش باخد رأى حد، دا قرار. 
أجابته بغضب:
-ماهي قدامك طول عمرها، أحلوت دلوقت، يا أبنى، خطيبها سابها، علشان أتخنق منها، دي خنيقة ومابتصغرش لحد، وغير كده بقى، أنا ونادية ماينفعش نبقى نسايب، دي عملالى فيها ست الشيخة، ليه من العيله ليه؟
يوسف بعد ان تنفس بغضب:
-إنت مش كنت عماله تجيبى في عرايس، أنا جبت لك أهه، ومش هتجوز غيرها، وبلاش يا ماما الكلام اللى يزعل دا، بكرة قرايه الفاتحة. 
سليمان بصياح ينهى به الحديث:
كفاياكِ زعيق، وجهزى نفسك، هنروح بكرة زي ما أبنك أتفق مع عمه، وعليا الطلاق، لو قولتى كلمة تبوظ الليلة بكرة، ما إنت بايته فيها يادرة.
*** 
حدثت سمية عصام، كانت على أمل أنه يعود أهتمامه بها، لم يرفض دعوتها، لظروفها الجديدة عليها، إتجه إليها وهو لا يعرف أى شباك ستقذفها عليه، ظل ينظر طويلاً إلى مكان جلوسها، وعندما أستمع إلى همس صوتها، ذهب لها قائلاً بعد أن جلس وبادر السلام معها:
_عامله إيه ياسمية؟
أجابته بشجن:
وحشة أوى ياعصام.
نظر إلى وجهها الذي كان يلمع من كثرة مستحضرات التجميل، والذى أصبح شاحب، وعينها الذابله، تنحنح وكف عن النظر لها وقال::
"ربنا يصبركم، مش سهل طبعاً، بس الدنيا مش بتقف، حاولى ترجعى لنفسك من تانى.
_هرجع لنفسى لوحدى أزاى ياعصام.
_ليه، ماهر فين، جرحكم واحد، وأنتوا الأتنين تقوا بعض
ضحكت ساخرة:
-ماهر بيلف الدنيا، قالى أنا مش فاضى أحزن، لأن هما مايستهلوش إنى أحزن عليهم ماحدش فاضيلى ياعصام.
تفهم ماترميه من حديث، ولكنه بمعرفته القصيرة لها علم بأنها صورة طبق الأصل من والدتها، ولا يعلم بأى لون تتلون به الأن، فهى مثل الحية، تتلون ثم تلدغ أقرب مالها، فلم يصدق شجن عيناها، وقال وهو ينهض:
_أكيد هتلاقى اللى يعوضك، وماتبقيش لوحدك.
زفرت بقوة، تريد أن تكون من عائلة الزهران فلديهم أسمًا لامعاً في كل مكان، لم تستطيع أوقاع يوسف في شباكها فكان به كل شيء تحلم به المظهر الحسن والوجهه العامة، وكانت تظن بأن عصام سيقع بسهوله، فهو كان يتفرس وجهها بجرأة من قبل، فما الذي حدث له، نهضت قائلة:
_ليه ميبقاش أنت؟ أنا كنت فاكرة أن فيه بينا حاجة.
ضحك قائلاً:
-لأ عمر مكان فيه، ولا هيكون يا سمية، أنا يا بنت الناس سكتى غير سكتك.
نهرته بقوة قائلة بنبرتها المتغطرسة:
-أنت تطول تبقى ليا أصلاً، أنت نسيت أصلك.ده أنا يتمناني أى راجل ،أنتوا فاكرين نفسكم إيه ،أنتوا ولا حاجة علي العنتظه اللي أنتوا فيها دي.
لم تنقطع أبتسامة الثقة من على وجهه ثم قال بعد أن تأكد من صحه أحساسة:
-أصلى وأنا عارفة كويس جدًا ومابيشكرش في نفسه الأ أبليس،نصيحه أخيرة خلي بالك من نفسك لإن مايقعش الا الشاطر بين عيله الزهران ياسميه مالكيش مكان فيها.
*** 
في يوم الجمعة كعادة تجمع العائلة، كان الجميع جالس يواسى شهد، على ما حدث، ظلت غير مصدقة ما علمته، هل حقاً فصلت من الجامعة هي وصديقتها، لم تنقطع الأفكار من ذهنها، لم تكتم حق، لم تبتاع نماذج الأجابه، لم تفعل الأ الصواب، هل لأنها فعلت الصواب فصلت، كيف يفصلهم، وهو ملزم بفصل من تقدمت في شكواهم، هل سيظل الفساد فوق الروؤس، لم تنقطع تلك العبارات من على لسانها 
-معقول الفساد والظلم هينتصروا، معقول هيكون مصير اللى يقف قدام الظلم النفي
-لم تقول غيرهم والدموع تسكب أمطاراً من عينها، تفهمت بأن الذي يحكم الجامعة، هو اليد الكبيرة، ذهبت له لتلحق بالفساد وهي لا تعرف بأنه رئيس الفساد، وقام بتحويلها هي وصديقتها إلى جامعة أخري، وكأنه يعطيها درس، بأن تسير بجانب الجدران، حتى لا تلدغ بسم العدو. (فإذا كـان رب البيت بالدف ضارب فشيمـة أهل البيت الرقص)
لم تتحمل والدتها دموعها، فشعرت بكسر فرحتها، كانت تعد لها الأيام لتراها تنير بيتها، فكيف ستتحمل عام أخر، ظل الجميع يمازح في شهد، حتى تستعيد ضحكتها، وفي التأخير خير، ولكنها كما هي، نهض يوسف الذي كان حديثه قليل وقال وهو يجلس على طرف الإريكة التي تجلس في أخرها:
_الظلم عمره ماهينتصر ياشهد، الظلم بيفضل يكبر، ويوسع، وياخد كتير في سكته، بس لكل ظالم نهاية، أتحرمتى من الأمتحانات، في قدامك كتير، السنة الجاية تعوضيها في الجامعه التانية حتي لو هي بعيدة، العربيات موجودة أنا عارف أنك حاسه بالظلم، بس، حقك مش هيروح، إنت مشيتى صح، ومسيرهم هيجيلهم يوم، ومسير حقك هيجيلك فـ أرتاحى.
نظر الجميع لهن ببسمة، فكانت أول مرة لا تجادل شهد يوسف، هل أحتراماً له، أم لأنها في حالة سيئة، ولكن كانت نظراتهن غير كل الأوقات، ربما يتوهموا لأنهم صاروا خطيبن لا أولاد عم، فتغيرت بعض الأشياء بينهم، ثم قال سليمان وفاجىء الجميع بقوله:
_طالما لسه فيها سنة، يبقى بدل الخطوبة، جواز على طول، والسنة اللى فضالها تخودها في بيت جوزها، الخطوبة دي مالهاش لازمه، هما لسه هيعرفوا بعض ،دا هو اللي مربيها.
بلم كل من شهد ويوسف وعلى وجه درة الغيظ، ثم قال جمال بتفكير طال:
-وأنا ماعنديش مانع، على بركة الله
قال سليمان ببهجة:
-يبقي نبدأ في التجهيزات علي طول.
قال حامد بعدم تصديق وبنبره فرح:
_أنا مش مصدق بس فرحان ،يعني زى ماقلت ياسليمان هو اللي مربيها ،أنا دايما شايف يوسف أخ كبير ليهم كلهم.
وكان رد صباح أيضاً عليه مثله،سعيدة وفي نفس الوقت مازالت لم تستوعب.
شيماء بحب:
-لأ دا أحنا نبدأ بقي من بكرة ،أنا وإنتِ وكريمة ،مش هنطلع من الشارع أصلاً
ضحكت كريمة قائلة:
-ولا هنام كمان .
تبسمت ولم تجب فقالوا:
-ماتفرحي بقي.
_ياجماعة أنا ضميري ماأنبني جدًا ،ياسمين كانت قلقانة وأنا قولتلها ماتقلقش وأهي أتفصلت زيي،وضيعت عليها سنة،يارتني ماخلتها تيجي معايا،ولا عرفتها.
نهض الرجال ليجلسون لحالهم ،ودلف يوسف وعصام الشرفة ليتحدثون فقالت صباح لها:
_بصي أنا مابفهمش أوى في أمور الجامعة دي ،بس أنا دايما بشوف أن في التأخير حاجة كويسة ،لأنك ماتعرفيش ممكن يكون في شر ليكم وربنا بعدكم عنه فامتزعليش.
كفكفت دموعها وقالت:
-لعلمك ياطنط أحلي كلام سمعته،أنا لو عليا مش مضايقه بس صاحبتي بقي اللي خايفة تكون مش طيقاني دلوقتِ،بس عامة كله خير ،والحمدلله أنه مفصلناش بلا رجعه،وليك ياظالم يوم.
كان يستمع يوسف وعصام إلى حديثها ،نظر يوسف إلى عصام وقال له بتوبيخ مصطنع:
-تصدق أن أنت ندل ،كله قال مبروك الإ أنت،إيه لسه بتستوعب الخبر زيهم
ضحك عصام  بغمز وقال:
-تصدق أه لسه بستوعب،لأ كل الحكاية بس إني كنت مسافر ،ولسه راجع أمبارح،وعرفت خبر فصل شهد من الجامعة،ربنا يتمملكم علي خير يارب ،أيوة كده.
_أيوة كدا إيه بالظبط؟
عاد يضحك بغمز وقال:
-يعني أيوة كدا أخيرا هتتجوز.
_إيه هو أنا كنت مسببلكم أزمة
ضحك وقال:
-لأ كنت مسبب أزمه لبنات مصر كلها ياعم ،سبونا ناخد فرصتنا بقي.
ضحكا معا وأستمعوا إلى طرق باب المنزل ،وعندما فتحت كريمة وجدت ياسمين صديقة شهد،وما ان راتها شهد،نهضت مسرعة بتجاهها وقالت لها بخجل:
-أنا أسفة.
ياسمين وترفع رأسها قائلة:
-علي إيه ياهبلة ،لعلمك أنا عندي يقين بالله أنه مش هيعدي علي خير الموضوع دا،حقنا عند ربنا وهناخده.
كفكفت دموعها وقالت:
-يعني إنتٍ بجد مش زعلانة.
شيماء وكريمة:
-يانكديييييه ،البت فرحانة علشان أتفصلت أهي.
_دي كانت بتتلكك يابنتي 
ضحكا الاربعة وقالت:
-بجد أنا دلوقت فرحانة أوى .
نادية بسعادة:
-ربنا يفرحك ،ويفرحني بيكِ أنا عاوزة أسمع صوت الزغاريد فرحوا البيت.
أعتلا صوت البهجه وظلت صباح ونادية وشيماء وكريمة،يزغردوا الكثير الزغاريد، ولم يذهب غيظ درة، ونظرت لهن وكأنها تتوعد لشهد، التي ستأخذ منها أبنها بهذة السرعة .
 *** 
                           الفصل السابع عشر
كان عرس كبير لم تراه العائلة من قبل وكان هذا باشاده الجميع ،فكانت شهد بفستانها الأبيض الذي يظهر ضيه علي وجهها وصفاء ضحكتها وكان يوسف ببدلتة السوداء المعتاده ولكنها غير جميع الحولات التي أرتداها من قبل،كان جمال كلما ينظر إليها يبكِ ولم يستطع أخفاء دموعه الحانية ،وكانت نادية جالسه بجانبها لم تفارقها تدمع عينها فرحاً والكثير من السعادة متملكاها كانت تشعر بأن قلبها يتراقص بداخلها ،لم يجلس عصام وسمير فكان الضوء مسلط عليهم في تلك الليله من أفعالهم ورقصاتهم وجعلوا لحفل الزفاف لون جديد سيظلون يتذكرونه جميعاً.
وبعد أنتهاء العرس وذهابهم إلى منزلهم ،طرق يوسف باب غرفة شهد ،تقدمت وفتحت الباب قائلة:
_في إيه؟
_في أنك هتنامي في الأوضة اللي أنا كنت عاوز أنام فيها ،البيت عندك في 3أوض غير دي ،أختاري اللي يعجبك.
عقدت ذراعها وقالت بعند:
-وأنا فغلاً أخترت اللي عجبتني وحاجتي كلها هتبقي فيها بقي.
_متعنديش ،مترخميش.
ضحكت قائلة:
عند ،هو فين العند ده ،أعتبرني ضيف رخم.
رفع حاجبة وقال:
-وهو الضيف الرخم دا مالوش كبير.
أجابتة باستفزاز
_لأ أزاااااى كبيري موجود ،روح قوله أن الأوضة دي عجباك أكتر وأن انا واخدها منك عند.
ضحك وقال:
والله ،هي كده يعني.
_أه؛كده يعني.
_إيه دااااا.
أشار بيده علي سقف الغرفة وعينه تحدق بذعر،خرجت مسرعة من شده خوفها ،هرول للداخل وأغلق الباب وقال وهو يضحك:
-جامده المروحه بتاعت السقف دي أول مره أخد بالي منها.
أحمر وجهها غضبا وقالت :
-ماشي يا يوسف ،حركة عيال علي فكرة.
فتح الباب وقال مزحاً:
-أدخلي الأوضة دمها تقيل ،وأصبر علي جارك الرخم يايرحل يااا 
أجابته بغضب مصطنع:
-مصيبة تاخد الرخمين.
ضحك وقال:
-بتدعي عليا ليلة فرحي ياشهد.
قالت بنبرة سخرية وهي تدخل الغرفة:
-ليه ،هو أنت رخم يايوسف.
وعندما نوت أن تغلق الباب قال:
-هتنامي!!!؟مش جعانة ،ده البوفية خلص في نفس الوقت اللي نزل فيه.
هزت رأسها قائلة:
-لأ هنام ،تصبح علي خير.
أغلقت الباب ورحل هو إلي غرفتة ،وأستلقي علي الفراش وعلي ثغره أبتسامة لم تزوره منذ أمد بعيد .
*** 
مرت فترة قرابه الشهر وذهبا الجميع إلى بيت جمال كلمعتاد ،وكانت شهد تشعر بالحنين إلى غرفتها وحضن والديها ،كان تجمع مبهج وترن الضحكة أرجاء المنزل ،الإ درة ،كانت ومازالت غاضبة رافضة وتتصنع الأبتسامات أمامهم ،خرجت شهد من غرفتها بابتسامة حنين للبيت الذي ترعرت فيه،وتفجأت بعصام يقف أمام غرفتها وكأنه ينتظرها،وقفت وقالت:
-في حاجة ياعصام؟
تنحنح قائلاً:
-أه ،لأضحكت وقالت:
-أه ولا لأ؟
_ممكن نتكلم شوية؟
أومأت برأسها وقالت:
-طبعاً تعالى نقعد في الصالون.
أتجها نحو غرفة الجلوس وعندما جلسوا لأحظت عليه توتره وقالت:
-خير ياعصام ،بدأت أقلق .
طقطق أصابعه وقال:
-طبعًا إنتِ عارفة الفترة اللي فاتت كانت صعبة عليا أزاى،بس أنا والله أتعلمت الدرس.
صمت لشعوره بالحرج من أفعاله السابقة فقالت لتحثه علي الحديث:
-كمل ياعصام.
أردف قائلاً وهو يمسح عرق جبينة:
-وبدأت مع نفسي تاني ،وقربت من ربنا والحمدلله.
_الحمدلله.
_وبقيت منتظم في شغلي والحمدلله.
_الحمدلله
_وصلحت علاقتي ببابا وماما والبت كريمة والحمدلله.
بابتسامة واسعه قالت:
-الحمدلله.
_يبقي أنا كدا ،ألتزمت ،وعلاقاتي بقت كويسة مع الكل ولله الحمدلله.
تفهمت مايلمح عليه ولكن ماشأنها فقالت بعدم فهم:
-وبعدين؟
تنحنح قائلاً:
-كده يبقي فاضل إيه؟؟؟؟
ضحكت قائلة:
-العروسة لو أنا فهمت مضمون كلامك صح يعني.
_الله ينور عليكِ،ودي بقي هسيبها علي ربنا ثم عليكِ.
أجابتة بغرابة:
-أنا،بس أنا معرفش حد ،معرفش غير ياسمين.
ضحك قائلاً:
-فهمتي ولله الحمد.
فغرت فاها قائلة بعدم تصديق:
-ياسمين!!!
تنحنح قائلاً:
-ما أنا أتغيرت ياشهد،متخفوش مني.
قالت وهي تذم شفتيها:
-أنا مقصدش والله،أتفجأت بس.
عصام براحة:
-أنا يوم فرحكم ،عرفت من كريمة أنها سابت خطيبها،أنا ماكنش فيه قبل كدا كلام معاها بس لما كنت بشوفها معاكِ كنت بحس بحاجة كده ،ولما فوقت لنفسي وشوفتها تاني،قلت أدخل البيت من بابه،قبل ماتروح مني.
شردت في عبارته الأخيرة وتنهدت بشبه وجع وقالت:
-إن شاء الله لو ليكم نصيب لبعض هتكونه.
 *** 
حاولت نهي أصطحاب سمية معاها للركض ككل يوم ولكنها دوما كانت ترفض ،ونجحت في أخذها معها هذة المرة ،ظلت تركض وتتذكر موت والدتها،أنتحار والدها ،رحيل شقيقها،خسارتها وأنهزمها ،خبر زواج يوسف وشهد،ظلت تهرول إلى أن أنقطع نفسها ،ووقعت أرضاً وأنفجرت باكيه،صارخة ،وقفت نهي وأتجهت نحوها مسرعة وعندما مدت يدها لها وجدت يد أخري تسابقها،نظرت لصاحب اليد بعيون غارقة بالدموع ،ونظرات قلقه من نهي عليها،جثت علي ركبتيها قائلة لها:
_قومي ياسمية.
ظلت تبكي وتقول:
أقوم لمين ،هما مخدونيش ليه معاهم،أنا عمري ماحسيت إني بتمني الموت زى دلوقت.
ظلت اليد ممدوده لها فقالت له:
-مش عاوزة أقوم،سبوني كدا.
قال لها بصوته الخشن:
وأحنا عاوزينك ياسمية.
فكان رشاد دوما يراقب تصرفاتها ويشعر بأنها تريد أحدًا يراعها ويوجها للصواب ،أكمل قائلا ويده في مكانها:
-لازم تقومي لينا ،الدنيا مابتقفش.
نظرت له نهي بسعادة وقالت:
-بحاول أقنعها والله.
تبسم وقال:
-نقنعها مع بعض.
أمسك يدها وساعدها علي النهوض وكانت مستسلمه ،مسلوبه القوة،فخسرت الكثير من وزنها في الأونه الاخيرة وأردف قائلاً:
-إنتِ غالية علينا ،وعلي نهي،وعليا لو مفهاش أزعاج يعني.
كفكفت دموعها وقالت ولم يتوقع ردها والذي فاجئهم:
-تتجوزني يارشاد؟؟؟.
وبرغم بأنه يريد هذا وكان سيحدثها فيه من الأساس قائلاً
-وده اللي كنت عاوز أقولهولك من فترة.
أجابتة بسرعة:
-وأنا موافقة
*** 
جالسة تقلب حديث عصام وطلب زواجه من صديقتها،تعلم بانه تغير،ولكن تخشي ولو بنسبه صغيرة أن يخيب ظنهم فيه مجددًا ولن ترضي التعاسة لها،كانت جالسة علي الأريكة وبيدها كوب الشاي،خرج يوسف من غرفة مكتبه وجدها شارده حتي أنها لم تنتبه له فنادا عليها بنبرة عالية وما أن أنتبهت قالت:
_إيه؟
_جتك أواه 
تبسمت وتذكرت عندما كانت صغيرة ،كلما كان يناديها أحد ترد عليه بعبارة (إيه)بدل من (نعم) ولكي يجعلها تقول (نعم) عندما تعانده وتقول(إيه)يستفزها بهذه العبارة فقالت بحنين لتلك الذكري:
-مش تقول جتك الأوه.
ضحكا معا وقال بتذكر عبارتة:
-أسمها متقلش جتك الأوه.
وضعت الكوب علي الطاولة فقال:
-كنتِ سرحانة في إيه كده.
أجابته:
-في عصام.
-إيه.
ضحكت كثيراً وقالت:
-جتك أواه.
حاول أن لا يضحك وأكمل قائلاً:
-أشمعني.
 قصت له الحديث الذي دار بينهم فقال:
-وإيه اللي يقلق من كلامه،عصام بقي كويس اوى مايتخفش منه .
سألته بغيظ:
-أنت أزاى كنت عارف أنه هيتغير بعد المقلب اللي عملته فيه.
جلس ووضع يد علي الثانية وقال بثقة:
-زى ماكنت عارف أنك مش هتكملِ مع ماهر.
وتابع بنفس النبرة:
-مش شايف نظرة الخوف اللي كانت في عيونك وقتها،شايف نظرة بتقول أنك كنتِ مستنيه تلاقيه زى مكان وأكتر علشان تغلطيني،بس أنا ببقي حاسب خطواتي كويس أوي.
نهضت وقالت بحده:
-حاسب حسابتك،بس حاسب من يوم الحساب يا يوسف .
نهض هو الأخر وقال:
-صوتك مايعلاش تاني ،ده واحد،تاني حاجة بقي،أنا مستني اليوم ده،تالت حاجة كلمي صاحبتك الواد بجد بقي كويس علشان متروحش منه .
نظرت له كثراً وقالت له:
-هكلمها وهقول لها أنه حب يدخل الباب علي طول علشان خايف أن يتقدم لك حد تاني وتروح منه ،هقول لها أنه راجل ومالوش في حركات العيال.
كانت نظراتهم توحي بمعني ،فقالت له بنبرة صوت مختنقة:
-تصبح علي خير.
دخلت غرفتها ودخل هو الأخر غرفته وأغلق الباب بقوته ،وبداخله الكثير من الغضب لقصفها الدائم له.
*** 
مر عام على زواجهم ، وعلي أشياء كثيرة أخري ، فكان جمال يسأل بين الحين والاخر عن سمية دون أن تعلم كما وصاه عمران ،وماهر كما هو يرحل من بلد لاخري ،ولن يفتح لقلبه باباَ حتي يتمتع براحه البال مثل مايريد،ظل يوسف كما هو مغروراً من وجهه نظرها ،صليب الرأى ،قليل الحديث ،غامض دومًا ،وظلت هي كما هي ،لا تصمت على شىء لا يعجبها ،لم تتخلى على طموحها ،وستظل تجاهد حتى تصل إلى حلمها ،وأنتقلت هي وياسمين إلي الجامعة التي تحولوا لها لقضاء عامهم الأخير الذي تأخر ،وتأخر معه بعض الأحلام ،خطبت ياسمين لعصام ،الذى تغير وأصبح أكثر ألتزاماً من قبل ،ويحرص على الصلاة في المسجد ،وممارسة أعماله بما يرضى الله ،مازالت درة كما هي ،وتنتظر خطاً واحدًا ،لشهد لتفسد هذة الزيجة ،لطالما تمنت أن تزوجة لكن عندما علمت من العروس غضبت والذى زاد غضبها هو مكوثهم في منزل لحالهم فكانت تريد أن يمكث معها في منزلهم ،حتى يظل أمام عينها،تنتظر شيماء طفلتها الجديدة ،على أحر من الجمر ،فبدأت أن تستعيد بهجة الحياة ثانياً ،وكانت كريمة حديث العائلة بمجموعها الممتاز في العام الأول ،عندما شعرت بالثقة في نفسها ،أستطاعت أن تفعل كل شىء تمنته من قبل ،هكذا هي الأرادة.
ظلت شهد وياسمين ينتظروا السائق الذي تعثر في زحمة السير ،جلست علي الكرسى في أنتظارة ،وجلست بجانبها ياسمين ،تتفرس واجهها الذي يحمل معالم كثيرة ،وعندما لاحظت شرودها نادت عليها قائلة بمزاح: 
_اللى واخدعقلك ياعم.
تبسمت قائلة:
-الحلم.
عقدت حاجبها ثم قالت بتساؤل:
-مالك ياشهد ،هو إنتِ مش مبسوطة مع يوسف. 
_لأ عادى ،ليه بتقولى كدا. 
_بقالك سنة متجوزة ،ولسه بردو بتسرحى لبعيد،بالك مش مرتاح ،جواكِ كلام خنقك ،لسه ماخرجش.
ضحكت وقالت وهى تغير مسار الحديث: 
-فيلسوفة زمانك إنتِ،خلينا فيكِ،إنتِ وعصام.
توردت وجنتيها وقالت:
-أنا أعرفك من ثانوى ،شوفت عصام كتير ،ماكنتش بطيقة ،علشان مشاكلة اللى بتحكيها ،ماكنتش أعرف أن هيجى اليوم وأتخطب له ،بقى واحد تانى ياشهد مش دا اللي كنتِ بتحكي عنه ،أنا بجد بحبه أوى.
تبسمت شهد بسعادة، وعادت تشرد من جديد، وأستفاقت على صوت ياسمين الذي رن في أذنها:
-بس أكيد ،مهما حبينا بعض مش هيبقى زي حبك ،إنتِ ويوسف لبعض
ضحكت شهد كثيراً بعدها فقالت ياسمين بتساؤل:
-ياسلام بتضحكي علي إيه كدا.
لم تنقطع ضحكتها بل أعتلت أكثر وظلت تضع يدها علي فمها حتي تكتم صوتها فقالت وأحمر وجهها من كثرة الضحك:
-بلاش أضحك يعني.
_لأ ربنا يفرحك بس حاسه أنها ضحكة غريبة ،مش ضحكة علي قد ماهو كبت ،علشان خاطري لو فيه حاجة قوليلي أنا عمري خذلتك؟
أمسكت يدها وقالت:
-لأ ياحببتى ،بس مافيش حاجة أطمني.
تنهدت وقالت:
-خلاص علي راحتك ،المهم أتبسطي .
***  
ظلت درة تذرع في المنزل جيبة وذهاباً،غاضبة بأتم معنى الكلمة ،كيف تحدثه ولا يجب عليها الأ بعد حين ،وكيف تطلب منه أن يأت ليتناولا معاً العشاء ،ويرفض متحججاً بعدم وجود وقتاً له ،أوليس لها حقاً فيه ،هل ستأخذه منها إلى الأبد كانت هذة البرطمه التي تبرطمها وهى تدور في أرجاء المنزل ،أوقفها سليمان بصوتة ،لشعوره بالدوار قائلاً:
_دوخينى يالمونه بقى ولا إيه ،فى إيه يادرة ،ماهو إنتِ لازم تعرفى أنه مبقاش سهل عليه يجيى من الشغل علينا وبعد كدا يروح بيته ،ومش طبق البامية دا اللى يخليكِ تزعلى كدا ،أبقى أعزميهم مرة تانية.
صاحت به قائلة:
-أعزم مين ،أنا ليا دعوة بأبنى بس. 
_وبنت أخويا قبل أبنك يادرة ،وخلى بالك من صوتك يا أم يوسف.
_هو أنت عاجبك حال أبنك،كان بيتكلم قبل كدا شوية ،دلوقت أتكتم خالص ،نكدت عليه بنت نادية.
ضرب كفاً علي الأخر ونهض قائلاً بصرامة: 
للأخر مرة بنبهك وبقولك،خدى بالك أنك بتتكلمى على بنت أخويا ،يعنى بنتى ،ومالكيش دعوة بحياتهم ،هما أحرار ،أبنك مش صغير.
تركها ودلف غرفتهم ،وظلت هي في غضبها.
*** 
ضغط على مقبس النور ،فـ أحياناً تنسى شهد ،أضاءة ضوء الدرج ،ولأنهم الواحدين الذين يسكننون في البناية وفى الأدوار العليا ،أنار هو البناية ،حتى يتمكن من الصعود بأرتياح ،دلف المنزل وأغلق الباب ،وعندما أستمعت إلى ندائه ،نهضت هندمت ملابسها ،وسوت حجابها الصغير المخصص للمنزل،ثم نظرت إلي ساعة جوالها وجدتها الثانية عشر صباحًا فمنذ زواجهم وهو يعود في هذا الوقت وتفهمت بأنه يتعمد أن يعودمتأخراً حتي تجلس هي بأرتياح،فتحت باب غرفتها الذي تغلقة بالمفتاح ،تقدمت إلى مكان جالوسه ،وقالت ببسمة: 
_نعم .
ظل يقلب في هاتفة ولم ينتبه إلى صوتها ،وعندما تنحنحت بقوة ،نظر لها متذكراً وقال:
-ياشهد 100مرة أقولك ،ماتنسيش تولعى نور السلم.
ضحكت متذكرة ،عندما أرتعب من الهرة التي كانت ستجعله يقع ،كتمت ضحكتها عندما تفهم ماتضحك عليه وقالت ،وهى تجاهد في منعها:
-بنسى والله ،طيب قبل ماتدخل الشارع قولى ،وأنا هقوم أولعه.
لم يذهب عنه تمنعها عن الضحك فهذا الشىء الوحيد الذي لا يسطتيع أخفائة ،يخشى الظلام ،ويخشى من الهرة أكثر من الظلام ،فلكل أنسان مهما كان قوياً ،شىء يرتعب منه،فقال بتنحنح:
-طيب في أكل هنا؟ 
أومأت برأسها بنعم ،وذهبت لتحضر الطعام ،فعلاقتهم أمام الجميع شىء ،وبينهم وبين ذاتهم شىء أخر ،ولكن منذ أول يوم لهن ،وهن يتناولا الطعام معاً وفى منتصف الطعام قال:
-قلت قبل كدا متقفليش عليكِ بالمفتاح.
_بس أنا برتاح كدا.
_وأنا أكيد مش هدخل أوضتك من غير ما أعرفك ، فـ متكررهاش تاني ياشهد.
ثم قال بمزاح:
-أصل ،أفردي حلمتي بكابوس ،ومافيش جمبك مايه ، أو حصل زلزال ، أو صدفة كدا حصل ماس في الإوضة وولعتي جواها،أو مروحة السقف وقعت علي دماغك اللي عاوزة كسرها أو.....
قطعت حديثه بضحكة قائلة:
-خلاص ،خلاص ، مش هقفله.
تنحنحت ثم قالت بتساؤل: 
_هو أنتوا لما حد بينزل تدريب في الشركة عندكم ،بتتعصبوا عليه ؟أصل بابا قال أنك أنت اللى بتشرف عليهم،وأنت مافيش في عصبيتك أتنين. 
ضحك قائلاً:
-العصبية دي راحت عليها ،أحنا بنعلقة في المروحة علي طول. 
ضحكت قائلة بجدية: 
-طيب ،وأنا هتعلقونى ،ولا هتستحملوا إنى لسه بتعلم؟
ترك الملعقة التي بيده ونظر لها قائلاً
- إنتِ إيه يا ماما؟؟
لاحظت تغير وجهه ولكنها لم تهتم وتعمالت بأنها لم ترى هذا وأردفت: 
-هنزل تدريب في الشركة ،علشان لما أخلص جامعه أشتغل.
نهض من مكانة وإتجه إلى الحمام ليغسل يده ،أغاظتها تجاهلوا لحديثها ،نهضت مسرعة تجاهوا وقالت له بغضب:
-هو أنا مش بكلمك يا يوسف ،مش حاجة حلوة علي فكرة أنك تتجاهل كلامى كدا.
حك ذقنة بيده ،وقال بنبرة هادئة تعكس مابداخلة:
-شغل ،مافيش ياشهد ،وصلت. 
أجابتة بتساؤل ومنعت أظهار دمعتها: 
-ليه بقى ! 
_من غير ليه ،بتفتحى الموضوع ده تانى ليه ،هو إنتِ في حاجة نقصاكِ.
_وهو لازم يكون في حاجة نقصاني ،من حقي إنى أشتغل ،أنا بحلم باليوم دا ،وأنا قولتك أن دا مش أخر كلامى ،وبعدين لما أتخطبت لماهر ،معارضش ،وأتناقش معايا معملش زيك كدا و... 
بتر حديثها وهو يحدق بها قائلاً بنبرة غضب.
-ماهر! إنتِ هتقارنيه بيا أنا.
ثم أقترب إلى أذنها هامساً:
-أنا متقارنش بحد،وأنا مش زي ماهر ،علشان ماهر كان راجل ،لكن أنا ،عيل،مش دا كان معنى كلامك.
أزدردت ريقيها وأكملت قائلة و تحاول الثبات ،وعدم أظهار ضعفها أمامه ،تعلم بأن هذا الذي يريده ،أن تكون ضعيفة الرأى وهو المتحكم في كل شىء:
_ وأنا،بقى كلمت بابا النهاردة ،وقال أنه هيفكر ،يعني بداية أقتناع 
ضحك بسخرية وقال: 
-براحته ،يرفض ،يقبل ،بس أنا بقى مش بابا،فـ إنتِ تروحى تنامى ،وتعدى الليلة البيضة دي ،بدل ما تقلب سودة على دماغك. 
تظاهرت بالقوة وقالت بلهجه تحمل الأصرار:
-وديني عند بابا ،دلوقت حالاً ،بدل ماتقلب بجد ليلة سودة يا يوسف. 
*** 
                          الفصل الثامن عشر
لم يهدأ الشجار، فكان الشجار الأول لهن وهن تحت سقف واحد، فكل الشجارات المسبقة غير بالنسبة له، الأ هذا، فإذا كان هو ذو رأس صلبه، لم تختلف عنه كثيراً، حدثت شهد جمال، وهي تبكِ ليأتِ لها، كانت تظن بأن النقاش مع يوسف بالين سيجعله يوافق، وتري بأنه من الأساس ليس له حق الرفض الذي يتحدث به، لم يعلوا صوته عليها في وجود والدايها، أحتراماً لشيبتهم، ولكنه كاد أن ينفجر من داخله لتوصيلها الموقف إلى هذا الحد، كانت تبكِ وهي تسرد لهم رفضة للعمل فقال جمال بعد أن أستمع لها:
_النقاش يا يوسف ميبقاش كدا، مش عاوزها تشتغل تقول وجهه نظرك من غير خناق وفرض أمر وبس.
نادية بشبه غضب:
-شغل إيه يابت إنت، إنت لسه بتفكري في الموضوع دا؟
قالت بقوة:
-أه يا ماما، أنا هثبت نفسي وهيبقى ليا اسم.
يوسف بوجه متوهج:
-من أمتى ياعمى، وعندنا بنات بتشتغل، وتنزل وسط الرجالة، الشركة مفهاش غير رجالة، وأى شغل، مبيخلاش من الرجالة، محصلتش عندنا دي، علشان تيجي شهد وتكسر القاعدة.
أجابتة بغضب:
-وأنت مين أقنعك، أن الشغل للرجالة بس، أنا زيى زيك، مبقاش في فرق بين الراجل والست، وأنا بقى بميه راجل، يعنى مافيش راجل يستجرا يبصلى بصة مش تمام، متبقاش واقف ضد الطموح، ومتقفش أصلاً قدام ست، علشان صدقنى، مش هتكسب، أحنا سلاحنا أقوي.
صمت جمال، لم يعجبه حديثها، ولا وقفتها بهذه الطريقة أمام زوجها، وتفهم بأنه زاد في دالالها، وقرر بأنه لن يتدخل، لعلمه بأن يوسف لن يأتِ عليها، بل ربما يصلح ما أفسدة من كثرة دلاله لها، وكل أفعاله هذه لا تسمى الأ بمفهوم الغيرة، أستفاق من شرودة على صوت يوسف الذي ولأول مرة يرتفع بهذه الدرجة، أمامه: 
-أه إنت هتدخليلى بقي في حقوق المرأه، وحقي، ومعارضة، وكبت حرية الرأى،و قضايا المرأه، وبردو مافيش شغل ياشهد، فضلت تقولها ياعمي إنت بميه راجل، لحد مابقت فاكرة نفسها مافيش حد يقدر يوقفها.
نادية بتوجس:
-بالهداوة يايوسف، دا شيطان يا أبنى.
وقف جمال وتقدم نحوها قائلاً بلهجه أمر:
-كلام جوزك يتسمع، وصوتك مايعلاش عليه تانى، اللى جوزك يقوله يتنفذ، لأنه مش هيضرك.
دبت قدمها بقوة على الأرض وقالت ولم تفكر فيما قالته:
-هو بيتحكم فيا بصفته...
 ثم بترت عبارتها سريعاً، عندما لمحت ألتفاته يوسف المسرعة، وبنظراته المحذرة لأمساك لسانها، صمتت برهه ثم قالت برجاء وهي تتجه إلى والدتها:
_أنا عاوزة أروح معاكم.
فكر جمال قليلاً ووجد أن هذا هو الحل الانسب، أن يبتعدوا عن بعضهن بضعة أيام، حتى تهدأ أمورهن، ويعود السلام مجدداً إلى القلوب،عاد من شرودة قائلاً:
_زي بعضة، تعالي غيرى جو، بس إنت مش ماشية غضبانة، حطي دي في بالك، يومين وترجعي بيتك.
أومأت برأسها بالموافقة، ثم قال يوسف بنفاذ صبر:
-اللى تشوفه ياعمي.
*** 
ذهبت كريمة إلى شيماء، لتراها، فـ أصبحت علاقتها بها، مثل شهد، وتفهمت شيماء سبب أفعالها المسبقة معها، وبقيت تزورها كريمة، بين الحين والأخر، منذ بداية حملها، لتساعدها في بعض الأعمال المنزليه، جلست بعد أن عانقتها قائلة وهي تتحس بطنها:
_لسه صغننه.
ضحكت شيماء قائلة:
مع إنى في السادس، بس مش مشكلة طالما طبيعية، تكبر براحتها إن شاء الله.
أمنت كريمة على حديثها ثم قالت:
-طيب أنا هقوم أجيب المكنسة، وشوفى في إيه عاوزاه أعملهولك، أنا أجازة النهاردة من المذاكرة.
تبسمت قائلة:
-حببتى ياكوكي، متحرمش منك، أنا عامله كل حاجة، أنا ماليش في شغل الدلع دا، ما أنا قرده أهه، ثم أن يوسف نايم، ومافيش حاجة بتفرسه غير أن حد يعمل صوت جمبه وهو نايم.
كريمة بتعجب:
نايم ! هو نايم هنا ليه؟
تنهدت قائلة:
-هو بايت هنا من أمبارح وشوية وهيمشي ، سمير سافر، وهو جيه يبات معايا علشان مايسبونيش لوحدى،وعرفت الصبح، أنه متخانق هو وشهد وبقالها أربع أيام عند عمو.
_ينهار أبيض وصلت أنها تسيب البيت، يوسف عنيد، وشهد دماغها ناشفة، أمر طبعيى، بس هما أصلاً كدا، من زمان، لكن أكيد الوضع أختلف.
_فعلاً، طول عمرهم واقفين قدام بعض.
ضحكت كريمة متذكرة شيء قائلة:
-فاكرة، وشوش بابا، وماما، وطنط درة، لما عرفوا أن يوسف وشهد هيتجوزا، ماحدش كان مصدق، وكله أتفجأه
_بس أنا متفجأتش، أنا بفهم بردو.
غمزتها كريمة وأكملت:
-وأنا كمان بفهم، بس اللى كان جننى، لما أتخطبت لماهر، يلا أيام وعدت، وكويس أن عقلهم رجعلهم قبل فوات الأوان.
 *** 
علم سليمان بأمر الشجار وبترك شهد المنزل وكان يعلم بأن البداية بينهم ستكثر الشجارات لصلابه رأسهم ولكن مهما كان الشجار بينهم لم يتوقع أن تترك له المنزل ،تقابلا أمام باب  منزل يوسف ،نظر إلى الساعة ثم قال له:
_بابا أهلاً وسهلاً أتفضل.
ولج وجلس علي أقرب كرسي وقال:
-أول مرة ماتجيش الشغل من زمن ،غير سفرك يعنى .
يعلم بأن عمه سرد له كل شيء فقال:
-بعيد ترتيباتي يابابا.
سليمان بحسم:
-مهما كان حصل بينكم ماكنتش تسمح لمراتك بأنها تسيب البيت ،غلط يايوسف غلط.
_يابابا الدنيا كانت ولعه علي الأخر ،عمرنا متخنقنا بالمنظر دا ،شهد عاوزة كل اللي تشاور عليه يحصل ،وأنا مش كدا ،وهي عارفة إني مش كدا،هي اللي خرجتني عن شعوري ،قولتلها تدخل تنام ،بدل ما الموضوع يكبر وهي اللي كبرته وولعته كدا.
أجابة بلين:
-أنت بردو مسيستهاش ،هو أنا مش عارفك تلاقيك أستفزتها،أو عليت صوتك أنت عارف مراتك أكتر مننا كلنا،عنادية .
_ماشي يابابا.
_هو إيه اللي ماشي،قوم هات مراتك ،بذمتك البيت مش وحش من غيرها.
نهض من مكانه وقال بغيظ:
-هي اللي سابت بيتها،هي اللي كلمت عمي وكبرت الموضوع ،هي اللي وقفت قدامي واحدة بواحدة.
_يا يوسف متعندش أنت كمان ،كده هتبقي حياة صعبة،وبعدين دي شهد بردو ،تربية أيدك.
أجابة وهو ينهي حديثة:
-هي صعبة من زمان يا بابا ،ومراتي هروح أجبها في الوقت اللي هحدده،شهد لازم تعرف أنها مابقتش صغيرة،ولو حكمت إني أعيد تربيتها من جديد ،هربيها من جديد.
 *** 
 كلما يطرق باب المنزل تصوب نظرها عليه ،ثم تعاود النظر إلى أى شيء بخذلان،وعندما يرن هاتفها تهرول عليه بلهفه ثم تشعر بعدها بخيبة أمل،لم تشعر بمعني الألم الحقيقي الا في هذه الأيام،ولا تعرف لما تصل دائما بينهم المحادثة إلى شجار حاد ضجرت من الذي يحدث تتمني أن يمر بينهم محادثة خامده لا واهجه.
تنهدت بعد شرود طال ،وجدت والدتها جالسه بجانبها ،وضمتها إلى حضنها قائلة:
-مش عاوزة تروحي بيتك بقي،أبوكِ قالك يومين ترجعي.
هزت رأسها وهي علي نفس الوضع وقالت:
-تؤ مش عاوزة أروح ،أنا عاوزة أفضل هنا ،زهقتوا مني؟
مسحت علي رأسها وقالت:
-دا أنا الفرحة مش سيعاني ،كنت بقوم أنام في أوضتك لما توحشيني أوى ،وأدعيلك أن ربنا يهدي سركم.
صمتت ولم تجب فقالت نادية:
-بذمتك مش عاوزة تروحي بيتك ،يعني يوسف مواح..
بترت عبارتها وقالت وهي تهز رأسها بغيظ:
-لأ ولا أى حاجة من اللي بتقوليهم .
ضحكت قائلة:
-مصدقاكِ مصدقاكِ بأمارة عيونك اللي بتجري علي الباب ،مش عيب يابنتي لما تقولي أنه وحش...
بترت عبارتها ثانيا وقالت بشجن
-هو فعلا وحش ،وحش أوى.
ظلت تمسح علي شعرها وقالت بتذكر:
-أنا أفتكر إني زمان أتخنقت أنا وأبوكِ خناقة كانت هتوصل أنه هيرمي عليا اليمين،أنا مش فاكرة سبب الخناقة بس فاكرة أنه ساب البيت لمده شهر وكنتِ إنتِ علي أيدي ومحتاسة بيكِ 
علاجات ودكاترة وكان اللي معايا يوسف،صحيح كان صغير بس عمرنا محسينا أنه صغير ،فاكرة أن مرة شوفت دموعة لما كنتِ بتاخدي حقنة وصرختك سمعت أخر المستشفي ،وفاكرة أنك مبطلتيش عياط غير لما هو شالك ،كان عندك سنة وقتها،أول ماشالك نمتي علي كتفة ،خرجنا لقينا أبوكِ مستنينا قدام المستشفي جريت عليه ووالله نسيت كل حاجة حصلت وحسيت بقيمته ومن وقتها لو حصل واتخنقنا ،بنتصالح بابتسامة مافيش حد هيخاف عليا غيره ولا هيراعيني غيره.
تبسمت شهد لحديثها ،ثم أنتبهت إلى ضحكة والدتها نظرت لها قائلة بفضول:
-بتضحكي علي إيه يا ماما.
أكملت نادية قائلة:
-يومها لما ركبنا العربية ،أبوكِ كان عاوز ياخدك من يوسف ،ولما حاول ياخدك لقيناكِ ماسكة في هدومه وإنتِ نايمة وكل مانحركك تعيطي.
أرتسمت علي شفاها بسمة وقالت بضحكة:
-حركات عيال.
***
رفعت درة حاجبها، وعادت تكرر الأتصال، على هاتف المنزل الخاص بيوسف، بعد أكثر من عشر مرات، ولم يجب أحدًا عليها فقالت بعد أن وضعت الهاتف بقوة:
_شوفت يا سليمان، بنت نادية بتشوف رقم التلفون ومبتردش عليا.
ظل يقلب في الأوراق وقال:
-وهي بنت أخويا، مش هترد عليكِ ليه، مش يمكن مش سمعاه، أو نايمة، أو فصلاه عشان مذكرتها، نفسي تشليها من دماغك شوية.
نظرت له وقالت وهي تتفرس وجهه بلئم:
-سليمان، أنت عارف إيه، ومش عاوز تقولي؟
 فقال وهو يتثاوب:
إ-نت فاضية، ومافيش حاجة شغلاكي، أنا مش شايف قدامى، طول النهار في الشغل، مش عاوز زن في البيت كمان، تصبحي على خير، وربنا يهديك.
تأكدت من ظنونها، وقررت أن تعرف بنفسها الذي يحدث من وراء ظهرها.
*** 
توسعت شركة نرجس من قبل سمية ،فهي من محبين هذه المهنة، تعمل نهى معاها ،تغيرت بعض الشيء وحسنت من بعض تصرفتها،بعد زواجها من رشاد ،لم يكن من مواصفات فتي أحلامها ،ولم تتوقع بأنها يوماً بأنها ستتزوج هكذا ،فكان رجل يحمل  صفاتة الطيبة والأخلاص في عمله ومع الجميع يحسها علي بعض التغيرات دون أن يوجهها لها مباشرة،وتعترف بأنها مدينه له بالكثير .
أنتبهت إلى طرق الباب وعندما ولجت نهي قالت لها:
-إنتِ هتفضلي طول النهار هنا ولا إيه ،مش النهاردة عيد جوازك.
تبسمت قائلة:
-لسه الساعة 3شوية وهمشي وأنا محضره كل حاجة حفلة علي قدنا وكلعادة هفضل لوحدي زى ماكنت في فرحي لوحدي وأهل رشاد كلهم حوليه ،حتي ماهر مفكرش يرفع السماعه ويطمن عليا ،للدرجادي الدنيا لهته عني ،أو مثلا هو أستكفي من عاميلي وأنه حاول يحذرني كتير وماما كانت بتنصرني عليه.
ثم ضحكت وقالت:
-ماما ، ماما كانت بتنصرني وأنا غلطانة ،مش قادرة أقول أنها السبب في كل اللي حصلي ،هي وكانت بتحبني أوى وماكنتش عاوزاني أبقي عاوزة أى حاجة مهما كانت ومتنفذهاش،بس ماكنتش عارفة أنها بتأذيني وهي مش واخده بالها،تفتكري لما أبقي أم هعيد الغلط ولا هتعلم؟.
نهي وهي تقترب منها وجلست بجانبها قائلة وهي تمسك يدها:
-أكيد هتتعلمي لأنك شوفتي الصح وشوفتي صورتك قبل وبعد ،يعني خير الامور الوسط ،لا تدلعي أوى ،ولا تشدي أوى.
كفكفت دموعها وقالت:
-أفتكرت يوسف وعصام من فتره قليله،وأفتكرت أن الأتنين دول الواحدين اللي قالولي أخلي بالي من تصرفاتي ،زي بابا وماهر ،عكس كل اللي عرفتهم.
_ورشاد 
هتفت بها نهي بغمز
قالت ببسمة:
-رشاد وجوده في حياتي بقي مهم أوى ،يعني فعلاً ظهرلي في أكتر وقت كنت ممكن أضيع فيه ،كفاية أنه قابلني علي عيوبي وبيحاول يصلح مني.
نهي ببسمة تعجب:
أتغيرتي أوى ياسمية .
أى حد لازم يتغير في الوضع اللي حصل لي ويايتغير للأسواء يا للأحسن،لو ماكنش رشاد ظهرلي أنا كنت خلاص أنتهيت.
_يبقي نقول الحمدلله.
تبسمت كثيراً وقالت:
الحمدلله.
***  
وضع يوسف كوب القهوة على الطاوله، وشرد في الفراغ، يبتسم عندما يتذكر مزحاتهم في كل الأحيان وفي كل الأعمار، ويغضب كثيراً عندما يتذكر شجارتهم الغير منتهيه، ثم يعود يبتسم مجدداً، جاء عصام الذي كان في صحبته، بعد أن أنهي مكالمته مع ياسمين، جلس بجانبة، ولم يرد أن يقطع عليه شروده، أصبح عصام قريباً منه أكثر من أى وقت فات، فهو دائماً مدين له بأشياء كثيرة، تنحنح بقوة، ثم أنتبه له قائلاً بمزاح:
_جيت ياحبيب.
ضحك قائلاً:
-من بدرى يادنجوان، البت دي طلعت بتحبنى أوى.
تبسم قائلاً:
-هي اللي قالت لك كدا بقى ياعم الحبيب.
_لأ ماقلتش خالص، بنتكلم كل يوم 10 دقايق بالظبط، اللى هو أزيك أخبارك، ولو هروح أزورهم تبقى عارفة، بس حاجة زي كدا بتبان لما تكون حقيقية، مش لازم يعنى بالكلام، ومش دايما الكلام بيكون صادق، زي الأحساس اللى بنحسه في اللحظات دي، في أفعال بتبقى أقوي من الكلام، وفي كلام كتير بيتقال من غير ما ينطقه اللسان.
عاد يحتسي قهوته وعندما وجدها باردة، طلب غيرها، هو وعصام، الذي فجأة بقوله:
_عارف يا يوسف، أنا واخدك قدوتي، مثلي الأعلي.
أجابة بتعجب:
-أنا! ليه يا أبنى كدا؟
ضحك قائلاً:
-ليه فجأة قللت من نفسك كدا، (واثق الخطوة يمشي ملكا)
_يا أبني أنا فيا عيوب الدنيا كلها.
_ومين فينا خالي من العيوب، فعلاً نفسي أبقي زيك، بس مع تعديل شوية حاجات كدا.
رفع حاجبة وقال بتساؤل مازح:
-لأ خد قدوتك زي ماهو، وإيه اللى مش عاجبك فيا بقي؟
_شوية حاجات صغيرة بس بتكبر ومش بتأذي غيرك أنت.
_أيوة اللى هما إيه 
أستند براحه يده على طرف الطاولة ثم قال:
-غامض، مكابر، وحط تحت مكابر دي ميه خط، مغرور شوية وأحيانا كتير بس مش الغرور اللى هو بتتغر علي الناس غرورك في صمتك.
قطع حديثه قائلاً:
-دا أنت شردتنى خالص، ياعم قلت ماتخدنيش مثل أعلي ودا علشان أنت غالي عليه بس.
_لسه فاضل أهم حاجة مقولتهاش.
أنتبه إلى حديثه بتركيز فقال عصام بثقة:
-بتكذب على نفسك، وعامل قوي، وأنت مش كدا.
أجابة يوسف بتفهم وقال:
-أنت عاوز إيه ياعصام؟
عصام بكل صراحة:
-ليه، سبتها في البداية تتخطب لغيرك، وأنت واقف بتقابل المعازيم، وشايفها وهي قعدة جمبة، عارف لما عرفت من كريمة أنها هتتخطب، قلت ويوسف، هيفضل ساكت بردو، رغم أنكم أتجوزتو ومبقاش ليه لازمة السؤال، الأ إني فعلاً، الفضول بيزيد جوايا، خصوصاً، أنك، زي ما أنت، لسه حاسس أن جواك كلام كتير، وزاد أكتر من أي وقت.
وكأنه أفقد قدرته على الصمت، ولأن تغيرت أشياء كثيرة عن قبل، أصبح الحديث أقل ضرراً على كرامتة، أخرج نفساً قوياً ثم قال وهو يخرج معه الكثير، من التركمات:
_أنا لسه قايل لك، فيا عيوب الدنيا، بكابر، علشان عارف إنى صعب، مش بستحمل أن واحدة تقف قدامي، وتعند، وتبقى عاوزة تنفذ رغابتها، مش أنا الراجل دا، ومن بين كل البنات، حبيت شهد، اللى فيها من طبعي كتير، يعنى بنزين ونار، كنت بشوفها وهي صغيرة، وأقول مش هتجوز غيرها،قفلت عليها قلبي ،كل يوم حبها بيزيد،كل يوم أكتم جوايا حبي ليها لحد ماالاقي الوقت المناسب ،بس كل ماتكبر، تزيد عند، وأصرار على طلبتها، وعمك ينفذ، هي تطلب وهو ينفذ ، بكابر، علشان عمي، وغلاوته عندي، وأبقي خايف يجيي اليوم اللي عمي يزعل مني فيه علشان زعلت بنته، علشان منفذتش طلب من طلبتها، وأهه شكله جيه، بكابر، علشان خايف أكسر شهد، ومن أول طلب، طلبته ورفضت، راحت على بيت أبوها، عرفت ليه، بكابر.
أومأ برأسه، ويشعر بأنه أخرج بعض مابجعبته، ولم يرد أن يكثر أكثر في الحديث قائلاً
_طيب ناوي على إيه؟
إنتبه إلى هاتفة، وعندما وجد المتصل، أجاب قائلاً بتردد:
-مرات عمي؟
*** 
قال الله تعالى: (ولا تحسبنّ اللّه غافلا عمّا يعمل الظّالمون إنّما يؤخّرهم ليوم تشخص فيه الأبصار) سورة إبراهيم الآية (42).
وقفة أحتجاجية، داخل الحرم الجامعي، لأسقاط حاكمها، لن يدوم الظلم ولو بعد حين، أستفاقوا الطلبة، عندما أزداد الوضع سوءًا، وكأنه يقول لهم، من لم يعجبه الأمر سيفني، كان الوضع غير، ليس أثنان، أو ثلاثة من بلغوا عن روؤس الفساد، بل كانت أعداد لا تعد، يرفعون لافتات (لن يدوم الظلم وسيرحل كل ظالم، فاسد، مرتشى، لن يدوم الظلم وستطهر البلاد من كل ظلم ولو بعد حين)
***  
جلست شيماء بعد أن أنهت غسل صحون الغذاء،ظلت تقلب في قنوات التليفزيون بنصف ذهن ،تأتيها هواجس بأنها ستفقد طفلتها ثانياً وتعود تستغفر الله وتظن به خير ،وتلهي حالها بالذكر والدعاء بتثبيت جنينها،ألتفتت علي رنين هاتف المنزل مدت يدها وقالت:
_ماما حبيبتي.
_ماهما لو مكنوش أخترعوا المحروق اللي بيظهر أرقام اللي بيتكلموا كان الكل رد علي طول.
ضحكت قائلة:
-في إيه ياحببتى بس ،هو فيه أحلي من التكنولوجيا ،مال صوتك عصبي كدا ليه.
درة بنبره شجن:
-مضايقة علشان أخوكِ.
شيماء بعفوية:
-هتتحل المشكلة إن شاء الله وهترجع البيت كمان يوسف أكيد مش هيسيبها كتير عند عمو
وصلت لما تريده وقالت بلؤم:
-طيب ماتفهميني المشكلة أكتر.
صمتت وشعرت بأنها أخطأت وقالت بتلعثم:
-مشكلة بسيطة يا ماما ماتقلقيش هتتحل .
_عنها ما اتحلت يارب تخلص الجوازة دي.
أنقبض قلبها وقالت:
-ليه يا ماما كدا بس ،بدل ماتدعلهم بهدوء السر.
هاجمتها بقوة وقالت:
-أنا أقول اللي يعجبني وأوعي تحاسبيني علي كلامي تاني فاهمه .
ثم أغلقت الهاتف في وجهها وأغلقت الهاتف برهبة ،خرج سمير بعد أن أنهه أوراق عمله المئجله قائلا بتساؤل:
-مال وشك أصفر كدا ليه ياحببتى تعبانة ولا إيه.
هزت رأسها وقالت:
-شكلي عكيت الدنيا ياسمير وأنا مش واخده بالي.
جلس بجانبها وقال لها:
حصل إيه؟
روت له ماحدث فقال:
-عادي يا شيماء غيره أم مش أكتر ،بس يوسف مش مشغول عنها وكل أسبوع عندها علي حد علمي ،ماتقلقيش وشوية كدا وكلميها ومتفتحيش في الموضوع 
*** 
جلس جمال جانب نادية على الإريكة، التي تحب أن تجلس عليها وهي تشاهد فرح شهد، ولم يعد، يعد المرات الكثيرة التي، شاهدته فيها، نظرت له وقالت ببهجة:
_شوف حلاوتها، النهاردة أتفرجت على خطوبتها على ماهر، ماكنتش ضحكتها حلوة كدا، بس عارف، لسه في حيرة في عيونها، يوسف بردو صعب، ياجمال.
نظر لها وقال بتنهد:
-والله ما حد يستحمل بنتك غيره، أحنا دلعناها بزيادة، ياخدوا بقي على طباع بعض.
_يعني هو علشان أبن أخوك، بتيجي في صفة.
_أبن أخويا وغالي عليه وأبنى اللى ماخلفتوش، بس مهما كانت غلاوتة، مش هتبقى زى شهد، لو جيه عليها يوم مش هسكتله، بس هو بقي اللى بيقدر عليها، طول عمره عارف سكتها، أحنا ماكنش بيجلنا قلب نقسي عليها.
_أه فيقوم هو يقسى عليها، اللى المفروض يبقى أحن مننا كمان، يقسى عليها.
أجابها بتوضيح:
-عمره ماهيقسي، دي لما بتقول أه بس، بيبقى هيتجنن عليها، هو عاوز يكسر العند اللى هي فيه، وهي بتكسر غرورة، الأتنين داخلين حرب من زمان مع بعض، خلينا نشوف أنهي كف اللى هيعلا.
_أنا كلمته قولتله أن شهد رغم عندها بس طيبة، وبتيجى بالنقاش الهادي، أنما هتتخانق وتعاند، هتعمل زيك بالظبط..
ثم أستمعت إلى قرع الباب، نهضت بعد أن أوقفت شريط التحميل، حتى لا يفوتها شيء، وأتجهت إلى الباب، وعندما رأت يوسف فتحت له قائلة:
_طيب مش كنت، تقولي أنك جاي، علشان أعمل عشا.
تبسم قائلاً:
-أنا مش غريب يامرات عمي.
ألقى التحية على عمه، ثم قالت له:شهد نايمة، أدخل لها.
حك ذقنه قائلاً وهو يحاول أن يجد مخرجاً:
-لأ صحيها إنت، هي مش طيقانى، بلاش أنا.
ضحك جمال ثم قال وكأن حديثه أغاظة:
-ماتخفش يا جو، بناتنا مابيضربوش.
رفع حاجبة ثم قال وهو يتجه إلى غرفتها:
-تضرب مين، بعد أذنكم، آل ماتخفش آل
 دخل غرفتها، ثم أنار المصباح، هتفت بصوت هامس:
أوف، ياماما، أطفي النور، مش جعانة.
ضحك قائلاً:
-ماما أه، طب قومى ياماما.
نهضت وكأنها صعقت فقال ضاحكاً:
-إيه هتضربى بجد ولا إيه؟
فركت عينها ثم نظرت على حالها وقالت بنبرة تستفزة وبها بعض العتاب، وهي مطمئنة من مظهرها وملابسها:
-مش بضرب عيال.
 تفهم نبرة صوتها وقال بمزاح وهو يتجه نحوها:
-طيب، أنا بقي بضرب عيال.
لم تسطتيع كتم ضحكتها، ثم قالت بجدية:
-طب أتفضل بقي أخرج برا لو سمحت.
أومأ برأسه قائلاً وهو يغادر الغرفة:
-أجهزي، علشان شوية ومروحين.
هزت رأسهايمنه ويسراً وقالت:
-لأ أنا مش عاوزة أروح.
أجابها ولام نفسه على قوله:
-براحتك، أنا عن نفسي ماعنديش مانع أنك تفضلي هنا، بس مرات عمي، رأيها غير كدا.
تبسمت بخذلان وقالت:
-يعني فعلاً زي ما توقعت، ماما كلمتك، علشان تيجي، لو ماكنتش كلمتك، ماكونتش هتيجي.
تنحنح قائلاً بصدق:
-لأ مش كدا خالص، هي كلمتنى أه، بس مش علشان أجي أخدك، كانت بتقولي على حاجة تانية، أول مرة تتوقعي غلط ياشهد.
_طيب، كدا، كدا، أنت مش مضايق من وجودي هنا أنا كمان مبسوطة هنا، وماما، مش هتقول حاجة.
تبسم قائلاً:
-عمي هيقول، أبويا هيقول، الناس هتقول.
هزت كتفها قائلة بعدم أهتمام:
-مش مهم، اللى يقول، يقول.
هرش مؤخرة رأسه وقال بابتسامة:
-طيب أنا أفتكرت إني عندي مشكلة أنك تفضلى هنا.
نظرت له بأهتمام ثم قال:
-برجع كل يوم باليل، والعمارة كلها، ضلمة.
ضحكت كثيراً ثم قالت:
-بتتكعبل في القطة.
_كأنها ظابطه مواعيدها عليه، يلا أرجعى علشان تنوريلى البيت وأنا طالع.
_طيب والشغل.
تنهد قائلاً:
-والشغل خلينا نأجل الموضوع فيه ،لإنه لو حصل هيبقي في ترتيبات كتيرة ،يعني شغل من خلال البيت .
لوت شفتيها قائلة:
_دا اللي هو أزاي يعني !!!؟ أفتح مصنع في الدور الإرضي ،تصدق والله حلوة وجديدة
تبسم وقال:
_بلاش لماضة ،وأزاي دي بقي محتاجة تفكير ،لكن نزول وسط عمال مستحيل ،ونبقي نتناقش بهدوء بعد كدا، مافيش حاجة أسمها أيوة يا بابا، ماتوسعيش موضوع ممكن يتحل بهدوء بنا، أتفقنا ياشهد؟
ظلت تفكر في حديثه، وكأنه شخص أخر، ليس هذا، الذي تعرفة، هل غياب بضعة أيام، يغير المرء هكذا، حتى نبرة غرورة، لم تعد تلمحها في صوتة، كانت نبرة جديدة، تسمعها، وكأنها نبرته الحقيقية، التي لطالما أخفاها عنها، نبرتة الحانية، التي ظلت تبحث عنها، منذ أن مال فؤادها له.
_أستفاقت على صوتة مكرر سؤاله الأخير، هزت رأسها وقالت 
أتفقنا يا يوسف.
*** 
                              الفصل التاسع عشر
وهل كشروق الشمس، وأنار ظلمة قلب أفتقد ضي الحياة ، و لكن سرعان ما أختفى الشروق ، وأنطفأ الضي الذي أستمر بضع ثوان ، وعادت ظلمة القلب تناجى الشروق أن يهل عليه ولو بضع ثوان ، كـ وردة تنتظر الضوء لتترعرع صباحاً ، وتنكمش مع أختفاء الضوء، ترى هل سيمر مع شروق فجر جديد ؟ أم سيظل مستمر في الغروب ، الغروب الذي لم يتقدم خطوة ليصبح شروق ينير الكون مجددًا؟ تري هل سيحن القلب !!!؟؟؟ ويستسلم لنداء قلبه؟؟؟ !!!
تم فصل رئيس الجامعة ،وكل من يتابعه ،فعندما يسقط الظالم ،يرتخي الخيط ،ويظهر كل من يتصنع بالشرف ،والمبادىء ،وكان الجميع علي أمل بغد أفضل ،فحتمآ سيأتى يوم وينتهي الظلم ويعود الحق لكل من كان له حق وبث شكواه لرب الحق والعدل وأنتظر النصر.
"أنهت شهد سنتها الدراسية ،وظلت العلاقة بينهم علي نفس النهج ،مازال يكابر أمامها ،رغم عشقة المتزايد لها ،لم تنتهى الشجارات بينهم ،ولهذا السبب يستمر في لعبته ،فكل الذي يفكر به هو أن يغير من طباعها المتمردة أولاً،ولا يهتم لطباعة التي يتغافل عنها وكأنه طفل صغير لا يحاسب علي أفعاله، ،ومازالت طموحها بالعمل يزداد ،لكنها بعد تفكير طال ،أستسلمت لأسبابها الخاصة ،فمنذ أن أنهت دراستها ،أزدادت الأم ظهرها ،ولم تخبر أحد ،بأخذها الكثير من المسكنات القوية ،حتي تسكن القليل من الألم ،ولا يأثر بشىء ،تفهمت بأن ساءت حالتها أكثر من أى وقت ،ولا يوجد الأ الحل الذي لازال مرفوض رفض تام. 
أعتلا صوت صباح علي كريمة ،لرفضها للمتقدم لها ،والذي في نظرها فرصة لا تعوض ،فقالت كريمة بسياسة:
_ياماما ،يعني عاوزاني أضحي من تاني بمستقبلي ،علشان الجواز ،أسيب تعليمي علشان مين ،تعليمي ثم تعليمي ثم تعليمي ،ثم العريس اللي حضرتك بتتكلمي عنه ،بما أن قانون العيلة ،لا شغل للبنات،مع أن دي أسمحولي ،رجعيه ،بس للأسف مش في أدينا غير التنفيذ.
صباح بسخرية:
-علي أساس أنه هيستناكِ ،إنتِ الخسرانة.
_بالعكس ،أنا هكسب علمي ،وبعدين أنا صغيرة لسه ،ولو عكسنا الوضع ، وحد قال للعريس دا ،سيب شغلك اللي بيدخلك مورد عالي، علشان أى شيء كان بقي ،هيسيبه ؟أوعلشاني مثلاً ،ولا المطلوب من البنت أنها تتنازل والراجل يقعد ويحط رجل علي رجل . 
_ما إنتِ بتقولي ،شغله بيدخله فلوس كتير ،علامك هيدخلك إيه ياحسرة؟حته شهادة علي الرف.
_هيدخلي اللى أغلي ،وأهم من كنوز الدنيا ،أنا كنت في ضلمة ،وفتحت علي نور العلم.
نظرت لها وكأنها تحدث شخص أخر ،كلماتها الكبيرة ،نظرتها الطموحية ،وقفتها ،لباقة لسانها ،وأنتقاء الكلمات المناسبة ،رغم أنها لم تفهم أحياناً حديثها ،الأ أنها تفتخر بها ،ولكن كـ جميع الأمهات ،تريد الفرح لبانتهن ،تنهدت وقالت:
-غلبتنيى ياكريمة ،أنا يمكن علشان ماكملتش علامي ،فـ مش حاسة بقيمة اللي بتتكلمي عنه ،أنا مش هقف قدامك ،لحد ماتوصلي للي بتحلمي بيه،إنتِ مش أقل من بنات أعمامك.
قبلتها قائلة ببهجه:
-بكرة تشوفي بنتك هتبقي إيه ياست الكل.
***  
تابعت نهي عاملها بجدية وأحبته وشاركت سمية فيه ،كانت تفصل كل من الأخري حائط،ويتناقشون في كل شيء ،أهتمت بالعمل كثيراً في الأونة الأخيرة وكل مايهمها أن تتقدم فيه وتنجح هذة التجربة،وعندما وقف أمامها شيء ،نهضت لتذهب لسمية فتعترف بأنها لازالت تفكر أفضل منها ،مصوبة عيناها في الأوراق التي بيدها،ومن ثم وقعت الأوراق عندما أستمعت إلى نبرة هذا الصوت،رفعت عيناها بحرج وقالت:
_ماهر
كلما تتذكر أخر حديث دار بينهم تخجل من ذاتها ،وتمنت بأن الأرض تبتلعها ،أنحني ليجلب الأورق المبعثرة ونهض قائلاً ببسمة:
_أزيك يانهي؟
أخذت الأوراق من يده وقالت وأستعادت هدوئها:
-الحمدلله .
ساد الصمت وقال:
-هي سمية فين؟
أجابتة بتذكر :
-جواه، أنا كنت جيالها.
هز رأسه قائلاً:
-أنا لسه جاي من جواه.
أخرجت هاتفها وحدثتها كثيراً ولم تجب فقالت:
-يبقي رشاد عادا عليها وهيتغدوا برا،أنت أكيد مش معرفها أنك جاي.
_أه أنا نازل رحلة هنا أسبوع ،قلت أشوف سمية.
أجابتة بتوبيخ:
-سمية مين ؟
_أختِ.
ضحكت كثيراً وقالت:
-أختك ،أنت عندك أخوات ؟
أجابها بغضب:
-إنتِ تقصدي إيه؟
_أقصد أنك سبتها في الوقت اللي هي ضاعت فيه ،أقصد أنك أتخليت عنها ،عن أختك ،اللي مبقاش ليها حد غيرك،بس أنت ماطلعتش قد كلمة ذكر اللي في بطاقتك ،أنت لو راجل بمعني الكلمة ماكنتش سبت أختك .
أجابها بنبره حزن:
-إنتِ متحمله عليه أوي ،أنا كمان ضعت ،ضايع هيساعد ضايعة أزاى.
قصت عبارته وقالت:
-بلاش حجج لو سمحت ،أنتوا الأتنين كنتوا نفس الوجع والضياع ،يعني أيدك في أيدها تساندوا بعض ،لكن أنت أتخليت وبعت،ودي بردو تبع الأنانية ،أنت شخص بجد أناني.
عم الصمت مجددًا فقالت وهي تخرج ورقة وقلم:
-دا رقم سمية ،وعنوان بيتها ،متجوزة راجل محترم ربنا رزقها بيه ،مافيش أحن من ربنا علينا،دا طبعًا إذا حبيت تزورها أو تكلمها لو بقي عندك وقت أضافي زى دلوقت ومش عارف تضيعه في إيه.
*** 
أكملت شهد أكمال الطعام حتي نضج ،ثم ذهبت لتغتسل ،طرق باب منزلها ،وليس بعادة أن يذهب لها أحد دون العلم ،ومن المؤكد بأنه ليس يوسف،أرتدت ملابسها بسرعة ،وأخذت أسدال الصلاة وأتجهت إلى باب المنزل ،وعندما رأت والدتها فتحت لها ببسمة وقالت:
_ماما إيه المفاجأه الحلوة دي.
ولجت بعد أن تعانقا ،وجلست قائلة لها:
هو أنتوا مش ناوين تشغلوا الأسانسير دا ،أنا مش واخده علي طلوع سلم كتير كدا.
خلعت أسدالها وأتجهت إلى ثلاجتها لجلب مياة باردة لولدتها وهي تقول لها:
-ماهو مافيش غيرنا ياماما.
أخذت كوب الماء وأنهته في التو قالت شهد بحنان:
-معلش ياحببتى السلم عالي ،بس أنت شباب بردو يانودي
ضحكت قائلة:
-يااه أبوكِ بقالوا يامه مقالهاش.
ثم نظرت علي مظهرها وقالت:
-إيه يابت هدومك مش لايقه علي بعض كدا ليه .
ثم عادت تنظر لها بتركيز وقالت:
-إنت لسه بتلبسي من كل حاجة حاجة .
ضحكت كثيراً وقالت:
-أه أنا مش بحب ألبس ترنج كامل.
_لأ ياشهد إنتِ بتهزري لازم تكوني في أحسن صورة ،جوزك بيشوف أشكال وألوان.
شهد بثقة:
-المهم اللي في القلب.
رمتها بنظرة فضحكا معا وقالت:
-بردو لازم تكوني في أجمل صورة ،حتي لو بيحبك وبيموت فيكِ ذنبه إيه يشوفك لابسه بنطلون أصفر كناري وبدي برتقاني فسفوري،دا إنتِ عاوزة تعميه بقي.
ضحكت وقالت:
-أهه كدا أضمن انه مايشوفش غيري.
ثم نهضت قائلة:
-أنا عامله رز بلبن حلو أوى ،هسرح شعري وأجبلنا.
نادية بهدوء:
-وألبسي بالمرة،علشان خارجين.
وقفت قائلة:
-خارجين؟ خارجين رايحين فين ؟
_مشوار كدا.
_طيب فين؟
نادية بنفس النبرة:
-عند الدكتور.
أزدردت ريقها وقالت:
-دكتور إيه؟؟؟!!!
نادية بلوي شفتيها:
-دكتور سنان ،هيكون دكتور إيه يعني،بقالك سنة ومفيش حمل.
كمد واجهها وقالت بتوتر:
-مستعجلة ليه يا ماما.
_مستعجلة إيه دا إنتِ كان زمانك والدتي ،ومش كل ما أقولك يلا نروح تقوليلي كدا،أنا حجزتلك خلاص،علي راي جوزك ماينفعش معاكِ غير القوة،يلا أجهزى وأنا هدخل أجيب الرز بلبن.
تقدمت إلى غرفتها ولا تعرف كيف ستتصرف ،وأمسكت هاتفها وكونت رقم يوسف وبعد ثوان أجاب عليها بنبرة مسرعة:
-هكلمك تاني ياشهد.
لم تعطيه الفرصة ليكمل وقالت له بتوجس:
-يوسف تعالى بسرعة 
*** 
كان أجتماع هام لدراسة المشروع الجديد ولا وجود ليوسف وجمال وتم تأجيل الأجتماع لحين يكتمل الجميع.
تأفف سليمان وقال:
-يوسف شغله مش عجبني الأيام دي وحاسس لأ متأكد أنه مش هامه الخسارة.
عصام مؤكداً:
بصراحة أنا حاسس كدا بردو،بس ممكن يكون عنده مشاكل ياعمي .
سليمان بجمدية:
-من امتى وبندخل مشاكلنا في الشغل؟
حامد بتحذير:
-سليمان أهدأ ماتكبرش الموضوع ،يوسف مستحيل مايهموش الخسارة بس ماحدش عارف فيه إيه ،ولا هو هيقول لأنه مابيقولش سيبه من غير ضغوط.
سمير بدفاع:
واضح أن يوسف مسك الشغل من سن صغير وبيحصل أكتر من كدا كمان.
سليمان باعتراض:
-مش يوسف أبني اللي يمل من شغله،واللي مجنني انه مشي من غير مايقول وهو عارف أننا مستنينوا وكان هنا.
عصام بأنهاء الموضوع:
-يوسف أدانا كتير مفهاش حاجة نشيل شوية من عليه ،وهيرجع أحسن كمان، دلوقت تعالوا نتكلم في الشغل لحد مانتجمع تاني.
*** 
مل جمال وغضب لتأخر الشخص الذي ينتظره واكثر مايزعجه هو عدم أحترام المواعيد،وترث شهد هذا أيضاً منه ظل ينتظر وطال الأنتظار ،نهض ونوي الرحيل أتاه صوت يقول بحرج:
أسف جدًا جدًا علي التأخير.
نظر إليه وقال ولم يرد أن يظهر غضبة:
أنا كنت ماشي يارشاد.
_أجابة بنفس الحرج:
-كنت جاي في معادي ،بس سمية كلمتني وقالت أنها تعبانة،اخدتها للدكتور.
ثم قال ببهجة:
وقال لنا أنها حامل.
جلس جمال وقال ببسمة:
-ألف مبارك يارشاد ربوا ولادكم تربية كويسة،ومتنساش وعدك ليا،بعد ماكلمتك ولقيتك صريح معايا،أطمنت أنها هتبقي مع راجل محترم،يصونها ووصية والدها اتنفذت.
_ربنا يبارك فيك ياحج،أنا مش هنسي اليوم دا،كنت حاسس أنك انت اللي أبوها وبتحقق معايا.
اجابة بتوضيح:
-حتي لو كان عندي تعقيبات علي بعض تصرفتها،فكنت بردو عارف أن اللي عمل فيها كدا والدتها.
أشار برأسه وقال:
-هي نفسها بتقول كدا،انا عارف سمية من فترة ،وشايف انها أتغيرت فعلاً،أدعيلنا بقي ياحج ان ربنا يهدهالي.
تبسم قائلا:
-بدعي لكل البنات يا أبني،المهم مهما حصل،متعرفهاش إني بسأل عليهم،وخليها تتصدق كتير ليها ولوالدايها.
*** 
دلف يوسف المنزل ،وترك كل شيء عندما اخبرته بما تنوي عليه والدتها،اغلق الباب ونادا عليها بهدوء،فقالت نادية:
-يوسف ،إيه جابك بدري؟
_إيه دا ،إيه القمر اللي طل علينا بالنهار دا.
ضحكت وقالت:
-الله يحظك ،ركبوا أسانسير وأنا أزهقكم مني.
أشار علي عيونة وقال:
إ-نت تأمري،من عيوني.
ثم جلس وقال:
-أومال فين شهد؟
وقبل ان تجبه ،خرجت مرتديه ملابس الخروج فقال وهو يعقد حاجبيه:
-علي فين؟ومن غير ماتقولي كمان.
 أجابتة بتوتر:
-أكيد كنت هكلمك،ماما حاجزة عند دكتور.
وجه نظره لنادية وقال:
-ألف سلامة يامرات عمي ،مالك؟
دارت شهد ضحكتها فقالت نادية:
-سلامتك ياأبني،لأ دا أنا جاية أخد شهد لدكتور علشان نشوف موضوع الحمل نطمن يعني.
وكان رده لجم لسان شهد:
-ماشي ،هوصلكم.
حدقت به وفغرت فاها فقال:
-إيه ياحببتى ،ماتقلقيش مش هتكلك الدكتورة يعني.
ثم أكمل:
-هي فين الدكتورة دي؟
نادية:
-لأ دا دكتور.
_طب دا كلام،لأ انا مبوديش لدكاترة رجالة.
جلست شهد وتجاهد في أمساك ضحكتها علي رد فعله ،فقالت له:
-ليه مالهم.دا راجل كبير ،وشاطر أوى.
_كبير ،شاب صغير ،أهه في كل الأحوال راجل،شوفي دكتورة كويسة ومعروفة .
_متعقدهاش يا يوسف.
_معلش يامرات ياعمي،بس دا مرفوض،أرتاحي إنتِ وأنا هسأل علي دكتورة كويسة وأقولك علشان تروحي معاها.
اجابتة بغلبه أمر:
-طب والحجز.
ضحك قائلا:
-مش مهم يامرات عمي،يلا ياحببتى جهزي الغداء.
ولجت للمطبخ وتوقفت عندما رنت في اذنها عبارتة وتكررها (حببتى)
ذهبت إلى غرفتها وبدلت ملابسها ،وأرتدت الملابس الفسفورية وتتذكر حديثها مع والدتها وعادت تكرر عبارتة ببهجة.
*** 
ذهب عصام إلى منزل ياسمين ككل أسبوع،ليراها،طهت الطعام ولم تختلف عن شهد في المهارة،كانت علاقتها تقوي به يوم بعد يوم،تتذكر حين نظرت له دون أن يلاحظ وتأملت وجهه بخجل،نست أمر أحمد بالمرة،حتي أنها نست أنها خطيبت من قبل ،جالسوا يتناولون الطعام ووالدايها أمامهم،بلع مابفمه وقال بنبرة عالية لتسمع والدتها:
_تسلم أيدك ياطنط.
أجابتة:
-أيد ياسمين،أنا شلت أيدي من المطبخ من زمان.
فقال والدها :
وهو مين اللي علم ياسمين ،مش إنتِ.
نظرت له بحب فقال عصام:
-أمي كانت بتدعيلي من قلبها بقي.
دعوا لهم ثم عاد يتناول ويقول:
-هتروحوا المصيف أمتى؟
كانت تقلب الحساء بخجل وقالت:
-أخر الأسبوع.
_مين هيروح معاكم؟
_خالتو وجوزها وبناتها .
_أه مفيش شباب يعنى؟
أومأت برأسها وقالت:
-بنسافر مع بعض دايما،بابا وجوز خالتو مع بعض،وأنا وبنات خالتو مع بعض،علشان نستمتع بالمصيف من غير قيود.
-تروحوا وترجعوا بالسلامة ،بس لو سمحتِ بلاش تنزلي البحر الهدوم بتلزق علي الجسم.
قالت بهدوء:
مش بننزل بابا كان بيقول لنا كدا بردو،بنزل البسين اللي في الشاليه.
ثم ضحكت وقالت:
-بنبات فيه.
ضحكا معا وقال:
-ماله البسين حلو وأمين.
عادت تقلب الحساء وقالت:
-أنا عزمت شهد معانا،وقالت هترد عليا.
انتبه إليها وقال:
-تشوف!تشوف إيه ربنا يستر ومايحصلش مشكلة.
_ليه يعني ،هو أحنا غرب،دا غير أننا صحاب بقالنا كتير أوى.
قال بتوضيح:
-لأ مش المقصود أنكم غرب،اللي أقصده إني عارف دماغ يوسف.
_بصراحة ياعصام يوسف عصبي أوى،أوعي تكون كدا،شهد قوية ،أنا ضعيفة وبخاف.
طمأنها قائلاً:
والله يوسف طيب ،بس هما الاتنين زى بعض وطول عمرهم كدا،أنا سياسي،وعامة البيوت مابين الحد واللين،أما بقي علي قرار سفر شهد ما أظنش هيوافق.
*** 
أغلقت شهد الهاتف مع كريمة عندما أستمعت إلى غلق باب المنزل،نهضت متجة للخارج،ثم عادت لتتأكد من مظهرها ،خرجت ولم تجده،طرقت باب غرفتة هامسة بأسمه،فتح وهو يمسح رأسه بالمنشفه قائلاً:
_صاحية ليه؟
_مش بعرف أنام وأنا لوحدي في البيت،أنت ليه بتتأخر كدا؟
_شغل ياشهد.
_شغل إيه،بابا وأعمامي بيرجعوا الساعة 9بالكتير .
رد بجمودية :
-أه دا بابا وأعمامك ،لكن أنا الشغل كله علي دماغي وشايل الطين منه وساكت،وبعدين إنتِ بتسألى ليه؟
أنتباها حرج شديد فكان كل شيء به غاضب فقالت وهي تغادر:
-أنا أسفة ،مش قصدي أدخل في حياتك،بس أنا بخاف أقعد لوحدي لحد بعد نص الليل ،وكمان مافيش حد في البيت معانا.
زفر وأتجه إليها وقال:
-أنا كمان مقصدش أتنرفز كدا،معلش.
قالت بشبه أبتسامة لعلمها بأنه يتعمد التأخير:
-لو سمحت متتأخرش وأرجع في معادك عادي.
غير الحديث وقال:
-ماكونتيش جاية علشان كدا بس صح؟
_بصراحة أه.
_قولي.
بلعت غصتها وقالت بتلعثم:
-أصل ...أأأ ،أصل ياسمين مسافرة مصيف.
_هاه؟
بنفس التعلثم:
-عزماني أروح معاها ،وأنا...
بتر حديثها وقال:
-وافقتِ؟
سرعان ما قالت:
-لأ لأ ،قولت هقولك.
_طيب ،مرفوض،تصبحي علي خير.
وقفت مبلمة وأتجهت نحوه قائلة :
-تاني،أنت مش قلت نتناقش بهدوء،كنت عارفة أنك هتفضل زي ما أنت ،كنت عارفة.
فرك يده وقال:
-طيب أدخلي نامي ونتكلم بعدين.
أجابتة بقوة:
-لأ مش هنام غير لما أفهم
قذف الكرسي الذي بجانبة بقوته وقال بصياح ،مما جعل جسدها يرتجف:
-هو إنتِ فاكرة ،أنك لما تخرجي من وصية أبوكِ علشان تيجي هنا تعملي اللي علي كيفك،هو إنتِ فاكرة أن علشان جوازنا سوري يبقي هيديكِ الحق تمشي علي حل شعرك ،لو عمي صعب،أنا أصعب،وأتقي الشر اللي طالع مني دلوقت وادخل لييييي نامى .
صاحت به وبعينها دموع تجاهد في أمسكها:
-لو أنت فاكر إني كدا هخاف ،أنا مابخفش،ولازم تعرف أنك غلطت في نفسك قبل ماتكون غلطت فيا،لأن أنت اللي مربيني زى مابتقول،يعني لو حصل ومشيت علي حل شعري،فهيكون سوء تربية منك أنت،دا واحد،أتنين أنا لو ماكنش بقي في نسب بينا وبين عيلتها ماكنتش قولتلها هفكر،هشوف،تلاتة حتي لو أعتذرت أنا عمري ماهنسي كلامك دا ،عمري.
تركتة وهرولت إلى غرفتها وهي تبكِ بصوت مرتفع ،أخبرته بأنها لم تخشي منه ،ولكنها كانت ترتجف من كثرة ذعرها ،خلعت حجابها وولجت دورة المياة ملئت يدها بالمياة ثم تضعها علي وجهها وشعرها ليهدي فوران رأسها،خرجت جلست علي فراشها ولم تستطيع أن تكف عن بكائها،طرق الباب ودلف قبل أن ترتدي حجابها لم تهتم كثيراً فليست المرة الاولي الذي يري فيها شعرها،أبعدت نظرها عنه وكلما تكفكف دموعها تزداد ،شعر بالغضب من نفسه لأنه هو من أطال الموضوع ولم يتحكم في أمساك لسانه،وجعلها تنهار هكذا ،أستمع إلى صوتها الباكِ وهي تقول:
_لو سمحت أخرج.
تقدم نحوها وأمسك يدها لتنهض وقال بعد أن وقفت ومصوبة عينها بالارض:
-أنا أسف.
رفعت نظرها ولم تتوقع هل حقا أعتذر،هل أعترف بأنه أخطأ،كانت أخبرته بأنه حتى أن أعتذر لها لن تنسي مهما حدث هذا الموقف،ولكنها شعرت بأن الذي حدث يتلاشي رويدًا رويدًا من داخلها،أستمعت إليه مجددًا مكرراً وهو يمسح دموعها:
_أسف ماقصدش اللي فهمتيه،أنا أعصابي تعبانة الفترة دي،حتي الشغل بفكر أسيبه.
تنحنحت قائلة وظهر علي صوتها خنقة البكاء:
-تسيب الشغل ليه؟
_معلش ،مش عاوز أتكلم دلوقت ،لإني مش عارف أنا عاوز إيه،وبالنسبة للسفر،أنا كمان محتاج أغير جو.
_يعني إيه؟
_يعني هنسافر مع بعض ،هحجز في أى فندق قريب من مكان صاحبتك،حتي لو في بينا نسب وعيال،ماينفعش لوحدك،متفقين؟
أومأت وقالت ونست كل ماحدث:
-متفقين.
*** 
                                 الفصل العشرين
بعد علم سمية بخبر حملها جعلت نهى هي من تباشر العمل وتذهب هي يومان من كل أسبوع حتي لا يكن ضغط عليها،ذهب ماهر إلى سمية وكان لقائهم مليئ بالدموع والعتاب ،تبكِ وتضربه،ثم تعانقه،ثم تبكِ مجددًا،إلى أن هدأت ،تحدثوا كثيراً ،أخبرها بأنه سيعود ،ولن يسمح لذاته بأن يضع أكثر.
وضعت سمية الأوراق بعد أن قرأتها بتركيز،ثم مددت قدميها،وقالت:
-مظبوط يانهي،أنا كدا أطمن إنتِ فعلاَ شربتي الشغل صح.
ضحكتك وقالت:
-اخدت الصنعه يامعلمي.
تناولت سمية قطعه من الحلوى وقالت:
-ماهر خلاص رجع زى قبل مايسافر
_طيب
_إيه الرزاله دي،مش فرحانة ليه؟
_مش فارق معايا أصلاً
وضعت سمية يدها أسفل ذقنها وقالت:
-من أمتى؟
_من زمان ،من وقت ماعرفت بيفكر أزاى،من وقت ماسابك وإنتِ محتجاه،أحبه أزاى،أطمن أزاى.
شردت قليلاً ثم قالت:
-لأ بس هو شكله ندمان.
هزت كتفها وقالت بعدم أهتمام:
-براحته لنفسه،هو تقريبا مابيفكرش غير في نفسه.
سمية بحزن:
-هو كان في زيي يانهى،أنا متعاطفه معاه.
بنفس الأسلوب:
-براحتك إنتِ أخته.
_وإنتِ الوحيدة اللي حبيتة.
_كنت.
- ومازلتي،قومي شوفي وشك في المرايا،وإنتِ تعرفي أنك مازلتي.
صاحت بها وقالت بغضب:
-سميييية.
-نهيييييي.
ضحكا معاً وقالت سمية بجدية:
-فرصة أخيرة يانهى ،فرصة أخيرة.
***  
 ذهبوا معاً للعطله الصيفية لم تصدق بأن بعد هذا الشجار القاسِ في بدايتة الحاني في نهايته بأنه سيدعها تذهب مع صيدقتها ويرحل هو أيضاً معها حتي لا تكن لحالها ‘لهم يومان تذهب منذ الصباح لتجلس مع صديقتها ثم تعود في الوقت المحدد لها من قبله،مقيمن في نفس الغرفة هو بالخارج وهي بالداخل.كانت ياسمين تحدث عصام وشهد تجلس أمام البحر ورئحتة،أغمضت عينها ودعت أذنها تسمع ضربات الموج أحيانا قاسية ،أحيانا هادئة ،أحيانا غادرة ،فتحت عينها علي صوت شباب يغازلونها،نست بأنها لم تكن بعيدة عن الأنظار،أعتدلت في جلستها في قدوم ياسمين وتقول:
_عاوزة أيس كريم
_وأنا كمان بس بالنسكافية والبندق.
_وأنا كيوي وفراوله أنا مش حساسة زيك.
ضحكا معا وقالت شهد براحه:
-الجو جميل بقال لي كتير ماحستش إني مرتاحة كدا.
ردت عليها بسعادة:
-وأنا بقالي كتير ماشوفتكيش مبسوطة كدا ،الله يسهل بقي.
تبسمت وقالت:
-فين الأيس كريم
*** 
نزلت شيماء من السيارة ولم تفهم اين هي ،ثم نظرت الى زوجها وجدت في عينه نظره حانية وكلما تسأله يقول (الصبر) لم تري الإ أرض فضاء واسعة وقفت بجانبة وقالت بفضول:
_إيه الارض دي؟
_دي أرضنا.
_أرضنا!
_إن شاء الله،أنا أشتريت الارض وعاوز أعملها عمارة تبقي لينا ولولدنا،ربنا يقدرني علي بناها.
ظهر في عيناها لمعه فرح وقالت:
-بس أنا بحب بيتنا بصغر حجمه ،وفرحانة بيه ومش عاوزة أسيبه.
ضمها وقال:
-ومين قال لك أننا هنسيبه ،أنا شوفت فيه أجمل أيام عمري ،بس دا حقك يابنت الاصول تستاهلي بيت واتنين وقصر وربنا يرزقني برزقك ورزق البيبي.
***
خبط سليمان بكل قوته علي مكتبة وقال:
_دا شغل عيال يعني إيه تلفونه مقفول بقالوا يومين،هو جراله إيه،أتحسد ولا إيه،ولا أتغر علينا عارف أن الشغل من غيره مش كامل.
حامد ويحاول أن يهدي من روعه:
-لأ لأ مش معاك ياسليمان هو يوسف كدا بردو،اهدأ وفكر من غير غضب،لأن أنا شايفك متحامل عليه،وأعتبره واخد أجازة حقه يرتاح،بالهداوه وصل علي النبي.
أخذ نفس كبير وأخرجه براحة قائلاً
-عليه أفضل الصلاه والصلاه ،اللهم صل وسلم وبارك عليك ياحبيبي يارسول الله.
قال جمال الذي كعادته ينظر، يصمت ،يستمع، ثم يتحدث،فقال:
-أنا من رأي حامد بردو بقالوا زمن ماريحش.
رد عليهم موضحا:
-أنا مش جاي عليه،أنا قلقان عليه،عمري ماشوفته كدا،يطمنا عليه بس،وكمان سايب الشغل في وقت محتاجينه فيه
جمال بلين:
-هيرجع ،مايقدرش يبعد عن شغله بس من غير ضغط اعصاب وليها حل.
وقف حامد وقال:
-يلا نقوم البت كريمة عاملة أكل جديد ومحلفاني أنكم تيجو.
أشار جمال برأسه لسليمان وقال:
-يلا يااخويا وسيبها علي الله.
نهض مبتسما وقال:
-ونعم بالله.
*** 
جمعت كريمة وصفات جديدة للمأكولات حتي تكسر الروتين الطعامي،تريد أن تكن ماهرة في كل شيء،صممت بأن يأتِ أشقاء والدها وخاصة سليمان لانها تراه ليس بحالة جيدة وأرادت أن يبتعد عن ضغط العمل وتكون جالسه طيبة بين الاشقاء،كانت جلسه مليئة بالذكريات السعيدة والمؤلمة يضحكوا ثم يصموتون عندما تأتِ سيرة والدايهم فرح حامد ونجح في خروج سليمان من غضبة وقلقة ،وبعد الجلسة السعيدة عاد كل من سليمان وجمال إلى منزلهم،وبينما كان جمال في طريقة كون رقم شهد وبعد ثوان أجابت قائلة:
-بابا.
_حببتى عامله إيه؟
_الحمدلله
كان يحاول أن يلمح في صوتها الضيق ولكن لم يجد غير أنه مبهج فقال بتساؤل:
-يوسف جمبك؟
_لأ ،هو مش عاوز يخرج ،بخرج أنا مع ياسمين وفي طريقي للفندق دلوقت.
قال بتوجس:
-طب يابنتي هو ماله ،أنتوا متخانقين؟
ردت بنبرة اطمئنان:
-لأ ي بابا أطمن،بس هو قال أنه جاي يريح أعصابه،وغالبا أكتر الوقت نايم.
_أتكلمي معاه ياشهد.
صمتت برهة ثم قالت:
-حاضر المهم أطمن.
شعر من صمتها بأنها ليست سعيدة كما يظهر صوتها فقال :
-المهم أتبسطي ،هترجعوا أمتى؟
تنهدت وقالت:
-لما يوسف يقول يلا.
*** 
عادت إلى الفندق بعد ان أغلقت مع والدها بعشر دقائق ،أحضرت معها الفطائر التي يحبها،صعدت الغرفة،ولم تجده بالخارج،طرقت باب الغرفة التي تنام بها وعندما طال طرقها وندائها عليه،شعرت بقبضة ،فتحت الباب بحرص وجدته غارقا في نومه ومن الموضح لها بأنه كان يشاهد التلفاز،أغلقته وظلت تنادي عليه كثيراً ولم يجب،نظرت إلى صدره وجدته يصعد ويهبط،فلماذا لا يجب عليها،أرتجفت وظلت تنادي بقوه ولم تشعر بعبراتها مرت دقائق علي هذا ،ثم فتح عينه علي فترات نظر لها بغرابة وقال بصوت غارق في النوم:
-في إيه مالك؟
لكزته علي صدرة وقالت:
-حرام عليك،أنت عمر مكان نومك تقيل كدا 
اعتدل وهو يفرك عينه ويتثاوب:
-منوم ابن ...ولا بلاش
_منوم،وواخد منوم ليه.
أتجه إلى دورة المياة وقال:
-أكيد مش هاخده كأنه حاجة حلوة مثلا.
صمتت الى ان خرج وقالت:
-هو أنت نايم طول النهار؟
_لأ كنت بنام وأصحي.
_تلفونك مقفول وكله بيدور عليك...
أشارلها بيده وقال:
-مش عاوز اتكلم عن الشغل ماشي
هزت رأسها بالموافقة وكأنها تقول(سمعنا وطاعه)وأردفت:
_طب أنا جبت الفطير اللي بتحبه،بس تقريبا كدا بقي بارد.
_عادي أنا بحبه كدا.
أحضرت صحنين ووضعتهم في الشرفة،ولج وقال وهو يجلس:
-ريحيتها حلوة شكراً
بلعت مابفمها وقالت:
-هو أنا اللي عمالها،عامة العفو.
خبط يد علي الاخري وقال:
-أتكلم بهدوء مش عاجب والأقي لماضة،أتكلم بزعيق مش عاجب والاقي الكائن الرقيق أتحولت وبقت غوله.
تركت الشوكة وقالت وهي تحدق به:
-أنا غوله؟؟؟
ضحك وقال:
-غوله صغننه.
توعدت له وسحبت الصحن الذي كان يأكل فيه وقالت:
-حلو أوى،هات دا بقي وماتوقفش قدام الغول لياكلك.
مد يده وأمسك الصحن وتمسكت به أكثر وقال:
-أوعي يابت أيدك أحسن لك.
هزت رأسها بعند وقالت:
-لأ.
ثم وجه نظرة علي الحائط،ينظر لها تارة وعلي الحائط تارة وقال وهو يضحك:
-هاتي الطبق وقومي بهدوء ودا علشان مصلحتك،دا إنتِ هتجري جري.
ضحكت باستخفاف:
-هاهاها قديمة يا يوسف
ظل يضحك ثم رفع نعله ،وتعجبت من فعلتة ثم إلتفتت إلى ماينظر عليه ،فغرت فاها وكادت أن تصرخ وقالت هامسة:
-دا صرصار.
لم ينقطع عن الضحك وهو يقول:
-وبيطييير.
هرولت سريعا للخارج وأغلقت الباب فقال وهو يتجه نحو الباب:
-دا علي أساس أن الترباس،مش هيخليه يعدي،أفتحي ياجزمة.
ضحكت كثيرا وقالت:
-دا أنت هتجري جري.
_هاهاها مش أنا يا ماما،أفتحي بقي.
لوت شفتيها وقالت بخبث:
-ماما،ماكنت غوله من شوية.
_صغننه لوسمحتِ
تبسمت وقالت:
-هفتح بس بشرط.
_هنتشرط من أولها كمان.
_لأ أحنا في اخرها.
تبسم برفع حاجب وقال:
-طلباتك؟
_أولاً ،هتفتح موبيلك وتكلم عمو،علشان قلقان عليك.
شعرت بأنه سيرد فقالت:
-أستني لسه مخلصتش.
_كملي يافندم.
_ثانيا هنتكلم في موضوع الشغل
ثالثا ،أنا مش جاية أتحبس هنا،نفسي أنزل باليل أتمشي وأقعد علي البحر،وأكل دره وأيس كريم وحاجة سقعه وأحلي بأم الخلول.
ضرب يده علي جبينة وقال:
-أم الخلول،بصرف النظر عن طعمها،لكن إنتِ مش ناقصه خلل.
_رابعا ودا الأهم ،أنا مش عاوزة منك أعتراض 
_طب أفتحي علشان ألبس وننزل.
_يعني وافقت؟
_مش إنتِ قولتي مش عاوزة أعتراض.
_والصرصار؟
_طيرته خلاص.
فتحت الباب بحذر وجدته مرتدي ملابسه وتذكرت بأن حقيبته في غرفتها وقال وهو يرفع حذائه ويضحك:
-هدوم ولبست،وبعت رسالة لبابا،بس أنا بقي مش نازل غير لما تعتذري والا بالجزمة اللي ضربت بيها الصرصار.
أبتعدت وهي تصرخ فقال:
-في أيدك تعتذري.
_هو أنا عملت إيه علشان  اعتذر،ما لو كنت مقفلتش الباب ،كان ممكن يخرج برا 
تحدث بجدية وقال وهو يرمي بحذائة علي الارض ليرتديه:
-مبقولش علي الباب.
ردت بتساؤل:
-دا بجد بقي،طب ليه؟
قال بعتاب:
-علشان سيباني لوحدي من وقت ماجينا،للدرجة دي زهقانة مني.
هزت رأسها وقالت هي الأخري:
-أنا ماسبتكش ،أنت اللي قلت لى روحي.
صمتا برهة وتابعت:
-وكمان أنت نايم علي طول وأنا بحب أخرج مع صاحبتي.
ثم أردفت بمزاح:
-بس ممكن أضحي ومخرجش بكرة.
_تضحي.
أجابتة بتلعثم:
_أأأ ،يعني أنا بصراحة خوفت أتكلم معاك ونتخانق،أنا أسفة.
_علي إيه؟
أبعدت نظرها وقالت وهي تتقدم نحو الباب:
-لأ كدا الكلام هيطول لو قلت وشرحت علي إيه،خلينا ننزل لو سمحت.
تجولوا كثيراً ثم يجلسون،ثم ينهضون للتجول ومرت الساعات وهما علي هذا يضحكون ويتحدثون،يوبخون بعضهم مزحا،وعندما تشعر بالتعب تجلس،ثم ساد الصمت لبضع دقائق فقال:
-تعالى نقعد عاوز أشرب قهوة.
جلست وقالت:
-عاوزة أشرب عصير بطيخ.
جلس وقال:
-أنا اللي عاوز أشرب ،إنتِ كلتي دره وأم الخلول،وعصير رومان،وايس كريم،وفطير،وكاجو،وعاوزة بطيخ،هيجيلك تلبوك معوي.
لوت شفتيها وقالت:
-عد عليا بقي،وبالمناسبه بيقولوا في عصير لب عاوزة أدوقه.
ضحك وقال:
-من عيوني أوعدك بعد ماتغسلي معدتك أجبهولك.
أبتسمت بأستخفاف،ثم عاد الصمت بينهم ،ونظرت له وجدته في عالم اخر أنتشلته من دوامه شروده وقالت بصوت مرتفع:
_هو فعلاً بيعمل كدا.
أعتدل في جلسته وقال بانتباه:
-هو إيه؟
_السرحان،بتبقي الدماغ شاردة لبعيد بنص عقل سامع ومش مركز واحيانا مش فاهم شايف ومش شايف مين قدامك شايف اللي شاغلك بس.
رشف رشفة من قهوتة وقال:
-إيه العقل دا.
_ما أنا مابقتش صغيرة.
_تصرفاتك هي اللي صغيرة ياشهد،و الصغير لازم يتربي علشان لما يكبر يبقي كويس.
تركت المشروب وقالت بضيق بين حاجيبها:
-يعني تقصد أنك بتعيد تربيتي؟
تفهم بأنهم علي بوادر شجار فقال :
-حلو عصير البطيخ.
لم تجب عليه وأحتقن وجهها ونظرت للأمام،فرأت أثنان جلسين وعيناهم تهيم عشقا،وضحكتها وضحكة من معها من حنايا قلبة،دعت لهم بالسعادة فلا أحد يعلم ربما مر عليهم صعوبات كثيرة ليجتمعوا معا،نظر لها وجدها تبتسم نظر علي أتجاه عيناها وقال بتنحنح:
_مردتيش عليا حلو العصير؟
ظلت كما هي وقالت ولم تنظر له:
-أطلب واعرف بنفسك،هتاخد برأي العيال.
_عادي أنا مقولتش أنهم مبيفهموش.
نظرت له وقالت مغيره الحديث حتى لا يتشجارا:
-عاوزة اعرف ليه مضايق من الشغل وأزاى عاوز تسيبه،دا أنت روح الشغل يا يوسف.
أعجبته عبارتها حتي أنه أراد أن يسمعها مجددًا وقال:
-روح الشغل؟
رغم غضبها قالت بصدق:
-روح وكيان الشغل،الشغل بيجري.
ثم أشارت علي وريده وأكملت:
-في دمك،كنت بتذاكر وبتشتغل،فاكر انك هترتاح يعني لما تسيبه.
أغمض عينه واخرج زفيراً كبيراً وقال:
-مش هسيبه،بس واخد راحة من نفسي،أنا بقالي فتره بدخل الشغل بحس إني داخل علي نار وبتخنق.
-بسم الله الرحمن الرحيم (هتفت بها شهد وقالت ) أستغفر وأقرأ إيه الكرسي ،وإن شاء الله مش هتحس بكدا ،بس متسبش شغلك.
أشار علي يده مثل مافعلت وقال:
-بيجري هنا.
ضحكت قائلة:
-بغبغان
_-طفلة صغننة  
قالت بلوم:
-وعاوزة تتربي.
نهض قائلا بمزاح:
-هو حد ،لاقي حد يعيد تربيته من تاني،قومي يلا نرجع الساعة 3،علشان هنمشي بكرة بدري.
_إيه دا فجأه كدا،وبسرعة كدا.
وضع الحساب وقال:
-أوعدك هنيجي تاني،ماحدش عارف بين كل لحظة ولحظة ممكن يحصل إيه،وإنت قضيتي يومين حلوين مع صاحبتك،وخرجتي باليل زى ما إنتِ عاوزة وكلتي أم الخلول وعارف أنك هطلعيه عليا،وأنا طبعا مش هسكت.
ضحكت وقالت:
-هتشعوذ عليك.
_ولا تقدري ياغوله ياصغننة.
أرتفع صوتها وقالت وهي ترفع سبابتها في وجهه بغيظ:
-بطلها بقي،رخمة ،رخمة ،رخمة.
_حلو أوى بدأتي الجنان.
رفع حذائة متصنعا بخلعه وقال:
-إذن مالكيش عندي غير ضرب الجزمة.
جلست من كثرة ضحكها،وكلما تتحدث،يرتفع صوت ضحكها،حتي دمعت عينها،أخرج محرمه ورقيه وأعطاها لها ،وردها جعل قلبة يعانق قلبها دون أن يتحدث لأنه شعر بأن لا حديث بعد عبارتها:
_دي دموع فرح،مش عاوزة أمسحها،بنمسح دموع الحزن والوجع علشان بتكسر ومضره وبتحرق في جلدنا،لكن دي عندي أستعاد أسبها تنشف علي وشي.
*** 
                             الفصل الواحد والعشرون
في يوم الخميس ذهب يوسف وشهد ،إلى والدته ككل أسبوع منذ زواجهن ،كان هذا قرار أتخذته درة ،ولا تريد فيه نقاش ،ولم يناقشها يوسف ،لأنه يري بأن هذا حقها عليه عاد من جديد يباشر عمله،ولاحظ بأن قلت الشجارات بينهم عن قبل وبدأ يري نضوج ماصنعه ،دلف غرفة المكتب مع والده ،ثم إتجهت شهد إلى المطبخ لمساعدة درة ،وعندما دخلت ،رمقتها درة بغضب ،تجاهلت نظرتها ولا تعلم لما نظرت لها هكذا ،تنحنحت قائلة بصدق:
_ريحة الأكل تحفة ،جوعتنى ،وأنا ماكنتش جعانة. 
وعندما ظلت صامتة ،أخذت شهد إناء الفخار لتضعة في الفرن ،ثم أستمعت إلى نبرتها القاسية قائلة:
-إنتِ بتعملي إيه،حد طلب منك تعملي حاجة؟
أجابتها وقد شحب وجهها:
-بساعد حضرتك. 
ضحكت ساخرة ثم قالت:
-أه علشان تطلعي تقوللهم ،أن إنتِ اللى عامله الأكل ،ويقول أكلك أحلي ،مش مكفيكي وجودة طول الأسبوع معاكِ ،حشرة نفسك في اليوم بتاعي ليه،وأشمعني جيتى النهاردة ،ما بقالة فترة بيجيي لوحده ،شكلك منكده عليه عيشته ،وبتروحي تغضبى عند أمك ،فكرانى معرفتش ،دا إنت حتي مش عارفة تجبلنا حته عيل،لزمتك إيه بقي.
لمعت عيناها من حدة حديثها ،لم تصدق أن يكون في قلبها كل هذا الكره تجاهها ،نظرت لها بعد أن أستمعت إليها مجدداً :
-أيوة ،عيطي ومثلي بقى ،خليه مايجيش هنا أبدًا.
بلعت ريقيها بصعوبة ثم قالت بأدب:
-أنا ماكنتش باجي علشان كان عندي مذاكرة و أمتحانات ،حضرتك مرات عمي ،قبل ماتكوني حماتي،ومعرفش أنا عملت إيه لحضرتك خلاكِ زعلانة مني أوى كدا ،بس اللي حضرتك لازم تعرفيه إني مقدرش أنكد علي يوسف ،ولو علي مرة روحت فيها عند بابا فكان بسبب يوسف ،والبيوت كلها بيحصل فيها كدا ،يعني حضرتك مش بتتخانقي مع عمو،وكمان أنا ماينفعش أنقل أى كلام يحصل بينى وبينك ،حتى لو كان ليا حق ،لأن المفروض لو فيه مشكلة بينى وبينك أحنا اللي نحلها ومندخلش حد فيها ،علشان متوسعش مننا ،وحاضر كل مرة هيجي يوسف هنا ،هطلع أى عذر علشان مجيش معاه ،المهم أنك متزعليش. 
تركتها وخرجت ،جففت دمعتها سريعاً،ولفت بعينها المكان ،ثم قررت دخول غرفة يوسف ،التي لم تدخلها منذ كانت في السابعة من عمرها مع شيماء،دخلت وظلت تنظر إلى كل ركن بالغرفة ،ثم جلست علي طرف السرير ،ووضعت يدها علي وجهها ،ثم علي فمها لكتم صوت بكاءها ،لم يكن فقط حديث درة وحده الذي يؤلم ،فكانت ،تريد الصراخ من ألام ظهرها المبرحه ،وذهبت لها لتشغل نفسها عن هذا الوجع ،جففت دموعها سريعاً ،وأخذت نفساً طويلاً ،عندما أستمعت صوت يوسف القريب ،وعندما حاولت النهوض ،جلست  ،لتنميل فخذها وساقها بالكامل ،دلف متفجاً من وجودها ،فقال بمزاح:
_حرامي في أوضتي في عز النهار ،دا أنت حرامي جرىء أوى.
ضحكت رغم الألم ثم أكمل قائلاً:
-كنت فاكرك مع ماما. 
هزت رأسها قائلة:
-كنت فاكراها محتاجة مساعدة ،بس لقتها خلصت كل حاجة.
نظر إلى وجهها الشاحب ثم قال بتساؤل: 
-هو في حاجة حصلت ،ماما مثلاً.
_لأ خالص ،بس لما لقيت الكل مشغول جيت أرتاح شوية.
لم تذهب نظرته القلقة عليها ،جلس بجانبها وقال:
-في إيه ياشهد بقول ؟ 
لم تستطيع أخفاء ألامها أكثر من هذا ،أنفجرت دموعها المكتومة ثم قالت بألم:
-ضهرى مموتنى من الوجع
فتحت درة باب غرفتهم دون طرقها لفت شهد رأسها في مكان بعيد حتي لا تظن بأنها تروي له ماحدث ولكن فعلت درة مالم تتوقعه فقالت:
-مالك ياشهد،بتعيطي ولا إيه.
أجاب عنها يوسف ولن ينكر بأنه لم يحب هذا الموقف ولكنها والدته ولم يستطيع ان يقول شيء:
-عيونها بتوجعها شوية ، أنا شامم ريحة حلوة أوى ،إنتِ عمللنا إيه.
درة وهي ترمق شهد وتغادر المكان:
-تعالى وأنت تشوف.
_جاين وراكِ علي طول.
خرجت وأغلق الباب وأتجه إليها قائلاً:
-نتغدا بس ونروح نشوف دكتور كويس.
هزت رأسها وقالت وهي تنهض ولكنها جلست ثانيا :
-لأ أنا بقيت كويسة،مش عاوزة أروح لدكتور،أنا عاوزة أروح لماما.
أغمض عينه ومسح جبينة وقال:
أنا أتاكدت دلوقت أن ماما أتخنقت معاكِ.
وعندما كانت ستعارض قوله قال:
-لأ ماتكدبيش،عامة هي أمي وأنا مقدرش أهاجمها وإنتِ ....
نظرت له فقال بغمز:
-وإنتِ طفلة صغننة.
تبسمت بألم وقالت بلوم:
-وعاوزة تتربي؛ أنا أتربيت علي الأخر ،أنت مش مصدق ليه أن مافيش حاجة حصلت
نهض وقرر بأن سيتحدث مع والدته لحالهم حتي لا تحرج ،وقال وهو يمسك يدها ،وشعورها بالتنميل الذي يزيد:
-ماشي هوديكِ عند عمي لحد ما أرجع من السفر.بس لما أرجع هيبقي لينا كلام في موضوع ضهرك.
هزت رأسها وقالت:
-لأ مش هيبقي فيه كلام.
***
أتفق يوسف مع جمال بأن يحضر جميع الأوراق الخاصة بحالة شهد،ليرسلها لطبيب في الخارج متخصص في تلك الحالات الحرجة ،ولا يخبر أحد الأ عندما يأتيه القرار بقبول الحالة أو رفضها،لم تضع له قرار الإ القوه والأمر الواقع ،كان الرجال فقط من يعلمون أما النساء ففقط شيماء ،عند علم جمال بأنها ستسافر وتأتيه قبضة تجعل قلبه يصرخ خوفا سلم أمره لله وأستودعها للرحمن يحفظها ويعيدها سالمه
***  .
غيرت نادية ديكور المنزل للتجديد ،لا تحب الروتين الذي يجلب الأكتئاب،ويقتل الشعور بكل شىء مع الوقت ،وعندما أعادت ترتيب المنزل ،وترتيب غرفة مكتب جمال ،التى تمنع أى شخص من تنظفيها ،ظلت تقلب علي أوراق علاج شهد ولم تجدها ،وهي من وضعتها بيدها في هذا الصف ،وعندما لمحت وجودة نادت عليه ليذهب لها قائلة:
_مش لاقيه ورق علاج شهد ،هو أنت شيلتوا من مكانة ،ولا أنا نسيت وشيلته في مكان تانى.
قال وهو يبعد نظره عنها:
-الورق مع يوسف بقالوا شهر وشوية يا نادية.
_ليه؟
_عادى يعنى ،عاوز يبقى الورق معاه.
_طب ماياخد نسخة ،ويرجعلنا الورق. 
_مش وقته بقي
قالت وتأكدت من ظنونها ،فهي منذ فترة ،وتشعر بصوت الألم في نبرة شهد ،التى لا تظهره ،وأن أخفت علي الجميع ،فلن يذهب عليها :
"هتعمل العملية ياجمال؟ 
_أدعلها ترجع منها سليمة.
جففت دموعها التى سرعان ما انسكبت وقالت:
هتعملها أمتي ،وفين.
_أخر الشهر ،في فرنسا،يوسف بعت الورق لدكتور كبير ،قاله أن ضهرها وصل لدرجة صعبة يمكن تنجح ويمكن لأ،لسه يوسف معرفهاش أنها هتسافر. 
أجابتة برهبه: 
-أزاى ،أزاى يعمل كدا ،لازم تعرف ،ما لو كان كدا ،كنا عملنهالها غصب عنها من زمان ،بس الدكاترة قالوا ،لازم موافقتها،والأ ممكن يحصلها حاجة من الخوف.
جمال بتوضيح:
هيقولها طبعاً ،بس كان مستني يعرف معاد السفر،مبقاش ينفع تخاطر بنفسها أكتر من كدا،يوسف قدر يعمل اللي مقدرناش نعمله.
تركته وأتجهت إلى غرفتها ،ومازالت تكفكف دموعها فقال بتساؤل:
-رايحة فين؟
_هغير هدومى وأروحلها ،قلبى واجعنى عليها.
*** 
خرج عصام ،وحامد من المنزل الذي سيمكث فيه عصام ،ويعد لترتباتة الأوليه ،نظر حامد بابتسامة لأبنه ،الذي كان يلهو ويلعب ،ثم كبر،وأصبح رجل يسند عليه ،شرد للأيام القديمة الذي كان مشاغباً فيها ،وعرضهم للكثير من الخسائر ،ثم أستفاق قائلاً بسعادة: 
_علي خيرة الله يا أبني. 
قبله ثم قال:
-راضي عني يا بابا،مخيبتش ظنك فيا ،زى ماوعدتك. 
مسح علي وجهه وقال:
-كنت عارف أنك مش هتخيب ظنى ،بس كان لازم أقرص عليك ،كان لازم تعرف أنك لنفسك ولأسمك كل اللي بتعمله هيعدلك‘عملت الشر وقعك في حفرتة الواسعة ،وفضلت توسع بيك ،لحد ما لحقت نفسك علي أخر لحظة ،عملت الخير ،أهو بيطرح عليك كل اللى عملته ،وربنا عوضك بحاجات كتير حلوة ،علشان أتقيت الله ،ومن يتقي الله يجعل له مخرجاً ويرزقه من حيث لا يحتسب.
_ونعم بالله ،أطمن يا بابا ،إن شاء الله ،مش هخيب ظنك أبدًا ،وأفرح بيا بقي ،هبقي عريس.
ضحك قائلاً بمزاح: 
-أفرح إيه ،دا أنت هتكبرني ،ليت الشباب يعود.
_كنت هتعمل إيه بقي يا بابا؟
_كنت هتجوز أمك بردو،ماحدش بيهرب من قدره
ضحكا معاً ثم قال:
-أنتوا حلاوة دنيتى ،اللى من غير وجودكم فيها تتمرر الأيام.
*** 
بهجة وفرحة ،أنارت المنزل بعد أن وضعت شيماء طفلتها ،التى كان لها تأثير إيجابي علي حالتها النفسية بعد أن كانت تظن بأن رحلت الفرحة ولم تعد ، فإذا رحل كل شيء عنك وتغلقت ا?بواب فإن "الله" ? يرحل ، فإن كان بينها وبين زوجها ود وحنان ،فزداد بوجود طفلتهم ،هدية.
_قبلت درة يد الصغيرة وقالت: 
ربنا يبارك ،عقبال يوسف بقى .
شيماء بتذكر:
-عرفتى أن شهد هتعمل عملية ضهرها.
نظرت لها متفاجئة ثم قالت:
هعرف منين ،هو أخوكِ بيتكلم مع حد ،دا بيكلمنى كلمتين ويدلقنى.
_أنا قلتلك أهه يا ماما ،مش هتفرق.
لوت شفتيها ثم قالت: 
-أعملك إيه يعني،أروح أطبطب عليها ،ماتعملها ،أنا شلت أيدى منهم خلاص ،عاوز يجيي يشوف أمه يجيي ،مش عاوز ،ولا هسأل فيه.أنا كنت عارفة أن أخوكِ لما يتجوز بنت نادية هينساني
شيماء بنظرة أستياء:
-ليه كدا يا ماما،ليه بتكرهي شهد. 
_مابحبش دلع البنات ،ودي مبتصغرش لحد ،جامدة كدا. 
شيماء ضاحكة:
-يعنى هو يوسف اللي طري ،أحنا ملناش دعوة بنحبها ولا بنكرهها ،المهم هو وهي،وشهد ياماما ،كل الناس في كفه ويوسف في كفه تانية ،أنا عاوزاكِ تريحِ نفسك من ضغط الأعصاب اللى معيشه نفسك فيه.
_هجميني اكتر علشان الست شهد ،ياشيماء هانم.
_والله مش بهاجمك ،بس لو إنتِ عاوزة يوسف مرتاح لازم تحبي شهد ،دا غير أنها فعلاً بتحبك.
رفعت حاجبها ثم قالت بتساؤل: 
-هي البت دي قالتلك حاجة؟ 
عقدت حاجبها وقالت بفضول: 
-حاجة إيه؟
*** 
بعد أن علمت شهد من يوسف خبر السفر للعملية الجراحية ،تركته ودلفت غرفتها ،وهى تفكر في حديثة ،لم تعطية الفرصة ليكمل كلامة ،وصاحت في وجهه لتفهما بأنه يضعها أمام أمر واقع ،ولا مسموح للجدال فيه ،أنتبهت إلى طرق بابا غرفتها ،جففت دموعها ،وسمحت له بالدخول ،وعند دخوله ،نظرت له قائلة بوهن: 
_مش عاوزة أعمل العملية ،مش عاوزة أنا كويسة كويسة.
تنهد قائلاً:
-مبقاش بمزاجك ياشهد، هنسافر يعني هنسافر، وهو شخص واحد بس اللي هيبقي مرافق،  أكيد هيكون أنا ،علشان لعمي ،ولا مرات عمي ،معاهم لغات. 
زفرت قائلة: 
-هو كل حاجة ،هتمشيها علي كيفك ،أنا اللي هعمل العملية ،مش أنت.
صمت برهه ثم قال بنبرة حانية:
-ياريت كان ينفع أعملها أنا ،بس للأسف ماينفعش. 
لم تتوقع رده الذي لجم لسانها بداخلها ،نظرت علي المارة من شباك غرفتها وأخذت نفساً عميقاً ،ثم إلتفتت مجدداً قائلة: 
"عاوزنى أعمل العملية علشان أتشل
 _بطلى ،تربطى العملية، بالشلل، إنتِ لو فعلا معملتهاش ،ممكن يحصلك كدا،كفياكِ وجع. 
كفكفت دموعها وقالت بلوم:
-أي وجع بالظبط يا يوسف اللي كفاية. 
أبعد نظرة عنها هرباً،وحاول أن يغير مسار الحديث قائلاً:
-في تحاليل مطلوبة ،بكرة هاخدك علشان تعمليها،وكفاية وجع قلب الكل عليكِ ياشهد. 
رفعت حاجبها بغضب لدمج أجابة سؤالها في وسط الحديث ،وعندما همت في الرد ،قرع باب منزلهم،إتجه ليفتح ،وعند أستمعها لصوت والدايها ،خرجت لهن مسرعة وتناست أوجعها ،عانقتها والدتها قائلة ببكاء:
- شوفتي، يا بنتي وصلتي نفسك لإيه.
جمال وهو ينهي الحديث: 
-لكل شىء معاد ،المهم سلامتها ،والدكتور طمن يوسف ،أطمنوا،ربنا رحيم.
غلب أمرها ،وكانت بينها وبين ذاتها ،تريد أن تنتهى من هذة الأوجاع ،رغم مخوفها بأن تعود بلا أى نتيجة بل الأسواء،تنهدت بوجع ثم قالت: 
 "هسافر ،هسافر خلاص. 
*** 
                              الفصل الثاني والعشرون
قد ترحل عنا أشياء كثيرة ونحن على قيد الحياة، قد تنتزع روحك، وترحل إلى مكان تشتاق له وكأنك ترى بأعين قلبك التي رحلت قبل روحك لتنقل لك كل ما رحل وتبقي ذكري يحنو لها القلب وتأن لها الروح، لا يرحل أحد بعد رحيل أحد، ولكن قد يرحل عنا نحن بعد رحيل من كانوا بهجة روحنا، ونسير في خطيء الحياة بنصف روح، ننتظر الرحيل الذي لا بعده عودة، قد تتعلق الروح بروح ليس لها رحيل الا عندما ترحل إلى بارئها. وليس فقط الرحيل هو رحيل الروح إلى بارئها، يوجد من يرحل في صمت دون أعطاء مبرر، ويوجد من يخشي الأقتراب من أحلامه، من أصدقائة، من أحبابة ومن كل مايريده فيرحل هرباً خوفاً من أن لا يستطيع الحفاظ على كل هذا، ويستمر في الصمت طيله الحياة ندماً على كل ما كان معه وتركة بيده يرحل عنه.
". سافرت شهد ولا تعلم كيف سيكون مصيرها في العودة، فهي تتذكر تحذيرات الأطباء لها في الأونه الأخيرة بأنها في بداية النهاية، ولكن رمت كل شيء وراء ظهرها، وأستسلمت إلى ما سيكون مكتوب لها، فكانت نظرات الجميع وأحاديثهم تبعث بداخلها الأمل.
ظلت واقفة في شرفة الغرفة التي تمكث فيها منذ أن سافرت، ينقبض قلبها من مكثوها في غرفة المشفي، ولكنها مجبرة للجلوس بها حتى تكون قريبة من التحاليل الطبية والأشاعة، سرت رجفة في أوصالها لبرودة الجو، فركت يدها ببعضها لتعطيها بعض الدفء، ثم أستمعت إلى صوت يوسف قادم من باب الغرفة و الذي يحذرها دومًا من دخول الشرفة، وعندما رأها، ضرب كف على الآخر قائلاً:
_أنا لما أنزل بعد كدا هقفلها بالقفل، هو مافيش سمعان كلام ليه، هتفضلى عنيدة كدا على طول.
نظرت إلى أكواب القهوة التي بيده، مدت يدها وأخذت واحدة دون أن تنطق حرفاً، فقال بمزاح:
-مش فاهم أعيد يعني اللي قولته تاني ولا إيه؟
رشفت رشفة كبيرة، ليغمرها الدفء ثم قالت:
-بتخنق من الأوضة دي، وريحيتها اللي كلها مرض، والضلمة اللي فيها في عز النهار.
_الجو هنا تلج دي كلمة قليلة، متعمليش فيها بطلة، هنا، مش زي مصر، معتدل صيفاً وشتئًا
ضحكت قائلة:
-إيه خارج من درس جغرافيا، فكرتنى لما كنت بتذاكرلى، وماكونتش بفهم حاجة خالص، وأنت مصمم أنك بتفهم، وأن أنا اللي غبية. 
بترت حديثها مسرعة عندما رفع حجبة فقالت بنفس الضحكة
_بس هو أنا فعلاً كنت غبية
ثم قالت بنبرة شجن:
-أطمن، مش محتاج تقفلها بالقفل، بكرة تخرج وتدخل وتلاقينى بنفس الوضع على حطه أيدك يعني.
أقترب منها قليل ثم قال بتوجس:
-شهد، العملية أتئجلت مرتين علشان ضغطك عمال يعلا، مصدقنا أتظبط هترفعيه تاني بقلقك دا.
أومأت برأسها ثم أردف قائلاً:
-مافيش حاجة تستاهل كل القلق دا، الدكتور مطمنى جدًا و...
_ماتكدبش عليا يا يوسف، علشان أنا بعرفك لما بتكذب، أنا عاوزة أقولك حاجة؟
نظر لها بتركيز وكأنه سيسحب الحديث من فمها، قائلة بتردد:
-يمكن أروح وأنا في العملية، ويمكن أرجع بنتيجة عكسية، وممكن أبقي فعلاً كويسة، في الحالتين الأخرنين دول، رجعت كويسة أو رجعت مش كويسة، لما ننزل مصر.
صمتت، ثم قال هو والقلق يزداد بداخلة:
-ماتسكتيش.
تنحنحت قائلة وهي تتصنع فعل أى شيء، حتى لا ترى رده فعله:
-أنت تشوف حالك بقى.
_بمعنى؟
_بمعنى أننا كنا متفقين أن لو ظهر حد في حياتنا، هنخترع حجة علشان الأنفصال، و...
صاح بها قائلاً:
-إنت بتخرفي تقولي إيه؟
تجاهلت صياحة ثم قالت:
-أنت اللي قلت، لما أتفقت أن الجواز هيبقى سوري، سألتك قولتلك، أفرض أنا لقيت حد بيحبنى، وأنا كمان حباه، ما كدا مش هيقتنع أن جوازنا صوري، وبكدا هنضيع من بعض، وكان ردك أن مافيش غير أهلنا بس اللى عارفين، يعنى لو قبلت واحدة، وأعجبت بيها مش هتبقي عارفة أنك متجوز، ولو حصل وحبتها، هنقول أننا مش مرتاحين، مش دا كان كلامك، مش أنت صاحب اللعبة دي.
_وسيادتك بقي لقيتي اللى خايفة أنه يضيع منك؟
نظرت بعيدًا ولم تجب، لغضبها من صياحة المتزايد، أمسك يدها بقوة وقال:
-أنطقي.
أبعدت يدها قائلة:
-لقيتة، أو ملقتوش، دي حاجة تخصنى، أنا بجد مش عارفة أزاى وفقت على لعبتك دي، كنت خايفة على أمى، والتحذيرات اللى الدكتور قال عليها، والله ما فكرت غير فيها، بس أنت أستغليت الموقف يا يوسف.
_إنت محسسانى أنى هنتك وبهدلتك، محسسانى أنى موفقتش بالأتفاق.
زفرت بقوة ثم جلست لشعورها بالتعب قائلة:
-دا طلبي يا يوسف، آن الأوان نقول للعبة (جيم أوفر) وأمى هتنشغل باللى هكون فيه، فشوف حالك، وأنا سابنى في حالي.
_خلصتي؟
_تقدر تقول نكتفي بهذا القدر النهاردة، وسيب باقي الكلام لحين أشعار أخر، لو بقي في العمر، عمر. مش كل الكلام بيتقال.
أنحني إلى أذنها قائلاً بهمس:
-اللعبة، لسه مجاش آوان نهايتها، وحالى أنا أدرا بيه، ووحياة الغالين ياشهد، لو عرفت من قريب، ولا من بعيد، أن في حد تانى لمجرد التفكير بس مش أنك تكوني حباه، لهتشوفي أيام سودة، ويلا علشان لازم تنامي، لازم أعصابك تكون هادية، علشان العملية.
أستمعت إلى كل كلمة، ولا تعلم كيف أستطاع أن يتحدث بثلاث نبرات، قاسية، تحذيرية، حانية، ثم نظرت له بعيون لامعه، ونست كل الذي دار بينهما من نقاش مابين الحاد واللين وقالت بوهن:
_أنا خايفة أنام .
أشعل التلفاز وظل يبحث علي البث المباشر للقرآءن الكريم إلى أن وجده وقال وهو يجلس علي الكرسي الذي بجانب سريريها،فكانت الغرفة بها فراشين كما طلب وقال:
-هتنامي من غير خوف وبراحة كمان ،خلي ودانك وتركيزك كله مع القرآءن .
وَإِذَا سَأَلَكَ عِبَادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذَا دَعَانِ فَلْيَسْتَجِيبُواْ لِي وَلْيُؤْمِنُواْ بِي لَعَلَّهُمْ يَرْشُدُونَ(186)سورة البقرة
ألتفتت علي سماع الإيه وأستلقت علي الفراش وظلت تدعي بكل شيء تتمناه ،تفتح عينها وتغلقها إلى أن غطت في نوم عميق بعد دقائق.
***
بدأت معالم القلق تظهر على الجميع، فكلما يقترب الوقت، تكبر الغصة التي في القلب، فكان حال ياسمين سيئاً، تخشي على صديقة عمرها، تخشي رحيلها أو عودتها كما كانت تخشي، والذي كان على لسان حالها الذكر والدعاء بأن تعود سالمه، إنتبهت إلى رنين هاتفها، وعندما رأت المتصل عصام، الذي عقد قرانهم في غياب يوسف وشهد، ولكنهم كانوا معهم عبر الوسائل الإلكترونية، أجابت قائلة ولم ترحل عنها نبرة القلق:
_أيوة ياعصام
قال مطمئناً:
-أنا متأكد أنها هتبقي كويسة، شهد قوية أوى.
_هي فعلاً، قوية بس بردو، قلقانة أوى أوى، ندمانة على المرة الوحيدة اللي زعلتها فيها، أنا متأكدة أنها نسيت أصلاً، بس أنا مخنوقة أوى، ربنا يرجعها بالسلامة لينا كلنا.
قال مؤمناً على حديثها:
-آمين، صلي وأدعيلها، بس أنا مطمن، إن شاء الله هترجع أحسن من الأول.
_مش بعمل غير كدا، أنا مش هفرح، ولا أحس بكل الحاجات اللى بنجهزها الأ لما تيجي.
تبسم قائلاً:
-كان نفسي يبقى عندي أصحاب بجد، لكن للأسف طلعوا كلهم أى كلام،كان عندي صحاب كتير عكس يوسف ماكنش عنده صحاب ماكنش عنده غير شهد صحاب ،أحباب،كان مكتفي بيها،حصلتي مشكلة من فترة ومن بعدها أتغيرت أوى وقربت من يوسف بقي أخويا، وأبن عمي، وصاحبى، زمان كنت بغير منه، ناجح، وكل الناس بتعمله حساب، عمي معتمد عليه في كل حاجة، ومش بيدور وراه زي ما بيعمل معايا، كنت ببصله وأنا متغاظ، وهو فيه إيه أحسن مني، بس طلعت غلطان، وفهمت الدنيا صح، على قد ما كنت بتمناله الشر من كتر الغيرة، بقيت بدعيله في كل فرض، وربنا يشفيله مراته ويباركلهم في بعض.
تبسمت قائلة:
-أنا كل ما أشوف أسمك على الموبيل أضحك وأقول هو دا عصام اللي كنت بشوفة ألف وشي، دلوقت بقيت أتمنى أشوفك، وأعد الأيام على ما بيجي اليوم اللي بتيجى تزورنا فيه، الوحش كل الناس بتنفر منه، والحلو، كله بيتمنى القرب منه، وأنت اللي في أيدك القرار ديماً، عاوز كله ينفر منك، ولا اللي يقرب؟
تبسم بخبث وقال:
-على حسب، يعني لو في بنات، أنا بحب أبقي حلو، لو..
بترت حديثه قائلة:
-وأنا فيه ساطور جمبى، وعاوزة أجيب بطنك بيه من التلفون، أعملها أزاي دي.
حك ذقنه قائلاً بضحك:
_ساطور، هي هتبقي كدا.
_أومال أسيبك تبص على البنات، كل ما شيطانك يوزك، أفتكر الساطور اللي هيغز بطنك على طول.
_لأ وعلى إيه الطيب أحسن، أنا خلاص عينى مستكفية بيكِ، ربنا يطمنا على شهد، علشان الفرحة تكمل.
*** 
خرجت صباح تتوضأ لصلاة الفجر، وجدت كريمة جالسه تقرأ في مصحفها، ويظهر على وجهها الكدر، تفهمت ما بها، وإتجهت إليها، متنحنحة، صدقت كريمة ثم قالت بنبرة هادئة وهي تخلع أسدال الصلاة:
_هقوم أجهز الفطار لبابا، قبل ما ينزل.
مسحت على شعرها قائلة:
-أبوكِ بيصلي، وغالباً، هيخرج على طول يروح لعمك جمال.
قالت بدمعة في عينها:
_هروح معاه.
_كلنا رايحين ياحببتي.
هتف بها حامد وأردف قائلاً:
-ياريت كان ينفع كلنا نروح بلاد برا بس مش مسموح، أجهزوا، لازم نبقي كلنا حوالين عمكم.
*** 
أنهي سليمان تلاوة الورد اليومي، ثم نهض إلى خزانه ملابسة، وبدأ أن يجهز لرحيلة إلى شقيقة، لم يغضب بحياتة من زوجتة أكثر من هذا الوقت، ولم يصدق يوماً عندما كان يسمع عن غيرة الأم على أبنها التي أحيانا تهدم البيوت، دلفت درة وجدته يهندم ملابسة، فقالت بلوى شفتيها:
_يعنى هتروح من النجمة، وهي لسه عمليتها على حسب كلام أبنك بعد الضهر، وبعدين هتروح تعمل إيه، هتلاقي نادية فاتحاها مندبه.
_لا حول ولا قوة الأ بالله العلي العظيم، الصبر من عندك يارب.
_جرا إيه ياسليمان، يعني عاجبك، قعدة أبنك جمبها هناك، بقالوا شهر وشوية.
_أستغفر الله العظيم من كل ذنب عظيم وأتوب إليك، أدينى الصبر من عندك يارب.
_أل إيه، ضغطها بيعلا من كتر الخوف، تلاقي بلاد برا عجباها، بلد الأجانب.
_لا اله الأ الله سيدنا محمد رسول الله، أجعلنا يارب من الصابرين.
_هو في إيه يا سليمان، مش عاجبك كلامي، كمان.
صاح بها قائلاً وهو يتجة للخارج:
-قسما بالله يادرة، لو مقفلتى عن اللي بتعمليه دا، ليكون ليا تصرف تاني يا أم يوسف، بدل ماتدعي للبت، اللي من يوم ماسافرت بلد الأجانب اللي بتقولي عليها، من الأشاعة، للتحاليل، لأدويه لنزول ضغطها اللي بقي عالي فجأة، يعني معتبتش برا المستشفى، أتقى الله يامؤمنة، أتقى الله.
*** 
توضئت نادية، ولم تعد، تعد المرات التي توضئت فيها، فكلما تأتيها هواجس، وتشعر ببكاء وقبضة في قلبها، تتجة إلى دورة المياه، لتتوضأ، لتهدأ من حالتها، ثم تذهب لتكمل صلاتها وقراءه ماتيسر لها من القرآءن، ثم أستمعت إلى صوت جمال وهو يرتل القرآن ويردد في تلك الأيه 
{فاصبر لحكم ربّك ولا تكن كصاحب الحوت إذ نادي وهو مكظوم} (القلم، 48)
جففت دموعها وفتحت المصحف الخاص بها ووقعت عينها على هذه الإيه 
{فاصبر إنّ وعد اللّه حقّ واستغفر لذنبك وسبّح بحمد ربّك بالعشيّ والإبكار} (غافر، 55)
بكت ثم قالت:
-أرزقنا صبرا جميلا يا الله.
*** 
كانت ترتجف وهي تتجة نحو غرفة العمليات، وتمنت أن يرتفع ضغطها ثانياً لتأجيل كل شيء، لم يتركها يوسف حتى إن أستلقت على سرير الجراحة، وهو مرتدي ملابس التعقيم، وما أن أخذت التخدير، تملكها القلق، ورغبتها الملحه في التراجع عن كل شيء، تنفست بصعوبة ثم قالت برجاء:
-علشان خاطرى يايوسف، مش عاوزة اعملها، أنا بجد خايفة.
ضحك قائلاً:
-دا الخوف هو اللي يخاف منك، هترفعي ضغطك وإنت في التخدير كدا.
جففت دموعها ثم قالت:
-أنا عاوزة ماما، المفروض كانت تبقي معايا.
تفهم ماتقصده ثم قال بمزاح ومن بعده جدية:
-هو أنا جايب بنت أختي معايا، الممرضات هنا كتير، وشغلهم مساعدة المرضي متقلقيش، وأفصلي دماغك من التفكير.
شعرت بثقل في جفونها، وبعض الدوار، أغمضت عينها ثم عادت لتفتحها، حاول أضاحكها قبل فقدها للوعي قائلاً:
-فاكره يابت ياشهد، لما لعبنا زمان كوتشينه، وأنا كسبتك، وزعلتى. 
ضحكت كثيرا رغم أنها تراه بعيون زائغة، وقالت:
- عمرك ماكسبت في الكوتشينه، وكل ما كنت بكسبك، كنت بتقطعها، علشان دي حركات...
صمتت ضاحكة ثم أكمل برفع حاجب وبمزاح قائلاً:
-حركات عيال، إنتِ حسابك تقل معايا، لما ترجعي بالسلامة لينا كلام تاني،مش أخر كلامنا دا.
تبسمت ثم قالت بهمس:
-يوسف أنا بروح.
وكانت بسمتها أخر شيء على وجهها قبل أن تفقد الوعى، لم يشعر بنفسه وهو يقبل جبينها، ويدعي الله لها، بأن تعود بخير، فقد تملكه الخوف أكثر منها وهو يقول:
-لا مش هتروحى، إن شاء الله مش هتروحى.
"وطنى جبينك، فاسمعينى 
لا تتركينى 
خلف السياج 
كعشبة برية، 
كيمامة مهجورة 
لا تتركينى 
قمرا تعيسا 
كوكبا متسولا بين الغصون 
لا تتركينى 
حرا بحزنى 
و احبسينى بيد تصبّ الشمس 
فوق كوى سجونى، 
وتعوّدى أن تحرقيني، 
إن كنت لي 
شغفا بأحجارى بزيتونى 
بشبّاكي. بطينى 
وطنى جبينك، فاسمعينى 
لا تتركيني (محمود درويش)
*** 
على مدار السويعات الكثيرة، لم تنقطع الأتصالات على يوسف الذي تمني أن يفرغ شحن البطارية، يعلم ويقدر مدي قلقهم عليها، فهم تفصل بينهم بلاد، ويفصل بينه وبينها جدار، ولم يكن حاله أفضل منهم، يعلم خطورة الحالة، وحديث الطبيب الغير مطمئن بالمرة، بما سيواجه في تلك الجراحة الغير هينة، تبكِ نادية في صمت، ولم ينقطع من، على لسانها الذكر، تجلس بجانبها صباح وكريمة وشيماء، يواسوا أنفسهم ويواسوها، أما درة فكانت صامتة، ومنذ رحيلها لم تتحدث بكلمة، لم تلاحظ نادية، فهي كانت تشعر بأنها ليست معهم، هي معهم جسداً، لا روحاً، نهضت كريمة لتجلب علاج الضغط لنادية، الذي أرتفع في بضع هذه الساعات، أخذته ثم أستمعت إلى صوت درة قائلة:
_6ساعات في العملية،ولا يكون حصل حاجة ويوسف مش عاوز يقول.
نهرها الجميع ولم يتحدثوا، ثم قالت كريمة بأطمئنان:
-متقلقوش الوقت دا طبيعيى، أنا قرأت أن هو دا معدل العملية، مش هتزيد عن كدا، أطمنوا، والله هتبقي كويسة.
درة وهي تلوي شفتيها قالت بهمس:
-كويسة، هه، مش باين.
رغم همس صوتها، رنت كلمتها في أذن نادية التي نهضت تواً فقال جمال بوهن:
-رايحة فين؟
_داخلة أوضة شهد، وهصلي جواه المغرب خلاص.
نهض سليمان قائلاً:
-طيب بينا أحنا نروح الجامع، ربك كريم.
وعندما هم الرجال لأتجاههم إلى باب المنزل، هرول جمال على هاتفة الذي شعر أنه يرن من أخر الكون، وأستجمع قواه، وضغط على زر الهاتف بيد مرتجفة، ونظرات الجميع، ونادية التي خرجت مسرعة من الغرفة، أزدرد رقيه ثم أجاب قائلاً:
_يوسف!
خرج صوتة له بهدوء، مما زاد قلقه قائلاً:
-عمي، خير، كله خير الحمدلله.
_في إيه، في أيه، تقصد إيه؟
قال بنبرة هادئة، مريحة، وأعتلا صوت البهجة به:
-بقولك خير الحمدلله، يعنى نجحت العملية، نجحت ياعمي.
جمال بغضب ثم أنفجر بكياً ومزحاً في نفس الوقت:
-أنت مرفود من كل حاجة، مرفود
خرت نادية ساجدة في الغرفة، وهي تحمدالله على أنه أستجاب دعائها.
*** 
بداية يوم جديد، بعد مرور ثلاث ليالى صعاب، مملؤين بالوجع الغير محتمل، والبكاء بكل أنواعة، كانت تصرخ من الألم وتبكِ تلوم الجميع كالطفة الصغيرة، رغم أفاقتها من جرعة البنج، الأ أنها وبرغم الوجع مازالت غير مستوعبه مايدور حولها، من بكاءها المستمر حتى في نومها، ولكن في نهاية الليلة الثالثة تعودت على هذا الألم وبدأت تستعيد وعيها بالتدارك، فتحت عينها وشعاع الشمس مصوب في عينها، وعاد الألم من جديد، ولكن ليس بقوة مثل سابق، نظرت في أرجاء الغرفة، هي نفسها التي كان ينقبض قلبها فيها، ولكن لم يكن موضع السرير كما هو، فكانت تتذكر بأنه بعيداً عن الشرفة، رفعت رأسها قليلاً، عندما أستمعت إلى صوت الباب، أقترب الطبيب وبجانبة يوسف الذي ظهر على وجهه أبتسامة حانية، وبعد فحص الطبيب لها، وطمأنته بأن كل شيء على مايرام، خرج، ليدون فحصه، أخذ يوسف الكرسى وجلس أمامها قائلاً:
_حمدالله على السلامة، مش قولتلك الخوف هو اللي يخاف منك. 
_بس أنا تعبانه أوى، حاسة إنى هموت من الوجع.
_هتنسى كل دا بعد فترة، وكأن مفيش حاجة عملتيها أصلاً.
نظرت إلى جانبها، وجدت علبه صغيرة وبها شيء، عادت نظرها له قائلة باستفسار:
-إيه دي؟ هو دا اللي شالوه من ضهري.
أمسك العلبه وقال:
-هو دا اللى غلبك طول الوقت.
_سبحان الله، دي صغيرة جدًا.
_مش بالحجم بقي، المهم أنا بفكر نفضل هنا وأشوف شغل جديد، عمي رفدني خلاص.
ضحكت وهي تمسك ظهرها بألم قائلة:
-مش بحب هنا، الجو هنا تلج، مش زي مصر معتدل صيفاً وشتئًا.
ضحكا معاً ثم قال:
-تلميذه شاطرة، بتحفظ بسرعة.
_تربيتك بقي.
شرد قليلاً ثم قال بصدق:
-فعلاً تربيتى.
*** 
كانت ما بين تكمله علاجها الكميائي والطبيعي، الذي أستمر أكثر من أربع أشهر، كان كل شيء بأمر الطبيب بأن تظل أمام عينه في هذه الفترة، أحياناً تمل وتغضب، وأحياناً تكن مشعه بالطاقة، كانت تشعر بأنها فترة أنتقالية في حياتها، ربما يولد الألم أشياء جديدة، وأمال أكبر، تسعي في تحقيقيها.
_رتب الجميع حفل أستقبال لها في منزلها بأمر يوسف، لا عند والداها، ولا عند والده، حتى يرضي الطرفين من الحمايا، كان شعورها وهي تضع قدمها في أرض المطار غير شعورها المليىء بالخوف وهي ذاهبة،عند وصولها إلى منزلها، ظهرت نظرة شوقها إلى المنزل، والغرفة التي مكثت بها عام وأكثر، تبسمت بحنان عندما وجدت الجميع ينتظرها، ونظرة الشوق التي في عين والدايها، هرولت عليهم بقوة، طبطب والدها قائلاً:
_علي مهلك.
قبلت يداه ثم قالت:
-وحشتونى، 6شهور كأنهم 6سنين.
عانقتها والدتها ثم قالت:
-60سنة وإنت الصادقة، الحمدلله والشكر لله أنك رجعتى ولو بعد إيه المهم أنك رجعتى بخير.
أستمعت إلى صوت ياسمين التي تنادي عليها وهي على الدرج:
-شهددددددد.
أتجهت نحو الباب سريعاً، وتبادلا العناق وبعض البكاء، ثم تكرر المشهد مع كريمة التي لغت دروسها المتبقية لتكون في أستقبالها قائلة:
-كنت جيالك المطار أنا وشيماء وياسمين، بس كل واحد مواعيده أتلغبطت.
مسحت على يداها قائلة:
-المهم إني شوفتك، عاملة إيه يادكتورة كوكي
ضحكت قائلة:
-مش هتوصل للدكتورة، أنا حبيت التاريخ، يعنى هبقي أستاذة كوكي، وأخرتها البيت.
نظرت شهد إلى يوسف برفع حاجب، ثم إلى كريمة قائلة:
-لعلمك، أحنا لو أتحدنا، وصممنا يعني مش هيبقي أخرتها البيت.
تفهم ماتقصدة وكانت نظرات جمال والجميع عليه فقال بمزاح:
-كريمة، أنا بقول تخلصي السنين اللي فضالك في التعليم بسلام.
شهد بتكمله:
-أه علشان تخلصي، وتحققي حلمك، وتبقي إنت البنت اللي كسرت قانون العيله في تحقيق حلم من أحلامك.
أجابها بصدق:
-أنا مش ضد أحلامك يا شهد، أنا ضد الشغل نفسه في وجود رجالة، أنا مش عاوز مراتى تنزل وسط العمال، فين الغلط في كدا.
هزت رأسها متفهه وقالت بصدق:
-وأحنا كنا قفلنا الموضوع،وأنت وعدتني أنا برد على كلام كريمة مش أكتر.
_لأ دا إنت بتدينا درس (هتفت بها درة وأكملت)
-جاية شادة حيلك علينا ليه.
 كانت ستجب، فقال سليمان متجاهلاً سخافتها:
-كدا فعلاً شهد رجعت، ورجعت معاها الشقاوة، والنقاشات اللي بستمتع بيها، بصي يا بنتى هو الشغل للبنات مش عيب وحقها كمان، بس أنتوا عندنا جواهر غالية، بنحافظ عليكم، من التعب والنزول وسط الناس اللي عنيها مبترحمش، يمكن نكون قدام في الفكر شوية، بس أنتوا مش أى بنات، أنتوا تقعدوا كدا ويتاقل وزنكم ماس، تفتكرى مين اللى ممكن يقدر الجواهر دي غير أصحابها، وأصحابها نفسهم يغيروا من أى عين تشوف جوهرتهم بتلمع قدام حد تانى غيرهم، دي وجهه نظرنا من أنكم متشتغلوش ،الحمدلله أنتوا مش ناقصكم حاجة ،في بنات بتشتغل وبتشقي وبتتمنى الراحة.
أتجهت نحوه قائلة وهي تقبله:
-أنا بحب النقاش الهاديء دا، مش اللي بيشخط وخلاص، علشان يمشيي رأيه
_في حاجة ياشهد؟ 
هتف بها يوسف وهو يمنع ذاته من الضحك فقالت وهي تجلس بجانب صباح ونادية:
_هو أنا أتكلمت ياطنط صباح أصلاً
ضحكا الجميع ومازالت درة كما هي توبخها بالحديث، نظر لها سليمان ثم قال:
-يلا بينا بقي، علشان شهد تستريح من السفر.
-شهد باحتجاج:
_أنا كويسة ياعمو، خليكم أنتو بجد واحشنى جدًا.
مسح على يدها قائلاً:
-الجايات أكتر بقي.
نهض الجميع وبادروا السلام معهم ويحددون معاداً أخر، فكانت تنقصهم في هذه الجلسة شيماء وعصام ولكل شخص ظروفة التي منعته، وبعد أن غادر الجميع، دلفت غرفتها وبدلت ملابسها، وما أن أستلقت على فراشها، نهضت متذكرة شيء أتجهت إلى غرفة يوسف طرقت الباب بهدوء، فتح بعد ثوان وقال لها بتساؤل: 
_إيه الأدب دا، بتخبطى على الباب، والله مرات عمي ربت تربيه تمام. 
رفعت حاجبها قائله:
-هو كل حاجة عندك هزار، أنا بس عاوزة أقولك حاجة.
_خير يا شهد.
 نظرت له وقالت بأمتنان:
-شكراً على كل اللي عملته معايا هناك، أستحملت عصبيتي الفترة اللي فاتت، وأسفة لو قلت حاجه زعلتك وأنا مخاتش بالى. 
كان يظن بأنها ستعيد فتح الموضوع الذي أغلقة وقال بابتسامة:
-ماينفعش تشكرينى، دا واجبى.
 ثم عاد لمزاحة قائلاً:
-وبعدين هو في واحدة تشكر جوزها بردو، عيب عليكِ. 
لوت شفتيها باستخفاف ثم قالت:
-نفسى تكمل الكلام من غير ماترخم عليا، أو تقلب الجد هزار.
نظر لها طويلاً ثم قال:
-ماينفعش. 
أبتلعت ريقها ثم قالت له:
-هو إيه اللي ماينفعش.
أجابها بمشاكسه:
-ماينفعش، مارخمش إيه الغباء دا. 
تثاوبت ثم قالت:
-مافيش فايدة، هتفضل تقلب الجد هزار، تصبح على خير.
وعندما كانت في طريقها أوقفها بصوتة قائلاً:
-إنت ليه كدبتِ عليا ياشهد؟ 
التفتت بأندهاش وقالت:
-أنا كدبت، كدبت في إيه ،مش فاهمة حاجة.
يوسف بجديه واقترب منها قليلاً وهو يخرج من جيبة شيء ما أن رأته، فغرت فاها قائلة:
_لقيتها فين؟
_سمية هي اللي لقتها وجبتهالي ،وقعت منك عندهم
_وليه تجبهالك أنت؟طبعاً علشان تكسبك صح ،كانت بتحاول بكل الطرق توصل لك. 
_متغيريش الموضوع إنت عارفه ومتأكدة أنها متفرقش معايا ، وليه جاتلي أنا ،فعلشان شافت زيها معايا.
شردت قائلة:
-كنت متوقعة أنها وقعت عندهم، بس ماكنش هينفع أسألهم.
ثم نظرت له قائلة:
-كان معاك زيها ليه؟
أجابها قائلا وعيناه في عينها
_ماكنش هينفع تسأليهم ،علشان ماحدش يعرف أنك كنتِ لابسه سلسلة، وإنك رفضتي أن حد يجبلك سلسلة، أنا زمان، لما سألتك، على السلسلة اللي جبتهالك ، قولتيلى أنها ضاعت منك، روحت جبتلك واحدة زيها بالظبط، بس قبل ما أدهالك أتفجأت لما شوفتها في رقبتك وإنت مش واخده بالك، والسؤال اللي حيرنى أنها ماضعتش زي ما قولتى، طيب كدبتى ليه.
مسحت بيدها على عنقها ثم قالت بتلعثم وصدق:
-ماكدبتش، هي ضاعت مني فعلاً، بس لقيتها تانى، ورجعت ضاعت تانى بعد ما لقتها، ولقيتها تانى، ولما ضاعت أخر مرة مني، فقدت الأمل إنى الاقيها تانى، فضلت تضيع والاقيها، لحد ماضاعت وملقتهاش.
_وأهي رجعتلك تانى.
_خليها معاك، علشان طول ماهي معايا بتضيع مني يا يوسف.
_ حافظي عليها.
_مش عاوزها. 
نظرت له وجدته لم يصرف نظروا عنها، وعندما شعرت بتوتر قالت له بهدوء:
-تصبح على خير.
تنطق العيون بما تخفيه القلوب، فهل ستحن القلوب، مثل العيون.
*** 
                     الفصل الثالث والعشرون وقبل الاخير
جرت الأيام ويعد عصام ترتيبات ليلة عرسه، لا يريد أن ينقصها شيء، لم يتركة سمير ويوسف، فكانوا الأشقاء الأكبر له، يستمع إلى حديثيهم ونصائحهم في كل شيء في الحياة، ولم يتركوا شيماء وكريمة وشهد ،ياسمين، فكانوا معها في كل شيء وأختيار فساتنيهم الهادئة.ظل سليمان غاضباً من درة، ويقطع معها الحديث لزيادة أخطاءها في الأونه الأخيرة، ولم تعترف بما تفعله من أخطاء لاذعه، فكان التجاهل خير علاج لهذا الداء.
شيماء وأبنتها هدية الله لها، التي تخشي عليها من نسمة الهواء، ولكنها حصنتها بذكر الله والقرآن، حتى تذرع في قلبها حب الله، وتنشا نشأه صالحة، وتكون ذرية صالحة، وسمير الذي تفهم بأنه كان مخطيء عندما كان يفكر بأن الجميع سيأخذ عنه أنطباع الطمع، ولكنه تفهم بأن كل شخص وضميره، فإذا كان الأنسان راض بما قسمه الله له، عاش غني النفس.
شعور نادية بأن شهد ويوسف لديهم بعض الأمور المتغيرة عن قبل، يزداد، وكانت تخبر ذاتها بأن ربما الوقت الذي قضوه معاً منذ دخولها منزله، أذاب جبال العند التي بينهم منذ الصغر، فهي دائما كانت تشعر ببعض المشاعر التي يحملها كلاً من الآخر،لكن صمته كان يجعلها في حيرة، فكان لدية من الكبرياء ما يجعله يصمت حتى أن ترحل روحه، ولم يختلف وضع أبنتها عنه في هذا الشىء، فكانت تعلم بأنها ستكون له، ولكن حين خطبت لغيرة، تفهمت بأنه سيظل صامت ولن يبوح بما يحمله قلبه لها، وكانت تتساءل، هل هذا ضعف، أم حباً لدرجة أنه يخشىء الأقتراب ليتفادا الأضرار التي من المحتمل الكبير أن تواجههم بسبب صلابة رأسهم وتحكامتهم في الأراء، كل هذا رحل عن ذهنها عندما عقد عليها، ولكن شعورها أحياناً يكون صادق، فكانت تشعر بأن يوجد تغير كبيراً، ولكنه تغير جيد، ليس من التغير الذي تخشاة من بداية زواجهم كانت تخشي الأنفصال، والذي تراه لا يقول الإ بأنها ستكون حياة مستمرة. 
كانت قاعة العرس مزينة بإبهى صورة، مزخرفة بالشموع التي أضافت جوًا رومانسياً، والمفارش الملونة على الطاولات، أوراق الزهور الملونة الموضوعه داخل الأوانى التي تزين بها طاولات المدعوين، والأضاءة الهادئة الملونة التي تتناسب مع الكوشة والأثاث الراقي.كانت السعادة تفط من أعين الجميع في دخول العروسين، وأرتفاع صوت الزغاريد، لم يصدق حامد بأنه حقاً يري أبنه بحله العرس، لمعت عيناه، مسحت صباح على يده بابتسامة، ونظرت له كريمة ببهجه، قبلها متمنياً لها أن يراها أيضاً بفستان العرس قبل أن يرحل، ثم أتجوا إلى عصام وزوجته والسعادة لا تفارق قلوبهن، وقف عصام متجهاً له وتبادلا العناق وصوت الزغاريد يعلو، وقف جمال وسليمان بجانب حامد، ويوسف وسمير، يستقبلون المدعوين، والفتيات، يجلسون، ثم ينهضون إلى العروس، كان الضحك لم ينقطع من على شفتاهم، لم تترك شيماء شخصاً، الأ وقد تحدثت عنه، كعادتها، أتجه سمير إليهم ليأخذ أبنته قائلاً:
_سامع صوت ضحككم من هناك، الناس تقول بتتريقوا عليهم يعنى.
كريمة ولم تستطيع أن تكف عن ضحكها:
-أقسم بالله مراتك دي مصيبة، كل ما أقولها حرام تتريق، تلفت نظرنا بردو لحاجة.
ضحك قائلاً:
-ما أنا جيت أخدت البت علشان كدا، أتقى الله ياشيخة.
شهد بهدوء:
-والله، هي بطلت من زمان، دا أحنا بنضحك على ذكرياتنا القديمة.
_هنا في الفرح 
هتف بها يوسف وأكمل:
-دا فرح، مش مدرسة.
شيماء ضاحكة:
-حقود، علشان معندكش ذكريات زينا.
تبسم ثم قال بغمز:
-مين قال كدا بقي، أنا عندي أحلى الذكريات، ولا إيه ياشهد.
نظروا لها فقالت ببسمة حرج:
-أكيد.
ثم أستمعوا إلى موزع الموسيقى الذي يدعو العروسين للرقصة الأخيرة، أخذت كريمة الصغيرة من شيماء، وتقدموا هما الأخران ومن بعضهم الكثير مع العروسين، تنحنح يوسف قائلاً وهو يمد يده:
-يلا.
نظرت له قائلة:
-نعم.
_ماتستغبيش ياشهد، عجبك شكلي كدا، وأنا واقف زي البطيخة، وكله واقف بيرقص مع مراته.
ضحكت قائلة:
-بس بقى مايوصلش الجنان لكدا.
شدها من يدها وأتجها نحوهم قائلاً:
-إنت لسه هتبسبسى.
_والله يا يوسف أنت عامل عاقل وأنت مجنون
_عاقل مع العاقل، مجنون مع المجنون
تركت يده قائلة برفع حاجب:
-يعنى أنا مجنونة.
عاد ليمسك يدها قائلاً:
-مافيش أجن منك.
تبسمت وقالت:
-ولا منك.
*** 
عاد الجميع إلى منازلهم، بعد أن أوصلوا العروسين، كانت نظرات نادية لشهد، غير مطمئنة، فبعد أن أكملت رقصتها مع يوسف، تغير وجهها من الأبتسامة إلى الغضب، وأحساسها، يخبرها بأنهم سيتعرضون لشجار هادر.
بعد أن دخلت شهد المنزل، جلست على الإريكة، وخلعت حذائها، يزداد غاضبها، نظر لها وقال مستفسراً عبوس وجهها:
في إيه؟
أنفجرت صائحة:
-ليه عملت كدا، أنت مش مجبر تمثل أوى كدا، كفاية تمثيل بقى يا يوسف كفاية. 
ثم أتجهت إلى، غرفتها بغضب، أوقفها قائلاً بنبرة تحمل الضعف:
-عمرى مامثلت في حبك ياغبية، هو لو فعلا أنا وإنتِ، محتاجين نقول كفاية، فهو كفايه عند بقى في مشاعرنا، قسينا على قلوبنا كتير.
التفتت وقالت بحده:
-عند، عند إيه، ومين اللي عنيد، ومين اللي المفروض يتكلم، أنا ولا أنت،كبريائك منعك من انك تقول أى حاجة، دا كان يجيلي عريس تقف معايا في الجوازة وأشوف في عيونك أوعى توافقى.
بتر حديثها بقوه وأكمل على حديثها:
-ولما وافقتِ، وافقتِ عند فيا، رغم أنك شوفتى في عينى عكس اللي لساني بينطقوا. 
أجابته بغضب:
-أنت السبب، كنت عاوز إيه، تكسر عنادى، علشان أبقى عجينة صلصال تشكلها على مزاجك، روحى، تعالي، أعملى، متعمليش، وأنا أسمع كلامك من غير ما اناقشك ،أو أعترض، كنت بتقول طبعي هو طبعك، طب ما كنت تغير أنت طبعك، علشان أنا أتغير، ما أنت لما تتغير أنا هتغير، دا أنت لما قولتلي نتجوز، داخلتها في لعبه، ولما حبيت تقولي ماتكمليش مع ماهر وكفاية نظراتك اللي كلها عتاب دخلتها في لعبه ،فهمتها يايوسف ،اللعبة اللي أخترعتها علشان تقول كل اللي مش قادر تنطقه ،هوأنت ازاي بتحبني، وقدرت تعمل كل دا، وأزاى تبقي واقف وشايفنى بروح لغيرك وماتتحركش، أزاى توصل لنفسك وتوصلنى لكدا،أزاى تقولي روحي.
اجابها بثقة:
-كنت متاكد انك هتسبيه، ولعبتنا، أنا وإنتِ كنا عارفين انها مش لعبة وهتبقي حقيقة، أنا كنت ساكت علشان كنت عارف أننا هنفضل في مشاكل، ياشهد أنا رغم حبى ليكِ خايف أأذيكِ، بعصبيتى، ببعض تحكماتِ اللى مش بتستحمليها، يوم ما أتخنقنا وروحتى عند عمى، الموقف دا أثبتلى كل مخاوفي، أنا اللى تستحملتى واحدة تقول حاضر من غير نقاش زي ما قولتى، مش واحدة نسخة مصغرة مني ،كان بينرفزني وقفتك قدامي علشان تفرضي رأيك كأن أب واقف قدام بنته ،وبنته عماله تكسر كلامه وصوتها يعلا عليه وأن الطبيعي الأب يمسك بنته يديها العلقه التمام علشان متخرجش عن طوعه ،بس أنا مش أبوكِ ،ماكنش ينفع أقول أى حاجة الا لما تتغيري ،وأنا أتغير، كنت بقول بحبك بس يمكن لو بقيتى ليا مقدرش أحافظ عليكِ أنا صعب أوى، وإنت نفس الكلام، كأننا داخلين حرب مع بعض، قلت هطلعك من دماغى، ولو في يوم حد أذاكِ أنا اللى مش هرحمه، بس لو أنا أذيتك هعاقب نفسى أزاى، ولو خرجتك من دماغي ،هخرجك من روحي أزاى، لما أتخطبتى، حسيت باللى عملته، فهمت نظره الخذلان اللي كانت في عينك يوم ماقولتلك أقعدي معاه ،وفهمت نبرة العند اللي كانت في صوتك لما قولتي أتفقنا، وفهمت رسالتك،كنت مراهن قلبي بأنك هتسبيه وترجعي عن عندك ،لأن إنت مينفعش تروحي لحد غيري ،وإنت عارفة إني ماسبتكيش،ماسبتكيش تروحي ياشهد.
أجبتة بوهن:
-لأسبتني يايوسف،وبسهوله كمان
_لا إنتِ سبتيني ،ولا أنا سبتك ،مبعدناش يوم واحد عن بعض ،ولا هنبعد،روحي روحك وكلك أنا ،وكلي إنتِ.
توردت وجنتها كثيرأً من عبارتة وتنحنحت وقالت بعتاب:
-وافرض ماكنتش سبته، كنت هتعمل إيه، كنت هتفضل ساكت بردو، وخلاص ضعنا من بعض.
اجابها مازحا محاولاً أهداء الغضب الذي حل عليهم:
-كنت هخترع أى فكرة من أفكارنا المجنونة، ماكنتش هسيبك تروحي مني ياشهد.
_وإيه اللي كسر غرورك ياعاقل؟ وأنت عارف أن شهد، هي شهد، مش هتتغير، مش اللى بتقول حاضر وبس من غير نقاش، زى ماكنت عاوزها وكنت بتحاول طول الفترة دي كلها تخلينى كدا، يعني الوضع مخلتفش.
_نفس اللي كسر عندك يامجنونة، أنا مش ضد أنك تناقشينى، أنا ضد أن يحصل مشكلة بسبب النقاش، أنا بخاف، بخاف أكون سبب تكرهي بيه حياتك كلها، أنا لما فكرت في الجواز الصوري دا،ماكنش علي فجأة زى ماقولتلك، كان الغرض منه أشوف حياتنا هتبقي عاملة أزاى وأحنا تحت سقف واحد، كل واحد في ناحية أه، بس بردو مبتقدريش تعملي حاجة غير برأيي، ويا أوافق يا لأ،أوقات كنت برفض وكنت ببقي قاصد، علشان أشوف أخر الموضوع هيوصل بينا لفين، أولها كان مرواحك عند عمي، وسبتك فترة، تراجعي نفسك، ورجعتى وأتخنقنا كتير، بس ماتنكريش أن تفكيرك أتغير بعد ما رجعتى من عند عمي، وكل مرة بيحصل خناق، مبيبقاش بحجم اللي قبلها، بدأنا نفهم دماغ بعض أكتر من أى وقت رغم أننا حفظين بعض، بقينا نتنازل عن بعض القرارات، ونفكر من غير عند، الوضع أختلف يا شهد، مش مختلفش، لا بقيت مغرور، ولا بقيتى عنيدة. ثم أن أنا مش مغرور، ليه كلكم شايفين إنى مغرور،ليه حكمتوا عليا إنى مغرور ،علشان كلامى قليل ،ولكل كلمة عندي بحساب
_قلبك هو اللى مغرور.
-قلبى خواف مش مغرور.
ظلت صامتة بضع دقائق، وكأنها تحلم وضعت يدها علي جبينها تتحسه ربما مرتفعه حررتها وتهلوس، هل حقاً يتحدثان بعد كل هذا الوقت من العناد، هل يعترف كلاً من الآخر بما يحمله قلبه لثاني، أنتبهت إلى صوتة الضاحك لفعلتها وهو يقول:
-كنتِ بتقولي آن الأوان نقول للعبة جيم أوفر، وقلتلك لسه مجاش أوانها، أنا عاوز نبدأ مع بعض بقي حياة حقيقية، من غير لعب عيال، بس الوضع كله هيختلف،يعني جايز وممكن نتخانق ،وأتفقنا أن لو حصل نحلوا بينا ،لو حصل ياشهد متوقفيش قدامي ،سبيني وأبعدي لحد ما أهدأ لأن هدوئي بيكون تفكير وحل يرضي الطرفين ،زى الشغل كدا ،لما قلت شغل من خلال البيت ، هتستحملي الحياة دي، ولا من أول مشكلة هترجعى تقولى بابا،والند بالند، أنا مش بخوفك من حياتك معايا، بس يوسف هو يوسف.
تبسمت قائلة:
-وشهد هي شهد.وطبيعي أن الحياة تكون فيها شد وجذب، مبتبقاش كلها بمبى، ولا كلها سودة، شبيها بالقوس قزح مليانة بالألوان الفاتحه والغامقة.
_يعنى متفقين ياشهد؟
_يعنى متفقين يا يوسف.
*** 
فإذا وجدت الحب لا تحرم فؤادك ما يريد فالعمر يا ولدي سنين والهوى يوم وحيد.
(فاروق جويدة)
عاش الحياة الذي حلم بها طيله السنوات السابقة، تفهم بأنه المتسبب الوحيد في تأجيل راحه قلبة، قلبة الذي كان يخشي الأقتراب خوفاً من أضاعه كل ما تحمله القلوب من صدق المشاعر، تغيرت درة مع شهد منذ علمها بأنها تحمل في أحشائها صبى، أصبحت تمزح معها ولا تكفهر في وجهها، أن طالت تجلب لها النجوم ستفعلها، ولكن تعلم شهد بأنها مازالت تحمل لها غيظاً في قلبها، تفعل مابوسعها لترضيها، عاد يوسف من عمله إلى منزل والده فكلما يعودون إلى منزلهم تتصنع درة المرض حتى يضطر يوسف على البقاء معها، جلس قائلاً وهو يلقي عليهم السلام ومتلفتاً حوله:
-أومال فين شهد.
لوت درة شفتيها قائلة:
-هو أنت أول ماتيجي تسأل عليها، طب مش تطمن على أمك الأول، وهي جواه ياخويا، هتروح فين يعنى،طول النهار نايمة.
_مش إنت يا ماما اللي منعاها تساعدك.
ثم أنحني عليها وقال وهو يغمز لها ضاحكاً:
-بذمتك يادرة إنت تعبانة، على يوسف بردو، دا أنا بفهمها وهي طايرة ياغالية.
سعلت قائلة:
-أومال هقول أه من غير وجع. وبعدين الحق عليا خايفة عليها، عاوزها تحافظ على الواد اللي أنا مستنياه بفارغ الصبر.
قال سليمان بلهجه أمر:
-متمثليش يادرة، وأنت يا يوسف، خد مراتك وروح بيتك أمك صحتها أحسن مني ومنك.
ضحك قائلاً:
-أنت زهقت مننا يابابا ولا إيه، أدينا موانسينكم.
_مزهقتش، ولا هزهق، بس أنا عارف بنت أخويا.
تفهم مايقصده، فمهما كانت درة لا تحاول أزعجها الأ أنها تلقي بالعبارات الجادة وسط المزاح، ولا على شهد الأ الصمت، نهض فقالت له:
-مش هتتعشي؟
أجابها وهو يتجه إلى غرفتة:
-شوية وجاى. 
دخل الغرفة وجدها جالسه تخيط ثوب لطفلهم، وعندما رأته تركته وأتجه إليها قائلاً:
-يعنى إنت مش عارفة إني هنا ماجتيش ليه؟
تبسمت قائلة: 
-عرفت أنك جيت من قبل ماتطلع كمان، بس مردتش أطلع وطنط برا علشان بتضايق، وبعدين ما أنا عارفة أنك هتيجي.
رفع حاجبة وقال مشاكساً: 
-إيه الثقة دي، وأفرضي مجاتش وأستنيتك تجيي إنتِ، كنتِ هتفضلي قعدة في مكانك مستنياني أجي.
تبسمت ثم قالت بثقة:
-مهما اتأخرت يا يوسف هتيجي، ودايمًا هتلاقينى قعدة مستنياك.
جلس بجانبها وقال وهو يمسك يدها:
-دي مش أول مرة،نحس ببعض ،من زمان وأحنا كدا،كنت بفهمك وأحس بيكِ من غير ما تتكلمي،وكنت ببقي عارف أنك فاهماني وحاسه وسامعه كل الكلام اللي مالوش صوت جوايا،أحنا حالة خاصة أوى .
_ولا هتبقي الأخيرة، دايمًا هنفضل عارفين أننا مهما كنا بعاد عن بعض، أحنا قريبن أوى، أقرب من أى حد قريب لنا.
_مش بالقرب والبعد، هي حاجة كدا، عدت كل الأحاسيس، أكبر من الحب، وأكتر من العشق.
نظروا إلى بعضن وقالوا في نفس الوقت:
-ربط روحين، في جسم واحد.
ضحكا معاً ثم قال يوسف بنبرة حانية:
-وهو دا اللى بيبقي أقوى من الحب.
أشارت إلى قلبه وقالت:
-وهو دا اللى بيبقي أقوى من العشق
*** 
                    الفصل الرابع والعشرون والأخير.
كفكفت نادية دموعها وهي تخرج ملابس طفلها الذي تنفس ،نفساً واحدًا ورحل إلى بارئه،منذ علم شهد بأنها تحمل في أحشائها صبي،وهي تلح علي والدتها بأن تعطيها ملابس شقيقها حتي وأن كانت لم تراه فهو نصفها الأخر،ورغم مرور كل هذة الأعوام فأن حاله الملابس وكأنها مبتاعه الأن،كانت ترفض نادية أن تعطيها الملابس لعلمها بقول الجميع علي هذه الأشياء(فال وحش)لم تكترث شهد لتلك الأقاويل فكل شيء مقدر ولا يوجد شيء يدعي(نحس ،فال وكل ماسبق من الاقاويل المزعجة ).
دخلت شهد لها وعانقتها قائلة:
-طب والله شكلهم جميل،أنا هسميه سيف بردو
ضمتها قائلة:
-طول عمرك كان نفسك يبقي عندك أخ،لكن ربنا ما أردش.
مسحت شهد دموع والدتها وقالت:
-ابنى هيكون اخويا وصاحبي كمان وهنجنن أبوة.
ضحكت وقالت:
-وجوزك بقي مش هيغير منه.
همست قائلة :
-من دلوقت وحياتك،بس يوسف حاجة،والبيبي حاجة تانية بردو.
غمزتها وقالت:
-مين أغلي؟
أجابتها بخجل:
-الاتنين بس لكل واحد غلاوه معينة،يعني البيبي غلاوته كل يوم بتكبر لما بيكبر جوايا،لكن يوسف واصل لأعلي درجة في الغلاوه
طبطبت علي ظهرها وقالت:
-مرتاحة عند درة؟
تنهدت وقالت بعدم أرتياح:
-الحمدلله،كله يهون علشان يوسف وعمو،وهو دايما معايا وشايف أنا بعامل لها زيك بالظبط،وهي علي طول شيفاني واخداه منها،مع أن العكس هي اللي واخدانا من بيتنا،بس هو مش بيجي عليه،ولا عليها طبعا،وأنا مش هكون حابه أن يكون في بينه وبين مامته مشاكل.
ردت عليها بقلق وقالت:
-أقوله تفضلي معانا هنا لحد ماتولدي هانت خلاص قربتي .
أعترضت قائلة:
-لأ ياماما لو سمحتِ،أنا مش عاوزة مشاكل هي مهما كانت مامته وبتحبه جدًا
_طب ما أنا بحبك،بس هي كدا عاوزة تخرب البيت.
وضعت يدها علي بطنها وقالت وهي تنهض:
-متقوليش من فضلك حاجة،وأدعيلي بس.
زفرت قائلة:
-ربنا يبعد شرها عنكم.
*** 
أتفق كلا من سمية ورشاد علي أن يذهبون لنزهه ويصطحبوا معهم نهى بدون أن تعلم بأن ماهر أيضا سيأتِ فكلما تحدثها سمية عنه تغضب وتثور في وجهها عندما حدثها ماهر بأنه يريد الزواج منها رفضت بشدة كما لاحظت سمية بعدم تركيزها ودائما بنصف ذهن ولانها تعلم بأنها كانت تكن له مشاعر جاشية أرادت أن تساعدهم.
جلست سمية وهي تقبل طفلتها وتقول لرشاد:
-شبه ماما أوى.
أمسك يدها وقال بحب:
-يعني شبهك.
هزت رأسها وقالت:
لأ أقصد مامتك أنت.
تفاجأ بقولها وقال بمزاح:
-يعني شبهي أنا وكدا البت هتبور.
ضحكا معا ثم قالت بجدية:
-خايفة أوى ،خايفة مني عليها،خليك معايا ولو غلطت ماتجيش علي نفسك وعرفني .
ثم مسحت علي يده وقالت:
-أوعدني إني لو بدأت أربي غلط ،هتقولي ومش هتقول اهى مرة وعدت،المرة بتجر مرة.
قبل يدها وقال:
-وأنا عند وعدي.
ثم أستمعوا إلى صوت نهى تقول:
-نحن هنا.
ضحكا معا وقالت سمية :
-تعالي أقعدي ياشابة.
جلست وأخذت الصغيرة من يدها وقالت:
-إيه نبرة ريا دي.
رشاد مكملا علي حديثها
-دا أحنا هنبسطوكي علي الأخر.
نظرت لهم ثم إلى الصغيرة:
-مش مطمنالكم هتموتني ولا إيه؟دي أخرتها طمعنين في نص الشركة عااا
_مساء الخير.
إلتفتت علي علي صوت ماهر ثم نظرت لهم وقالت بعد أن أعطت الطفلة لسمية:
_فهمت كلامكم دلوقت بعد أذنكم.
وقف أمامها وقال:
-لو سمحتِ فرصة أخيرة.
كما قال كلا منهم:
-فرصة أخيرة يانهى.
حتي داخلها كان يقول هكذا ولكن كلما تراه تغضب وتستعجب من حالها نظرت له وقالت:
-أتفضل قول.
أشار لها بأن يجلسون ،تقدمت معه ولاحظت بأنهم يبعدون كثيراً عن مكان جلوسهم،ثم أخيراً جلسوا،وطلب دون أن يسألها عن ماذا تريد،تنحنح قائلاً:
_أنا سامعك.
_أنا معنديش كلام أنت اللي عاوز تتكلم
أومأ برأسه وقال:
-تعرفي أن كلامك جرحني جدًا،خلتيني أشوف نفسي أنسان حقير ،ندل ،أنانى،حسيت إنى مش أنسان.
وقبل أن تتحدث أشار لها بيده بأنه سيكمل حديثة وقال:
-قولتلك إنى كنت ضايع،مرحمتنيش وكويتي جرحي أكتر،أنا من اللي شوفته زمان من  أبويا وأمى يخليني ابقي كدا ،كل اللي حصلنا من تفكك كان بسبب حب أمى الزايد لأبويا،مستحملتش أنه أتجوز عليها،وكمان خلف من غيرها قلبت الطرابيزة عليه ،ومفهمتش هددته بإيه خليته يرمي بنته في الشارع اللي هي أختى ،وياترى مصيرها عامل أزاى عايشة ولا،ولو عايشة متهانة ولا،الجواز بنسبالى كان هيبقي أستقرار لا عاوز أحب ولا أتحب ودا اللي خلاني أتمسك بشهد من أول مقابلة بينا وكنت عارف أنها تقريبا بتطفشني ،فكرة إنى أتجوز عن حب بعد قسوة ماما بسبب الغيرة محتها من جوايا،أنا مش أنانى يانهى مش عاوز أتجوز واحدة وأحطها في البيت زى الكرسي زى ماقولتي أو كونها حاجة مبتتحركش من مكانها ،فهمتيني غلط.
صمت لحظات ثم قال :
أنا كدا خلصت.
لن تنكر بأنها تعاطفت معه ولكن تحدثت بنفس لهجتها:
-بس أنت أتقدمتلي ،أفهم من كدا إيه؟
قال بكل صدق وشعوره بالكلمة وهو يحك ذقنة.
_بايني حبيتك،وماكنتش ناوى عليه.
دارت أبتسامتها وقالت:
-باينك.
_حبيتك وعاوز أتجوزك.
_وهتبقي مطمن ولا الغيرة هتخليك تشك فيا؟
أردفت قائلة:
-عاوزة أوضحلك حاجة ياماهر،مش حب اللي كان بين بباك ومامتك،ولا غيرة،لو مامتك فعلا حبت بباك كانت هتوافق تربي اختك معاكم اللي حصل مش بدافع الغيرة دا بدافع الانتقام علشان تعرفه ان مش هي اللي يتجوز عليها وكمان يخلف دا اسمه جبروت لايمكن يتسمى حب وبعتذر عن صراحتى. 
صمت قليلا ولم يجد ردا غير :
الله يرحمهم.
ثم تابع قائلاً:
-فرصة أخيرة يانهى؟
تبسمت وقالت بحب:
فرصة جديدة ياماهر.
*** 
-وحشتني ياعمو سليمان.
مسح سليمان علي رأس الصغيرة بحنان ،وشرد إلى أعوام كثيرة في الماضي قرابه اثنتا عشر عام ،عندما تعطلت سيارتة في شارع ما بعيدا عن الأنظار،وعندما تم أصالحها بنفسه،أستمع إلى صوت طفولى يبكِ ،يصرخ،يستنجد لعل أحدًا يستمع له،تحرك وراء الصوت إلى أن وجد طفلة صغيرة فكان يظن بأن الطفلة معها أحدًا وقف لم يستطيع الأقتراب ولا الأبتعاد،ربما يكون من ورائها شر،عاد إلى طريقة و كلما يبتعد يستمع إلى صوتها يصرخ أكثر وأكثر،حاول أن يقترب مجددًا وكان الصوت كلما يقترب يهدا ويهدا ،إلى أن وجد حاله أمامها مباشرة ويحملها ،وتحول بكاءها إلى صمت هاديء وكأنها شعرت بالأمان والطمائينة،ذم شفتيه بأسي ووجع علي حالها ولعن من فعل بها هكذا،لم يستطيع تركها وبعد تفكير طال وهي بيده تذكر شخص وزوجتة لم يأذن الله لهم بالأنجاب بعد مع محاولات كثيرة لم تنجح ،لم يشعر بحاله الأ وهو أمام منزل هذا الرجل وعندما رأوا الطفلة وبعد أن سرد لهم كل ماحدث،أخذتها السيدة بحب وكأنها من رحمها ،لم يسطتيع أن يتركها كما تركها من وضعها مباحه للمارة ،لأنه يعلم بإنه لن يتحمل عذاب ضميره،صار يتردد عليها كلما أتته فرصة لبعدهم عن المدينة،ولم يخبر أحدًا لأنه يراه خيراً ولا يجب لأحد أن يعلم ،تبسم وقال بحب:
-وإنتِ كمان يا أمل ياحبيبة عمو.
فكانت أمل فتاة جميلة شعرها كثيف ملامحها بريئة ،لم يتبنوها ولكن مسجلة بأسمهم لسهولة التعليم وبأن لا تضيع حقوقها أكثر ،فكانت لهم النور والأمل الذي جاء بعد عتمة طويلة فقال وصفي بترحيب:
-منور ياحج شوفتك بتسعدنا.
_الله يكرمك ياوصفي ،أنا جيت من غير ما أديكم خبر أعذرني.
فقالت خديجة زوجتة:
-دا بيتك ياحج تنور في أى وقت ،أنا جهزت الغداء أتفضل.
نظر لوصفي ومن الموضح بأنه يريد أن يتحدث بمفردهم فأمر وصفي خديجة وأمل بأن يدلفوا للداخل وقال:
-أأمر ياحج ،أنا سامعك.
سليمان بتساؤل:
-قولي الأول البنت عاملة إيه معاكم.
قال بفرح:
-أمل دي من يوم ماجت وكل الخير والرزق بيزيد،ببركة ربنا،وماشية والحمدلله،ربك كريم ،وهي بنت محترمة وهتبقي عروسة وأم وتربي هي عيالها بنفسها،ربنا يبارك لنا فيها ويحميها.
كان يعلم سليمان بأنه لم يخطيء عندما أته بها لهم ،ليس لأنهم فقط حرموا من نعمه الأنجاب ،ولكن لعلمه بأن قلوبهم حانية حتي وأن كان لديهم أطفال فكانوا سيعملونها بنفس المعاملة أخرج من جيبة شهادة أستشمار بأسم الفتاة بخمسون ألف جنيها وأعطاها لوصفي فقال باعتراض:
-لأ لأ لأ ليه ياحج كدا ،أنا لسه قايل لك ماشية وجت برزقها ،لأ ياحج لأ أنا مش مقصر وهي ملزومه مني وماشين علي قد حالنا.
سليمان بتوضيح:
-أسمع ياوصفي أنا كبرت وماحدش ضامن عمره ،الشهادة دي هدية من عمها سليمان ،هو أنتوا بس اللي ليكم فيها،شهادة متشالة لحد ماربنا يكرمها ودا بردو رزقها هترفض رزقها..
وصفي بحرج:
حاشاه لله بس...
_ولا بس ولا غيره،ربنا يكرمكم ويجزيكم خير علي اللي بتعملوا معاها بقت حته منكم.
_جابة ببسمة:
-ربنا يطول في عمرك ياحج وأنا ماليش دعوة بفلوسها دي ،لما تكبر وتتجوز هقولها أنها من عمك الراجل الطيب ربنا يباركلك في ولادك ويسعد قلبك بيهم.
*** 
وضعت شيماء طفلتها في العربه الخاصة بها لتتحرك بلعب وتلتقط لها الصور التذكارية بسعادة ثم جلست بجانب سمير الذي يتابع قراءة الاوراق التي بيده أخذتها منه وقالت:
_أحنا أتفقنا أنك متجبش شغل معاك البيت دا هما 3ساعات اللي بنشوفك فيهم قبل ماتنام.
_قبل يدها وقال:
والله شغل مهم ومتلخبط في الحسابات ودي سمعه جوزك ترضهالى يعني
وقفت وهي تشد يده وتقول:
-جوزى حبيبي سمعته معروفة وبكرة أجازة ،تعالى ألعب مع هدية دي ضحكتها تودي الهم.
نهض وأتجه نحو الصغيرة حملها وظلوا يضحكون ويرفعها للاعلي وتضحك وتلتقط لهم الصور.
*** 
طال النقاش بين حامد وصباح وكريمة في أمر لا تريده كريمة الا بعد أن تنهى دراستها فقالت:
_حضرتك عارف إنى لسه فاضل لى خمس سنين دراسة وعاوزة يكون كل اهتمامى لدراستى اى ارتباط هيكون في عطله ليا.
أجابتها صباح:
-ياحببتى العريس اصلا قال انه لسه بيجهز نفسه واللي عرفته انه قال قدامه علي الاقل 4سنين عمك جمال وسليمان بيشكروا فيه من وقت ماشافك في سبوع بنت شيماء وهو عاوز يتقدملك وكلنا عارفين سمير واخلاقة ودا ابن خالتة اكيد زيه.
_تذكرت كريمة عندما كان ينظر لها وحديث شهد وعبارتها التى قالتها لها 
(الظاهر كدا الدور جيه علي قلبك)
رفعت راسها وقالت:
-لو الجواز هيكون بعد مااخلص وفترة الخطوبة مش هيكون فيها كلام الا قليل يبقي ممكن اقعد معاه الاول اشوف طريقة تفكيرة ولو وافق علي كلامى وهيبقي اد كلمته ولو ارتحت يبقي هوافق.
***
عاد عصام من عمله عندما أخبرته حماته بحمل ياسمين لم يمر العام لكنه كان ينتظرهذا الخبر كثيرا دلف ينادي عليها فااتاه صوت حماتة قائلة:
_أحنا في أوضتكم .
تقدم لهن وقال بسعادة وهو يقبل رأسها:
-مبروك ياحببتى.
خجلت من والدتها وقالت:
-الله يبارك فيك ،شكل البيبي خواف لما قررت أروح لدكتور عرفنا إنى حامل.
ضحكا جميعا وقالت حماته:
-المهم متسبهاش كتير لوحدها والا هاخدها معايا.
عصام بمزاح كعادته معها:
-تاخدي مين ياحجه دول اتنين في واحد دلوقت.
_ياسلام ياعصام يعني لو ماكنتش حامل كانت تاخدني عادي.
_أوباااا إنتِ كنتٍ بتوقعيني ياحماتى.
عاد الضحك بينهم وقال:
-لأ طبعا ياحببتي ،بس عقبال عندك بقي هبقي اب .
ضحكت وقالت:
-وعقبال عندك هبقي أم
_تبسمت حماته وقالت بحنان:
ربنا يحلي دنيتكم.
*** 
في يوم جديد صنعت صباح الذ الطعام والشراب لتقدمه لعائلة العريس المتقدم لابنتها الغالية فكان حامد يري سمير ويدعي لمن رباه ذو خلق حسن وعندما حدثه عن راضي رغم انه كان رافضا الارتباط الا بعد انتهاء دراستها الانه انه احب ان يري هذا الشاب فاذا كان مثل سمير فمن المؤكد بانه لن يرفض ظلوا يرحبوا بهم ومن الموضح لهم بانهم يملكون اخلاق حميده خرجت كريمة والقت التحيه عليهم ببسمة جلست وظل الجميع يتحاورون ثم تركوا لهم مسافة صغيرة بينهم تنحنح راضي قائلاً:
_سمعت أنك جايبة مجموع كويس في تانية،المهم في تالتة ،علشان تدخلي اللي انت عاوزاه بمجموعك مش بفلوسك.
رفعت نظرها قليلا وقالت:
-يعنى إيه؟
_يعني أنا عارف أنك لو عاوزة تدخلي طب مثلا هتقدري بالفلوس بس هتفرحي أكتر لو دخلتيها بمجموعك.
تفهمت وقالت:
-أنا لو جبت زى السنة دي هدخل اللي عاوزاه وانا مرتاحة.
_إن شاء الله تجبيه.
صمتوا مجددًا فعاد يفتح حديثا:
-هو فضول ليه أتاخرتي كدا؟
تذكرت كل ما مرت به،كيف كانت ،كيف صارت قالت بثبات:
-علشان ماكنتش واثقة في نفسي،وسمحت للناس أنهم يخلوني فاشلة وأنا صدقتهم،بعدت عنهم،بقيت منطوية،وانا اللي أديتهم الفرصة.
صمتت فقال ببسمة رضا:
-كملى من فضلك
أكملت قائلة:
-أهملت في نفسي،وبقيت أشوفنى وحشة،شكل وطبع،الاهل ليهم دافع كبير في انهم يخلوا ولادهم عندهم ثقة،وهما بردو اللي يقدروا يهدوا ثقتهم في نفسهم.بدأت أشوف الحلو اللي جوايا وأطلعه،وأبعدنى عن اللي بيأذيني،وبمساعدة بنت عمى،أكتر واحده كانت بتساعدنى،ولسه بتساعدنى،هو دا سبب تأخيري عدم الثقة وتسليم دماغى وإنى اصدق إنى فاشلة،وأنا مجربتش.
كانت نظرة الأعجاب تكسو عينه وملامحه وكأنها تنطق بصوت عالٍ،شعرت بحرج وشعر بهذا فقال:
_حبيت صراحتك أوى.
_أصل مافيش حاجة تخليني أخجل من أن أقولها بالعكس.
_وأنا هكون صريح معاكِ،عندي24سنة أول ماشوفتك قلت هي دي ولأني لسه بكون نفسي،وقدامى سفر،قلت أتقدملك وعلي الله القبول،فرحت قبل ما اجى لما سمير قال انك لسه بتدرسى وانك رافضة الجواز لحد ماتخلصي لما عرفت انت في سنة كام لقيت تقريبا الفترة هى نفس الوقت اللى انا محتاجه طبعا انا لسه معرفش موافقتك واتمنى اكيد لكل شيء حكمة يمكن سبب التاخير دا علشان تبقي ليا.
_حمر وجهها ونهضت قائلة:
-إن شاء الله بابا هيبقي يبلغك الرد فرصة سعيدة بعد اذنك.
خرجت وحياتهم وولجت علي غرفتها وضعت يدها علي وجهها المصبوغ بالحمر وتبسمت عندما تذكرت عبارة شهد
(الدور جيه علي قلبك)
*** 
ذهب يوسف ليحضر شهد من بيت والدايها ليذهبا إلى الطبيبة التى تتابع معها منذ بداية حملها،فصار لها أسبوعاً عند والدتها نظرت الى الطريق وقالت:
_أنت غيرت الطريق؟
قال هامساً:
-لأ بس قررت أخطفك.
ضحكت كثيرا فقال متصنع التعجب:
-واحدة بقولها هخطفك بتضحك بدل ما تصرخ.
ظلت تضحك وتقول:
-ياعم ماتخطفني،لو الخطف كله انت يبقي حلو،وبعدين هو انت لسه هتخطفني ماانت خطفتني من زمان واللي كان كان بقي.
غمز بعينه وقال:
-في أعتراض ياام حزمبل.
لكزتة علي كتفة وقالت:
-مش تقول على ابنى حزمبل.
_مش تقول تااانى قوليها صح مرة.
غمزته وقالت:
-في أعتراض.
-تقليد أعمى.
قالت بجدية:
-بحب أقلدك،بحب أشوف ضحكتك وأنا بقلدك.
رد بتساؤل:
-بتبقي مختلفة ولا إيه؟
-بتبقي زى الاب لما بيفرح ان بنته واخده منه كتير بتبقي ليه نظرة مع ابتسامة مع ضحكة انا بشوف دا فيك بس انا مش بقلدك انا بلاقي نفسي بعمل كدا.
ضم يدها بحنان ولم يتحدث،أوقف السيارة ونزل ليفتح لها السيارة أمسك يدها وقال:
-براحة ،علي مهلك بالكرمبه دي.
وقفت ونظرت الى المكان الخالى فقالت بهمس:
-أنت خطفتني بجد بجد.
تصنع الجد وقال:
-هبلة ومصدقتنيش وياريت كل الخطف انت قابلى بقي.
ثم قال :
-لفي براحة كدا.
أستدارت بجسدها كله علي أشارة يده ،ظلت تتأمل المكان،فغرت فاها ووضعت يدها علي فمها ونظرت له بعدم تصديق ولم تغب ضحكة عينه فقالت بتلعثم:
-دا أأأ،م...مصنع.
كانت لافتة كبيرة بعنوان 
(مصنع الزهران للملابس)
صرخت بسعادة وقالت:
-أنا بحلم صح.
أقترب نحوها وقال:
-كنتِ بتحلمي ،والحلم أتحقق.
تمنت أن تهرول وتقفز من كثرة الفرحة فقالت وهي تهلل ببهجة:
-بجد بجد،هتخليني أشتغل بجد يعنى ماكنتش بتسكتني يعنى دا بجد بجد.
ضحك قائلا:
-أهدي يامجنونة.
_قول بس قول أنك أه موافق عاوزة أسمعهاااااا.
ظل يضحك علي رد فعلها وقال:
-المصنع أكبر دليل علي إنى موافق ياحببتى بس مع تعديل بسيط .
قالت بسعادة:
-قول؟
_المصنع هيبقي ستات بس مش هيكون ليكِ تعامل مباشر مع الرجالة دا هيكون شغلي معاكِ ،عينت نفسي مديرك في اللحظات دي،في أيدك القرار موافقة ولا..
بترت حديثة وقالت بأعلى صوت وهي ترتمي في حضنة:
-موافقة موافقة موافقة.
*** 
كان الجميع متواجد في خطبة كريمة وراضي ،فبعد تفكير طال لمدة شهر وافقت كريمة علي راضي برضا تام،لمحت فيه صدق حديثه،ورأت فيه الزوج الصالح.تجلس شهد التى في شهرها التاسع وصممت ان تذهب خطبة كريمة سعيدة لاجلها ولما وصلت له ،كانت شيماء تساعد نادية وصباح ودرة كما هي لا تفعل شيء وتعودا علي هذا منها كانت لها نظرة متعاليه ولانها زوجه الاخ الاكبر فمن نظرها ان تجلس وهم من يضايفون الاناس،كانت خطوبة عائلية،أستمعوا الى مكبر الصوت
 (بارك الله لكما وبارك عليكما وجمع بينكم في خير)
كانت ياسمين تجلس بجانب شهد يتحدثون ويضحكون ،تذهب شيماء وتأت عليهم إلتفتت شهد علي همس صوت يوسف من وراء ظهرها قائلا:
-إنتِ كويسة.
مسحت علي يده وقالت:
-جدًا.
كانت تشعر ببعض الألم ولا تريد لفت أنذار الجميع لها ،فقالت لها ياسمين:
-إيه ياشهد.
نظرت لها وقالت:
-إيه ،إيه؟
_مش عارفة حساكِ بتتألمى.
أخذت نفس وقالت:
-لأ أنا هقوم أدخل الحمام .
نهضت وتتحرك بخطي هادئة متألمه،إلى أن دلفت غرفة كريمة،جلست ،وظلت تأخذ شهيقا وزفيرا،ويزداد بداخلها الألم ،وتفهمت بالذي سيحدث،ولج لها يوسف وما أن نظر لها قال بقلق:
_قومى ياشهد،قومى مستنيه إيه،أنا كنت حاسس أنك مش كويسة.
قالت بألم:
-متقولهمش علشان خطوبة كريمة.
قال بصوت غاضب ناتج عن القلق:
-إنت لسه بتتكلمي قووومي.
كانت تبحث عنها نادية ودلفت الغرفة وجدتها جالسه وتفهمت وضعها فقالت برهبة:
-ولادة،يلا بسرعة قبل ماتتعبى أكتر.قولتلك بلاش تيجي قولت ولا مقولتش.
كانت تكتم صرختها ولم تتحمل هذه المرة،فقال يوسف بتوجس ولم يستطيع أن يفعل شيء:
-أعملى حاجة يامرات عمى.
دلفت درة وشيماء وجميع النساء،علي صوتها،جلست بجانبها كريمة وقالت:
-طيب يلا قومى.
نظرت لها وقالت ببكاء:
-بوظتلك خطوبتك.
مسحت علي وجهها وقالت:
-بالعكس دا أنا كدا مستحيل أنسى يوم خطوبتى علشان هيبقي عيد ميلاد ابن اختى.
درة بسرعة:
-يلا أنا اللي هولدك.
أمسكت بيد يوسف وقالت ببكاء وألم:
-وديني للدكتورة،لأ لأ وديني للدكتورة.
نادية بربكة:
-أنا خايفة تتعبي مننا أكتر ،المستشفي قرب بيتكم .
درة بغضب:
-مش وقت دلعك يلااا
ظلت ممسكة بيده وتقول:
-علشان خاطري لأ لأ.
كانت تخشي من درة كثيراً فهي تعلم بأن لا يهمها غير الطفل.دخل جمال فعندما استمع الى صرختها فقد اعصابة كما حدث ليوسف الذي يقف مزبهلا ولم يستطيع التحدث فقال:
-يلا يايوسف،أنا كلمت الدكتورة،وانت يانادية روحي هاتى هدوم الواد،وفوق يا يوسف خلاص هتبقي أب.
وبعد دقائق كانت داخل السيارة وأستمعت إلى كريمة تقول بفرح
-ربنا يقومك بالسلامة إنتِ والبيبي ياشهد.
وأنطلقوا ليستقبلوا ولى العهد.
*** 
ومثل ما كان لهما عرس مميز كان لطفلهم سبوع مميز فكان سيف بهجة العائلة ظنت درة بانها ستاخذه ويترعرع علي يدها لمكوث شهد معها ولكنها صدمت عندما وجدت يوسف يصمم علي العودة الى منزلهم والذي يؤلمها كلما تحمل الصغير يصرخ ولم يصمت الا عندما يحمله شخصا اخر عرض يوسف عليها بانها تاتي وتمكث معهم وايضا شهد لكنها نهرتها بقوة وصاحت بها قائلة(وصلتى للي انت عاوزاه) واستمروا علي الذهاب لها كل اسبوع كعادتهم.
حممت الصغير وظلت تشتم رئحتة وهي تجلس بجانب يوسف ينظرون علي الصورة التي جمعها يوسف فكانت صورتها ويوسف عندما كانت صغيرة وهو يحملها علي يده ودمج معها صورة طفلهم وهو يحمله في عمرها نظرت له وقالت ببهجة:
-جميلة أوى ،عملتها أزاى دي؟
_تكنولوجيا ياجاهلة .
_خلاص ماتتنفخش علينا كدا ياعم المتعلم.
ثم رفعت الصغير علي كتفها وقالت:
-بحبه أوى بقى.
ضحك وقال:
-هضربة أوى بقى.
_لأ مش هيهون عليك ما أنا بحبك أوى بقى.
_أيوة كدا بقى.
نظرت له بحب وقالت:
-عارف أوقات بقول أنا بحلم وأننا لسه بنعاند وبنكابر مع بعض،كتير بقول أنا في غيبوبة،وإني فعلاً روحت فيها،وعماله أجيب القديم والجديد واللى نفسي فيه،بس بلاقي أننا فعلاً خلاص مع بعض،وهنفضل مع بعض في الدنيا وإن شاء الله في الجنة.
ضمها وقال:
-حلم دا ولا غيبوبة.
ضحكت كثيراً ثم بكي الصغير فقالت:
-دا سيف.
اخذه منها وقال:
-بحبة أوى بقى.
تقليد أعمى.
وضع الصغير علي كتفة وقال:
-أنا كمان كنت بقول إنى بحلم،وأنك روحتى ،وإنى خسرت رهان قلبى بأنك مش هتروحى،كنت أوقات بقول إنى بتخيل،وخيالى وسع لدرجة إنى صدقتة،كنت بقوم أفتح النور وأفضل أفرك في عينى ،شايفك ولا بيتهيألى.
ثم عاد مكرر أخر شيء قالته:
-بس بلاقي أننا فعلاً خلاص مع بعض،وهنفضل مع بعض في الدنيا وإن شاء الله في الجنة.
ضحكت وقالت:
-واقع دا لا خيال.
ضحك هو الأخر ثم لوى شفتية وقال:
-دا قشط سيف.
رنت ضحكتها وأخذت محرمه مبلله وقالت وهي تنظف مافعله الصغير:
-تعيش وتاخد غيرها يابابا.
ثم أعتدلت في جلستها ووضعت الصغير بينهما وقالت:
-ودا يخلينى أعيد سؤالى عليك من تانى.
(هل سأرحل ،ربما سأرحل)
أجابها بحب وأخذ الصغير مجددًا علي كتفة وهي بجانبة وقال ويضم يدها: 
(لاترحلي)
_قالت وهي تضع يدها الثانية علي قلبه وكانت من كثرة فرحتها ستبكِ ،وتتمنى أن تكون حياتهم مليئة بالفرح مع طفلهم وبعيده عن كل من يريد لهم هدم بيتهم الصغير
(لن أرحل)
                                 تمت بحمد الله
أعمالى الخاصة
رواية أيامنا.
رواية متهم ولكن.
رواية فليسامحك الله.
مجموعة قصصية ماسة. 
اكونت الفيس بوك (منة عودة قلم المشاعر) 
