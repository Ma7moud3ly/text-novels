

الساعات الأخيرة
رواية مسلسلة منفصلة الحلقات


بقلم

عماد حجاب
يمنى حسن حافظ                    د. أحمد السعيد مراد






البداية
بقلم : عماد حجاب

من أجمل ساعات اليوم هى الساعات الأولى التى تشهد غبش الصبح الأول الندى البهى ، ساعة البركة ، حيث تسمع صياح الديكة تؤذن لإيقاظ النيام ، و تسمع صوت العصافير تستأذن الصباح فى الخروج خماصاً لتعود كما وعدها ربها آخر اليوم بطانا .
و حيث ترى الأطفال الذين هم أجمل من الزهور و هم يسيرون إلى مدارسهم فى مستهل عمرهم و كأنهم السعادة نفسها .
و لكن للأسف الشديد هناك من يعتبر هذه الساعات الجميلة هى من أتعس ساعات يومه على الإطلاق 
و كان من هذا الصنف الأسطى عبده 
----------
من يرى عبده فى الصباح يرى عليه علامات غضب الله كما يقولون ، وجهه مكفهر و التكشيرة بادية على وجهه و لايطيق مجرد أن يلقى عليه السلام أحد ، حتى أن زوجته تتحاشى أن تظهر أمامه .
يجلس أمام عجلة القيادة فى الميكروباص و بيده كوب الشاى الثقيل و بين أصابعه سيجارة الصباح التى هى على الريق كما تقول زوجته .
دقيقتان ووصل صبيه التباع سيد الذى ينادونه سوستة على سبيل التدليل ، فاستقبله ككل يوم بقسط وافر من الترحيب ، و لكن طريقة الترحيب هنا تختلف بعض الشيء عن طريق ترحيب الناس الطبيعيين ببعضهم البعض .

كانت طريقة عبده فى الترحيب بسوسته – كل يوم – هى وصلة سباب و شتم متواصل بالأب و الأم و سب الدين و سب الملة و سب الصباح و سب السيارة و سب كل ما يرد بذهنه ، و يستمر على ذلك حتى يصل إلى موقف السيارات الأجرة الذى يعملون به .
كان عبده قد عمل فترة الخليج و لم يعد من هناك إلا بثمن هذا الميكروباص الذى يعمل عليه الآن و الذى يطعم به زوجته و ولديه و ينفق منه على مزاجه العالى 
كان فى الخامسة و الثلاثين من عمره طويل جسيم ، قوى البنية ، على وجهه ندوب معارك كثيرة خاضها بسبب سوء خلقه و قلة مزاجه 
و كان غير راض عن أى شيء و لا يعجبه أى شيء ، و كان ساخطاً حتى على ربه جل و علا ، دائماً ما تسمع منه هذه العبارة 
عبده : ليه بس كده يا رب ؟!!
فى هذا اليوم وصل إلى الموقف مبكراً فنزل كعادته إلى المقهى (ليشرب حجراً ) ، و يعمل ( الاصطباحة ) على حد قوله مع صديقه الوحيد ((بدوى)) فى حين ينادى سوستة على السيارة حتى تمتلئ بالركاب
سوستة هذا أو سيد كان شاباً فى السابعة عشر من عمره ، يتيم ، له أم مسكينة تبيع الخضار و الفاكهة على ناصية الشارع الذى يعيشون فيه ، و قد اضطر أن يترك الدراسة ليعمل حتى يساعد أمه و ينفق على أختيه الصغيرتين .
لذا فقد كان يتحمل سخافات و قلة أدب الأسطى عبده حتى لا يطرده .
-----
سيد : مؤسسة عبود ... مؤسسة عبود ....مؤسسة عبود


كان هذا هو نداء سيد الذى يمسك فى يده بشطيرة فول هى إفطاره اليومى ، و بدأ أول الركاب فى الصعود إلى السيارة 
أيمن 
شاب جامعى ، وسيم ، طويل
----
أخذ عبده نفساً من الشيشة ، و ناولها لصديقه بدوى الذى أخذها من فم عبده و وضعها فى فمه ...
عبده : و بعدين .. حنعمل إيه ؟!!
بدوى : أنا عارف .... أنا اللى بسألك 
عبده : خلاص بسيطة .... نرفع الأجرة بدل ما تبقى جنيه و ربع تبقى جنيه و نصف
بدوى : يا سلام !! 
عبده : أمال إحنا اللى حنلبس الكارتة الجديدة ... نحملها على قفا الزباين
يناوله بدوى الشيشة فيضعها فى فمه 
بدوى : لا يا عم لازم نقعد كلنا و نتفق ... عشان نبقى كلنا يد واحدة
عبده : يا جدع اسمع اللى بقولك عليه .... أنا حاطلع دلوقتى على الفردة بتاعتى و حاخد من الزباين جنيه و نص 
----
سيد : مؤسسة عبود ... مؤسسة عبود ....مؤسسة عبود
و يصعد ثانى الركاب إلى الميكروباص 
ابراهيم 
عم ابراهيم ذلك الرجل العجوز ... الذى خرج على المعاش منذ خمس سنين 
----
بدوى : تاهت و لقيناها 
عبده : قول يا عم الفهيم
بدوى : إحنا نقعد واحد رابع فى الكرسى الأخير
عبده : أيوه ... عشان ييجى أمين رخم يرسم علينا .... و بعدين ده حمل على العربية 
بدوى : يا عم خلى قلبك جامد 
عبده : يا جدع دى راس مالى كله لما بتعطل بجوع أنا و العيال 
بدوى : ما انت اللى إيدك مخرومة 
عبده : أبداً و الله ... اللى جاى على قد الرايح
بدوى : آه اللى جى على قد الرايح على المزاج 
----
سيد : مؤسسة عبود ... مؤسسة عبود ....مؤسسة عبود
و يصعد ثالث الركاب إلى الميكروباص 
أمين
قصير ... يرتدى الجلباب و يضع فوق رأسه طاقية ... يبدو من مظهره أنه فلاح
----
عبده : يا عم مزاج إيه ؟ هو بقى فيه مزاج دلوقتى ؟
بدوى : أمال صارف كل فلوسك على إيه ؟
عبده : أصلك مشوفتش أيام العز .... أيام الحشيش ... الله يرحم دى أيام
بدوى : أمال دلوقتى فى إيه

عبده : فيه المخروب اللى بيخرب الدماغ ... البانجو ... منها لله الحكومة
بدوى : (يضحك ) ليه ... عشان مبتوزعش حشيش على بطاقة التموين ؟ !!
عبده : لأ بس تخف إيديها شوية عشان السعر ميضربش كده 
بدوى : خلاص ... حابقى أكلمهم لك 
----
سيد : مؤسسة عبود ... مؤسسة عبود ....مؤسسة عبود
و يصعد رابع الركاب إلى الميكروباص 
محسن
شاب متأنق  ... يرتدى بذلة كاملة فى هذا الحر ، و يمسك بحقيبة سوداء 
----
بدوى : الواد ابنك الكبير عنده قد إيه دلوقت
عبده : عنده ست سنين 
بدوى : مش حتقدم له فى المدرسة ؟
عبده : يا عم مدرسة مين ... أنا شوية كده و حجيبه يشتغل معايا على العربية
بدوى : يا جدع ... حد يقول الكلام ده برضه ... إنت عاوزه يطلع زيك
عبده : و أنا مالى ... ما أنا زى الفل أهه
بدوى : قول زى الزفت ... زى الطين 
عبده : ليه كده .. متخليك حلو أمال
بدوى : خليك إنت حلو و دخل ابنك المدرسة .. خليه يطلع محترم 
عبده : ليه كده بس؟ ... يعنى أنا مش محترم و لا إيه 
بدوى : ولا تعرف عن الاحترام حاجة
عبده : و الله انت اللى قفل .... و آخرة التعليم إيه ..يبقى موظف؟ ... حياخد كام ؟
بدوى : ياخد اللى ياخده ... على الأقل لما يتقدم لواحدة يتجوزها يبقى ملو هدومه
عبده : مش بيملى الهدوم غير الفلوس يا برنس 
بدوى : الفلوس بس ؟
عبده : أمال إيه ... إنت عارف الواد سوستة يوميته كام معايا ... 25 جنيه ... مين موظف بيتحصل عليهم 
بدوى : بس بيطفح بيهم الدم معاك طول النهار و بيشبع منك إهانات و شتايم 
عبده : نافوخك بقى ... متصدعناش ع الصبح 
----
سيد : مؤسسة عبود ... مؤسسة عبود ....مؤسسة عبود
و يصعد خامس الركاب إلى الميكروباص 
جمال
تاجر .... سمين ... أصلع 
----
يتلفت عبده ذات اليمين و ذات الشمال و كأنه يبحث عن أحد
بدوى : بتدور على مين ؟
عبده : مفيش 
بدوى : انا عارف بتدور على مين ... على الواد حنكش المعفن 
عبده : اسم الله عليك .... طول عمرك نبيه
بدوى : يا جدع حرام عليك صحتك... ، و فلوسك دى مش أولى بيها بيتك و عيالك

عبده : يا عم حد اشتكالك ... أنا مش مخلى بيتي ناقصه حاجة ... و بعدين هو أنا حاشتغل زى الحمار فى الساقية ... ماليش مزاج و نفس أنا كمان ... و لا كل حاجة البيت و العيال 
بدوى : مفيش فايدة فيك 
عبده : أيوه ريحنا من مواعظك دى و حياة أبوك .... دى الحاجات دى هى اللى مخلية الواحد عايش و مستحمل القرف اللى احنا فيه 
بدوى : يا جدع احمد ربنا ... عند عربيتك و شقتك و متجوز و مخلف و شغال عند نفسك محدش بيتحكم فيك ... عاوز إيه تانى .... بطل افترا 
عبده : بطل انت بس رغى النسوان ده 
-----
سيد : مؤسسة عبود ... مؤسسة عبود ....مؤسسة عبود
و يصعد سادس الركاب إلى الميكروباص 
نادية
فتاة تلطخ وجهها بالكثير من المساحيق وترتدي ملابس ضيقة و ملفتة جدا
-----
يصل حنكش و يرى عبده فيذهب إلى المنضدة الجالس عليها و يجلس فيرحب به عبده و يتمعر وجه بدوى 
عبده : إيه يا حنكش ... فينك بقالك كام يوم
حنكش : أبداً ... كنت فى مصلحة 
بدوى : الله يخرب بيت مصالحك دى ... متحل عنا يا بنى انت
حنكش : (يبتسم بسماجة) ليه كده بس؟ ... بكرة تحتاجنى يا عم بدوى 
بدوى : ربنا يكفينا شرك انت و اللى زيك
حنكش : ( يتصنع الغضب ) طب يا عم سلامو عليكو 
ينهض فينهض وراء عبده الذى ينظر معاتباً لبدوى 
عبده : استنى بس يا حنكش ... حاقولك
يجلس حنكش على منضدة أخرى فيجلس معه عبده
حنكش : مش شايف صاحبك بيكلمنى إزاى ؟
عبده : سيبك منه ... جبت الأمانة
حنكش : أمانة إيه بس؟ ... دا أنا كنت محبوس اليومين اللى فاتوا دول 
عبده : ( بضيق ) الله ... و بعدين ؟ أنا لسة حاستنى تانى 
حنكش : اتقل بس ... معايا حاجة أحسن منها 
عبده : ( بلهفة ) بجد ... معاك إيه ؟
يمسك بيده من تحت المنضدة و يضع فيها شريط حبوب مخدرة
عبده : ( منزعجاً ) إيه ده ؟ ... برشام ؟ ... لأ يا عم مليش فى السكة دى 
و حاول إرجاعه إليه مرة أخرى ، و لكنه سحب يده 
حنكش : إفهم يا جدع ... دا أحسن من اللى انت طالبه ميت مرة .... ده شغل البهوات 
عبده : يا عم لا بهوات و لا بوابين .... خلينا فى اللى نعرفه
حنكش : يا جدع أنا عاوز أضبطك ... عاوز أنضفك
عبده : بلا تنضفنى بلا تحمينى يا عم دول بيقولوا بيلحس الدماغ 
يضحك حنكش ضحكة شيطانية ساخرة 
حنكش : شوف الجهل .... يا جدع أنا عمرى جبت لك حاجة وحشة
عبده : ....

حنكش : حقولك ... أنا حاطلع جدع معاك للآخر .... خده يا عم لو معجبكش متدنيش حقه
عبده : يا عم مش حكاية فلوس 
حنكش : طيب ... اسمع الكازيون ده ... خد دى جربها 
ثم يضع فى فمه حبة فيشرب عليها عبده جرعة ماء 
------
سيد : مؤسسة عبود ... مؤسسة عبود ....مؤسسة عبود
و يصعد رجل و امرأة 
زوجان ... مصطفى و كريمة
-----
ينتبه عبده إلى أنه قد ابتلع الحبة المخدرة و هو مقدم على قيادة سيارته
عبده : الله يخرب بيتك يا حنكش ... دا أنا طالع فردة دلوقتى
حنكش : يا جدع متخافش ... دى حتظبطك و تفوقك ... متخافش
عبده : حتفوقنى ... يا عم أنا عاوز حاجة تسطلنى 
حنكش : دى للفوقان بالنهار ... فى حاجة تانية للسطل ... بس دى بتبقى بالليل 
عبده : يعنى حاعرف أسوق ؟
حنكش : حتسوق و حتنبسط و تروش ... ادعيلى بقى 
عبده : (يضحك ) أدعيلك ؟.. أقول إيه ؟ .. آه .. الله يخرب بيت أمك !
حنكش : ها ها ها ها 
-----
سيد : مؤسسة عبود ... مؤسسة عبود ....مؤسسة عبود
يصعد ثلاثة رجال و فتاة
محمود : ممرض فى مستشفى التأمين بشبرا
اسماعيل : رجل فى الأربعين ... ملتح و يبدو عليه سيماء الصلاح
عادل : شاب هادئ تبدو عليه الطيبة
منى ... طالبة ثانوى تلبس الخمار و القفازين
-----
ينصرف حنكش و يعود عبده إلى بدوى الذى تبدو عليه علامات عدم الرضا
بدوى : أنا مش قلتلك ميت مرة ابعد عن الواد بن الأبالسة ده 
عبده : يا عم كبر دماغك بقى 
بدوى : يا بنى السكة دى آخرتها وحشة 
عبده : ( ساخراً ) حاضر يا عم الشيخ
بدوى : انت بتتريق ... مش فاكر الواد مرغنى ... مش فاكر لما مات بجرعة زيادة 
عبده : ( ينفخ فى ضيق ) أففف ..يا عم متفتكر لنا حاجة عدلة أمال
بدوى : مبتشوفش مراته بتعمل إيه دلوقت ... ربنا يستر على ولايانا 
عبده : ( ثائراً ) يا عم وفر كلامك ده بقى ... هو انت مبتزهقش؟
ثم يلتفت إلى سوستة و يصرخ فيه 
عبده : متعلى صوتك شوية يا بن الـ .... ( يسب له الدين )... لسة العربية مكملتش يا بن ( يسبه بأمه)
-----
سيد : مؤسسة عبود ... مؤسسة عبود ....مؤسسة عبود
يندفع نحو السيارة رجلان و امرأة مسنة 
شوقى ... محامى 
علاء ... عاطل
أمينة .. امرأة مريضة مسنة 
و لم يعد هناك إلا مكانان فيركب شوقى بسرعة ، و يدفع علاء أمينة بكتفه فتكاد تسقط على الأرض و يركب و لا يعيرها اهتمام
أمينة : يا بنى حرام عليك كنت حتوقعنى 
لا يلتفت إليه و يهملها و كأنها لا تكلمه
أمينة : يا ابنى أنا با غسل الكلى و اتأخرت على دورى فى المستشفى 
و لا كأنها موجودة أصلاً 
يبدو الضيق على كل الركاب و تتعالى طقطقات الاستنكار 
علاء : أنا كمان مستعجل يا حاجة 
فيخاطبه الراكب عادل الشاب الطيب 
عادل : يا أخى حرام عليك بتقولك عيانة
علاء : (بسماجة) متنزل انت وركبها ... و لا لازم تبقشش من جيبى أنا 
يقوم عادل بمنتهى الشهامة من مكانه و ينزل للمرأة لتركب هى فتتمنع و يصر ثم أخيراً تركب و تدعو له كثيراً 
و يذهب سيد إلى عبده يعلمه أن السيارة اكتملت فيودع بدوى و يذهب ليجلس إلى عجلة القيادة
عبده : الأجرة جنيه و نص يا حضرات من قبل ما نتحرك 
تتعالى همهمات اعتراض من الركاب
عبده : اللى مش عاجبه ينزل .. إحنا لسة فى الموقف
محمود : ليه يا اسطى ؟ ... إحنا كل يوم بنركب بجنيه و ربع
عبده : يا بيه البنزين غلى و الكارتة غليت 
محمود : بنزين إيه اللى غلى يا اسطى هو إحنا مش عايشن فى البلد و لا إيه ؟
عبده : (متبرما) بقولك إيه يا بيه ... مش عاوز صداع اللى مش عاجبه ينزل ياخد عربية تانية 
و كالعادة و بالسلبية التى يعرف بها المصريون لم ينزل أحد و لم يعترض أحد و أخرج كل منهم المبلغ الجديد باستسلام و سهولة و دفعه و هو كاره 
و ابتسم عبده فى ثقة فقد كان يعلم أن هذا هو الذى سيحدث ، و ابتسم أكثر حين تذكر هذه النكتة التى بعد أن تضحك عليها ملء شدقيك ثم تفيق ستجد فى نفسك رغبة فى البكاء و أن تسح دموع القهر
-----
ذات مرة رأى الحاكم أن الناس كلها خاضعة خانعة لا يعترض أحد و لا يتبرم أحد ، مهما حدث لهم فإنهم مستسلمون منقادون ، فنادى وزيره و اظهر له ضيقه من خنوع الناس و أنه كان يرغب أن يكون شعبه أكثر إيجابية ، يعنى على الأقل تخرج و لو مظاهرة واحدة تعترض على أى شيء ، حتى لمجرد أن يعلم العالم أن البلد فيها ديموقراطية .
فاقترح وزيره أن يقوموا بالضغط على الشعب حتى يخرج عن طوره و يبدأ فى الاعتراض ، و اقترح أسلوباً للضغط يتمثل فى فرض الحكومة رسوماً على صعود أهم كوبرى فى البلد و اكثرها ارتياداً ، فما كان من الناس إلا أن خضعوا و دفعوا و استكانوا ، فغضب الحاكم ، فاقترح عليه الوزير أن يفرض رسوماً على الهبوط من الكوبرى أيضاً ، فما كان من الناس إلا أن خضعوا و دفعوا و استكانوا أيضاً ، فاستشاط الحاكم غضباً و هدد الوزير بالعزل إن لم يحل هذه المشكلة . طبعاً يدرك هذا الحاكم أنه هو الذى قتل النخوة فى قلوب الناس .

بات الوزير سهراناً يفكر فى شيء فظيع يصنعه فى الناس حتى يخرجوا عن شعورهم و يبدأوا فى الاعتراض و المظاهرات ، فأمر رجال الأمن أنه بالإضافة إلى تحصيل رسوم الصعود على الكوبرى و تحصيل رسوم الهبوط يقف أحد رجال الأمن فيصفع كل واحد على قفاه قبل الهبوط من الكوبرى . 
و بالفعل بدأ تنفيذ هذا الأمر ووقف الناس طابوراً طويلاً منتظرين أن يُصْفَعوا على قفاهم حتى يستطيعوا النزول من على الكوبرى ! ، و كان الوزير قد ذهب بنفسه يتابع الموقف فكاد يتميز من الغيظ لما رأى هذا الخضوع و الخنوع من الناس .
إلا أنه بعد وقت طويل سمع مواطناً يرفع صوته فى اعتراض واضح
المواطن : دى مش طريقة ... مينفعش كده ... ده أسلوب غير آدمى 
طبعاً شعر الوزير بالانشراح و السرور ... أخيراً فى واحد عنده كرامة ، فأمر باستدعائه فأتوا به إليه فسأله فوجده صلباً جاداً !!
المواطن : يا فندم ده ميرضيش حد أبداً ... إحنا بقالنا ساعتين واقفين .. ورانا أشغال اتأخرنا عليها 
الوزير : ( سعيداً ) طيب و إيه المطلوب ؟!
المواطن : ( بمنتهى الثورة ) يعنى يا فندم الحكومة كانت لازم تعين أكثر من واحد يدينا على قفانا عشان نخلص بسرعة و منتأخرش !!
طبعاً الوزير أصيب بجلطة ... 
بعد أن تنتهى من الضحك .. إقرأها مرة أخرى لتعرف المغزى من ورائها 
-------
بدأ سيد أو سوستة فى جمع الأجرة من الركاب الذين دفعوا فى استسلام و استكانة و رضخوا لطغيان هذا السائق ..
بدأت السيارة طريقها و خرجت إلى الطريق الدائرى ، و وضع عبده شريط تسجيل فى المسجل و رفع الصوت عالياً جداً بطريقة مستفزة حتى أن اسماعيل ذلك الرجل الملتحى كان يمسك فى مصحفه و يقرأ فيه فلم يستطع أن يكمل 
و شكت كريمة لزوجها أن الصوت يكاد أن يصم أذنيها 
مصطفى : لو سمحت يا اسطى .. وطى الصوت شوية 
عبده : يا فتاح يا عليم ع الصبح .... 
و لم يمد يده أو يخفض الصوت 
فما كان من أمينة - المرأة الكبيرة – إلا أن طلبت منه أيضاً خفض الصوت ، و لكن لا حياة لمن تنادى 
اسماعيل : يا اسطى لو سمحت وطى الصوت أنا مش عارف أقرا قرآن 
عبده : (بوقاحة ) بقولك إيه يا عم الشيخ ... أنا دماغى مش فايقه لكم ... التسجيل بايظ و الصوت بتاعه كده ... مبعرفش أوطيه 
بالطبع كان يكذب ، و لا أدرى لماذا يتعامل معظم السائقين مع الركاب بهذه السفالة و هذه العدوانية ؟
و فى النهاية سكت الناس مكرهين و لم يخفض صوت المسجل ، و اتسعت ابتسامته فى داخله فقد شعر شعور المنتصر مرة أخرى و قال يحدث نفسه :
عبده : شعب مبيجيش إلا بالضرب على دماغه 
و كان يسير فى منتهى السرعة و تجاوز الحد المسموح له به ، و كان مندمجاً فى صنع (الغرز) كما يقولون و كأنه يخيط ثوباً 

و كل ذلك حتى ينتهى من هذه الرحلة بسرعة ليدرك رحلة أخرى ، ظانا أنه بذلك سيحصل على مزيد من الرزق ، و نسى أن فى التأنى السلامة و أنه مسئول عن سلامة هؤلاء الناس الذن هم أمانة بين يديه ، و أن رزقه مقسوم و لن يزيد أو ينقص ..
و استمرت الرحلة ...
-----
بعد قليل شعر عبده  أن شيئاً ما ليس على ما يرام 
سأل الراكب الذى بجواره إن كان قد حدثه أم لا فنفى و أخبره أنه لم يحدثه 
ثم شعر أن الدنيا تصطبغ بلون أخضر خفيف يزداد دكانة شيئاًَ فشيئاً 
فهز رأسه حتى يزيل هذا الشعور ، و لكنه لم يزل 
التفت إلى الراكب المجاور له ، كان أيمن الطالب الجامعى 
عبده : بتقول إيه يا بيه ؟
أيمن : مفيش حاجة يا ريس ... أنا مكلمتكش
فنظر إليه عبده نظرة غريبة ، خاف منها أيمن 
عبده : ( بلسان ثقيل ) هو كل مرة كده ... ماشى يا برنس ... بس المرة الجاية مش حفوتهالك !!
لم يفهم أيمن شيئاً و التفت إلى الراكب المجاور له فوجده أيضاً لا يفهم شيئاً 
أنتم تفهمون طبعاً أن مفعول الحبة المخدرة قد بدأ فى السريان
بدأ عبده فى الانفصال عن الواقع رويداً رويداً ، و بدأ صوت المسجل المرتفع جداً و كأنه يأتى من بعيييد .
نظر إلى يديه فأحس أن كفيه الممسكتين بالمقود بعيدين جداً ، فنظر إلى أيمن و قال له 
عبده : هو أن إيدى بعيدة قوى ليه كده ؟
أيمن : ( بعدم فهم ) نعم ؟
كان الصوت يصل إليه بطريقة صدى الصوت المتكرر و الصورة أمامه تزداد عتامة ، و كان عقله قد غلف بسحابة كثيفة من اللاوعى فلم يسمع أيمن 
و فجأة زاد سرعة السيارة بطريقة انتحارية حتى كاد عداد السرعة أن يصرخ من الاعتراض 
و شعر الركاب بأن فى الأمر شيء 
كانت السرعة قد جاوزت المائة و أربعين و ما زالت تزداد 
فقال له أيمن برعب ..
أيمن : إيه يا اسطى ... فيه إيه ؟
مصطفى : براحة شوية يا اسطى
كان سيد قد فهم الموقف ، و علم أن عبده خاضع لتأثير المخدر فهو رآه كثيراً و يعلم كيف يكون حاله حينها ، و لكنه لم يره فى هذه الصورة و هو فى أثناء القيادة ، فشعر بالقلق الشديد
سيد : متهدى شوية يا اسطى 
يلتفت عبده و ينظر له نظرة خاوية شديدة البلادة ، فيرى الركاب هذه النظرة فيتملكهم الفزع 
سيد : ( بخوف ) إركن يا اسطى .... إركن و أنا أسوق
عبده : هو مين اللى يسوق يا .... ( سب له الدين) 
أدرك الناس خطورة الموقف فالسائق يسير بسرعة مائة و خمسين كليومتر الآن و خاضع بالكامل لتأثير المخدر فترتفع أصواتهم و تبدأ النسوة فى الهيستيريا
فيلتفت إليهم عبده مرة أخرى و يصرخ فيهم 

عبده: فيه إيه ... مالكو ... و الله أنزلكو
طبعاً كانت هذه أمنيتهم الآن 
شوقي : طيب نزلنا يا اسطى 
عبده : طيب أنا كبرت فى دماغى بقى و محدش نازل ... و اللى ليه شوق فى حاجة يورينى نفسه ... أنا محدش يضحك على أبداً ... أنا قلت لبدوى الكلام ده ميت مرة ... هو اللى مبيسمعش الكلام 
كان لسانه ثقيلاً جداً و يقود و هو يلتفت إلى الخلف و الركاب قد ألجمهم الرعب و شعروا جميعاً بدنوا النهاية .
و فجأة احتكت سيارتهم بسيارة أخرى ملاكى و ضربت المرآه الجانبية لها فحطمتها و لكنه كان منطلقاً كالصاروخ 
فعلا صوت الناس المذعورة و صرخت النساء و دبت الفوضى فى السيارة ، كل هذا و عبده فى واد آخر 
فمد سيد إل كتف سيد و هزها
سيد : إركن يا اسطى عبده ....يا اسطى عبده ... اركن 
و لا حياة لمن تنادى ماتت رجله على البنزين و ماتت يده على المقود فأيقن الناس بالهلاك
وحانت من أيمن التفاته نحو عداد السرعة فوجد أن السيارة قد جاوزت المائة و ستين كيلو
و بالفعل حدثت المأساة ...
-----
بعد ساعتين كان الحال على الطريق الدائرى فى منتهى الفوضى
و كان رجال الأمن منتشرين بكثافة ، و كان رجال الأسعاف يعملون بطاقتهم القصوى 
و بين كل هؤلاء وقف العميد التونى يحقق فى الحادث و كان قد استدعى أحد شهود العيان 
التونى : اسمك إيه ؟
الشاهد : اسمى شوقى سعادتك
التونى : عاوزك تحيكلى على اللى شوفته يا شوقى
شوقى : أنا كنت واقف مستنى الميكروباص فوق الرصيف ، و فجأة لقيت الميكروباص ده جاى من بعيد زى الطلقة ، راح خابط فى جنب عربية نص نقل و راح داخل يمين لحد ماخبط فى الرصيف اللى كنا واقفين عليه و طلع عليه ، و لولا ستر ربنا كان موت حد فينا 
التونى : و بعدين ؟
شوقى و بعدين راح خابط فى السور بجنب العربية و نزل تانى على الشارع و راح مقلوب ثلاث أربع قلبات ، كانت العربية النقل جاية بسرعة راحت دايسة على الميكروباص هرستة 
نظر العميد التونى إلى السيارة المهروسة فعلياً و إلى الجثث التى رصت على الرصيف و جاء إليه مساعده يعلمه بانتهاءهم من عملهم 
التونى : إيه الأخبار يا كريم 
كريم : خلاص يا فندم حننقلهم على المستشفى 
التونى : مفيش حد نجى ؟
كريم : للأسف يا فندم 
التونى : لا حول و لا قوة إلا بالله ... ستة عشر واحد فى حادثة واحدة ؟
كريم : قضاء ربنا يا فندم ...سيادتك تأمرنا بحاجة ؟
التونى : جمعتوا كل أوراق الضحايا ؟
كريم : أيوة يا فندم ... 
التونى : طيب ... خليهم يخلصوا و ينقلوهم للمستشفى بسرعة 
كريم : أمرك يا فندم 
و ينصرف كريم ليتابع عملية النقل و الإخلاء ، و يذهب العميد التونى إلى سيارته و يركب فى المقعد الخلفى ، و يأمر السائق بالرجوع إلى مكتبه ثم يشرد 
كان العميد التونى قد رأى حوادث كثيرة ، و لكنه لم ير حادثة بهذا الحجم 
و لأول مرة يهتز و يشعر بمشاعر مختلفة ... شعر بالخوف ... فقد كان قريباً جداً من هؤلاء الذين فارقتهم أرواحهم من ساعة أو ساعتين 
كان على عكس المعروف عن رجال الأمن المميزين بالقسوة و غلظة القلب و البعد عن الله ، كان يخشى الله و يحاول أن يتقه على قدر الإمكان ، لا يحب الظلم و لا التكبر و لا التربح من وظيفته و مركزه .
شرد ذهنه فى هؤلاء الذين رآهم مكومين لا حول لهم و لا قوة و قد غطاهم المارة بصفحات الجرائد
رأى الشاب الوسيم الذى هو فى مقتبل العمر ، و رأى الفتاة المحجبة و رأى المرأة العجوز و رأى الشيخ الذى فارقته الحياة و هو ممسك المصحف و رأى المرأة المتبرجة و قد لوث التراب وجهها الذى حرصت على تلطيخه بالمساحيق 
ثم خطر له خاطر زلزل أركانه و جوانحه ، و جال بخاطره سؤال كاد له قلبه أن يتوقف ...
على أى شيء مات هؤلاء ؟ ، أين هم الآن ؟ ما حالهم مع ربه حين واتاهم القضاء ؟ ، هل ما يرد عليه كل منهم الآن خيرٌ مما تركه أم هو شر و العياذ بالله ؟
انتهى عملهم و ليس أمامهم إلا الحساب ، و بعد الحساب سينصرفون إلى أحد طريقين ، فهل يا ترى إلى الطريقين سينصرف كل منهم 
تذكر الحديث الصحيح :" يبعث كل عبد على ما مات عليه " 
فلو مات على توبة و عمل صالح بعث عليه و لو مات على معصية و فسوق بعث عليه 
فكيف مات كل واحد منهم ،ما آخر شيء صنعه ، إلى أين كان كل واحد منه يذهب ، ما هى قصة كل واحد فيهم ...
و السؤال الأهم .... كيف كانت ساعاته الأخيرة 
بالطبع كان علم ذلك خافياً على العميد التونى الذى ما زال عقله حائراً فى محاولة لإجابة كل هذه التساؤلات
و لكن لن يستطيع أن يصل لإجابه تشفيه لأنه لا يعلم شيئاً عنهم 
أما نحن فسوف نعلم بإذن الله تعالى ، و سنعود بالزمن إلى الوراء أربع و عشرين ساعة الأخيرة فى حياة كل منهم 
سنقترب منه و سنعرف كيف ختمت حياته و على أى شيء سوف يلقى ربه 
فتعال معنا لنتعرف على الساعات الأربع و عشرين الأخيرة .. أو لنتعرف على الساعات الأخيرة
إن فى ذلك لعبرة لمن يخشى
إن فى ذلك لعبرة لأولى الألباب
-----











نـاديـة
بقلم د. أحمد السعيد مراد


الرجال في بلادنا لا تحركهم إلا غرائزهم .. يقولون بأن المرأة ناقصة عقل لأنها تحكم عواطفها ومشاعرها قبل عقلها .. فما بالكم بمن تحركه غرائزه قبل عقلة ؟
لا تجعلي الرجل ييأس منك تماما فيهجرك .. ولا تعطيه كل شيء فيزهدك
نحن في عالم مادي بحت لا يكفي فيه العلم والأخلاق كي تستطيع أن تنال قسطا من الحياة المريحة .. لذا الغاية تبرر الوسيلة وما تكسب به .. العب به
تلك هي المباديء التي تؤمن بها نادية وهي المحرك الرئيسي لها
بالرغم من أن حظها من الجمال متوسط إلا أنها بكثير من المساحيق والصبغات تستطيع ابعاد العيون عن مواضع القبح بها وبهذا يعدها الكثيرين جذابة 
وتعتمد في ملابسها على أن تجذب كل الأنظار اليها بطريقة أن ما خفي كان أعظم
تعمل ضمن طاقم سكرتارية ضخم بإحدي شركات القطاع الخاص .. بالطبع لا داعي لأن نقول بان مؤهلها الأكبر للتعيين في هذه الوظيفة كان أسلوب ملبسها وزينتها
يعتمد عليها المدير كثيرا حين طلب التوقيع سريعا بلا نقاش من العملاء
فبمجرد دخولها حاملة للأوراق وابتسامه متدللة للعميل يفقد الكثير من توازنه وتركيزه ويصبح جل همه في أن يلفت انتباهها أو أن يفوز منها بدعابة أو ضحكة
على النقيض من زميلتها هبة 
خريجة كلية التجارة القسم الانجليزي .. الماهرة في آداء عملها والمخلصة بقوة فيه 
يعتمد عليها المدير في كل الأعمال الجدية التي تكون مرهونة بمستقبل الشركة
و هي التي يستقدمها للعملاء الأجانب
أولا لأنهم جديون .. وقت العمل عندهم مقدس لا هزل فيه
ثانيا لأنها تجيد اللغة الانجليزية وتستطيع التعامل معهم ببراعة منقطعة النظير
وعلى النقيض من نادية
تتميز هبة بجمال رقيق وهاديء يزينها حجابها البسيط بايشارب ذوو ألوان متناسقة مع بقية ملابسها يظهر زوقها الرفيع في اختيارها 
هبة ذات الصوت الخفيض والتي لا تستطيع ان تنظر لعين محدثها أكثر من ثانيتين
وتحرص وقت صلاة الظهر على الذهاب الى قاعة الاجتماعات وتتأكد من غلقها لتصليه وتصلي العصر بعد عودتها لبيتها
هي الأنثي الوحيدة التي تصلي الظهر بالشركة
وأربعة رجال يفترشون سجادتي صلاة بإحدى الطرقات ويؤدونها
وما دون ذلك .. تجد الجميع مكفهر الملامح جدي المظهر ودائما السير بالخطوة السريعة هو شعار كل من ينطلق بالشركة
.. (( والله ما هتتجوزي طول ما أنت مقفلة كده .. يا عبيطة إلحقي وقعي لك واحد قبل ما يفوتك القطر .. ))
قالتها نادية لهبة أثناء حوارها معها وهما عائدتين سويا من العمل
قالت لها هبة .. (( الزواج رزق يا نادية والرزق من ربنا يكتبه لمن يشاء .. ))
.. (( ونعم بالله .. وهو أنا قلت غير كده .. بس اسعي يا عبد وانا اسعى معاك .. قولي لي ازاي واحد هيعجب بيكي وأنت مش بتديله وش ؟ ))
.. (( والله لو هيعجب بيا علشان هاديله وش واضحك له بمسخرة يبقي مش عايزاه أنا عايزة واحد يعجب بأدبي وأخلاقي لأن الأول مش هاكفيه وهيدور على غيري وغيري وغيري ))
.. (( أنت حرة خليكي زي ما أنت كده ولما تعنسي هتقولي ياما نادية قالت لي .. ))
بالرغم من أن هبة مقتنعة تماما من كل حرف نطقته لنادية 
إلا أن كلام الأخيرة كثيرا ما كان يقع منها موقعا ..
فهي ترى بأم عينيها الكثيرين يتهافتون على نادية والتي تستثمر ذلك بشتي الطرق لنيل كل ما تريد
حتى ان عميلا ذات مرة أعطاها خط هاتف جوال هدية به مزايا لا تتوافر إلا لرجال الأعمال وبالطبع كان هذا الخط داخل جهاز جوال حديث للغاية 
أما هي فتشعر بأن الجميع يتجنبها ويخشاها ويقولون عنها أنها غفير الشركة كما قالت لها نادية ذات مرة 
حتى أن هبة كثيرا ما كانت تقف أمام المرآة للتأكد من تناسق ملامحها وجمالها
أما نادية فكانت تشعر بحقد دفين نحو هبة 
ليس كراهية فيها فهبة مؤدبة معها ولا تصارعها 
ولكن لأن هبة تظهرها وتشعرها بأنها شيطان و فاسقة داعرة
نادية مقتنعة بأنها محترمة لأنها لا ترخي الحبل على آخرة .. فهي تعطي بحدود ولا تتجاوز حد معين مهما حدث
حدثتها هبة ذات مرة بأنها تغضب الرب لأجل رضا العبد عنها وانبهاره بها
ردت عليها نادية قائلة .. (( يا بنتي هم يومين بس لغاية ما نوقع اللي عليه العين .. وبعد ما نضمنه في ايدينا نبقي نفوق لبيتنا ونتوب لربنا .. وربنا غفور رحيم .. مش كده ولا ايه ؟ .. ))
ولكن هبة دائما ما تذبحها قائلة .. (( طيب وانت ضامنة تعيشي لغاية ما تتوبي ؟؟ .. ))
ودائما ما تعطل عنها هبة الكثير من العطايا والعمولات
يأتي العميل ويكن كل أوراقه متوقفه يبحث بناظرية وعندما يجد نادية هي التي يبدوا عليها الاستجابة يتوجه اليه طالبا فقط إمضاء المدير لصرف شحنته حتى يحملها الي مخازنه ومراكز توزيعه وإلا سيخسر الكثير .. فهل ترضى أن يخسر ما يقرب من عشرة آلاف جنيه بسبب التأخر في الصرف ليومين ؟ .. ويقول بأنه يقبل خسارة ألف أما عشرة فكثير
في تلميح الى المبلغ الذي ينتوى دفعه لو أنهت له أوراقه بسرعة
وقبل أن ترد نادية اذا بهبة تتدخل قائلة .. (( أوراقك لا يمكن إنهائها إلا بعد التأكد من رصيدك بالبنك حتى لا يتكرر ما حدث بالشحنة السابقة حينما وجدنا الرصيد غير كاف وتأخرت في السداد لشهرين متتابعين .. ))
ينظر اليها الرجل شذرا وتنظر اليها نادية بغل ولسان حالهما يقول .. (( وأنت مالك هو إحنا هناخد من بيت أهلك ))
اليوم فقط وجدت نادية ما تستطيع به إيقاع هبة 
هي تعلم بان هبة متابع جيد للمسلسلات والأفلام
وكم من مرة قالت لها هبة بأنها تحلم بان تكون بطلة سينمائية محترمة تؤدي رسالة فنية هادفة فعلا بعيدا عن الابتذال
اليوم توصلت نادية عن طريق أحد العملاء الكبار الى مخرج إعلانات 
وذهبت لتجربة الآداء
وكانت صدمتها حينما رفض المخرج وقال لها بأنها تصلح لأن تكون موديل في كليب
إنما لا تصلح لإعلان .. لأن الإعلان يعتمد على تسويق البضاعة بجمال حقيقي

أما الكليب يعتمد على الإثارة أكثر
وبرقت الفكرة في رأسها
أخبرته بأن صديقتها جميلة حقا فهل يقبل بأن يجري مقابلة لها ؟
وببساطة وافق الرجل
كانت نادية تشعر بخنجر حاد مزق أحشائها وبغصة في حلقها
لقد رفضها الرجل .. وهي لم تعتد على الرفض من أي رجل
ولكن عزائها أنها وجدت السبيل الذي تستطيع به أن تلين من عزيمة هبة وأن تجعلها تخلع قناع التدين والإحترام هذا
ذهبت نادية الى العمل بكل نشاط وحماس
ولأول مرة كانت مبكرة 
وبالطبع وجدت هبة وحدها هناك تعيد ترتيب ملفاتها 
جذبتها من يدها وقالت لها 
.. (( تعالي فرصة عمرك ولو ضاعت منك يبقي نقول يا رحمن يا رحيم عليكي .. ))
ابتسمت هبة وقالت .. (( ايه .. عريس من اياهم عايز يقابلني بعد الشغل برضه ؟ ))
.. (( لا يا شاطرة .. فرصة تمثيل حقيقي في الفضائيات .. ))
اتسعت عينا هبة في دهشة ولم تكن مصدقة لما تسمع
فقد كان هذا حلم يراودها وفقط ولم تتوقع أبدا أن يكون حقيقة على أرض الواقع 
فتركت ما بيدها و جلست وقالت لها باهتمام .. (( بتتكلمي جد؟ .. ))
.. (( وجد الجد كمان .. ها .. ناوية ولا هتعملي فيها ست الشيخة .. ))
هزت هبة رأسها وقد شعرت بدوار خفيف .. وقالت لها .. (( تمثيل ازاي يعني وفي ايه .. ))
.. (( هتبدأي زي الكل ما بدأ .. ممثلة اعلانات وبعد كده تتعرفي ويطلبوكي في الأفلام .. ))
كانت هبة تشعر بأنها تمسك بخيط واه أو بشيء خيالي لم تلمسه من قبل فقالت .. (( إعلان عن ايه يعني .. ))
.. (( لا يا حبيبتي من أولها هتحققي .. أنت الأول هتروحي للمخرج يشوفك وبعدين يقرر أنت تنفعي ولا لا .. وبعد كده هتعرفي اعلانات ايه ))
.. (( بس أنا عمري ما هالبس عريان .. ))
.. (( والله براحتك .. أنت لو رحتي له كده يبقي وفري المواصلات وخليكي في بيتك .. على الأقل في أول مرة تروحي له كويسة تعجبيه .. ويتشد ليكي .. تعملي له شغل يعرف أنك أستاذة .. بعد كده تحطي شروطك .. إنما من أولها تتشرطي عليه تبقي مش لازماه وزيك زي ملايين غيرك .. الاول اعملي لنفسك قيمة .. ))
صمتت هبة تفكر كثيرا فيما قالته لها نادية
ولأول مرة لم تستطع الرد عليها
نجحت نادية بقوة أن تنتزعها مما هي فيه
فقالت .. (( بس ماما عمرها ما هترضى .. ))
.. (( يا بنتي دي أمك مش بتسمع غير إذاعة القرآن الكريم وبتنام زي الفراخ من المغرب .. يعني عمرها ما هتشوفك ))
.. (( أنا كمان عمري ما هاخرج من بيتي من غير حجاب ولا عندي لبس ينفع أصلا ))
تضحك نادية وقد وثقت بالنصر والفوز وقالت .. (( لا دي بقة خليها عليا .. هتيجي لي شبرا ألبسك وأروقك وتروحي ساعة زمن تخلصي المقابلة وترجعي عليا تغيري وتروحي تاني ))
كانت هبة تشعر بانها تنسلخ من كل دنياها في لحظة واحدة
فهزت رأسها بعنف وقالت .. (( لا مش عايزة شكرا .. مش هاعصي ربنا ))
.. (( يا بنتي أنت مجنونة .. دي فرصة بتيجي مرة في العمر لو ضاعت عمرها ما هترجع تاني .. انت بس روحي المقابلة وريه حلاوتك وجمالك .. ولما يوافق قولي له ممكن تخليني في اعلانات محجبة ؟ .. المهم يقتنع بيكي الأول .. ))
كانت رأس هبة تموج بعنف
لحظة تقتنع بكلامها 
وأخري ترفض بعنف وتشعر كأنما ستتعري في ميدان عام
ولم تكف نادية عن الوسوسة لها وتذليل كل الصعاب التي تواجهها
وأخيرا قررت هبة أن تذهب فقط أول مرة ليراها وترى هي ما هي تلك الأجواء
وفي منزل نادية قامت هبة بتغيير أكثر من عشرة ملابس ونادية تنهرها وترفع صوتها موبخة لها في كل مرة لرفضها
وأخيرا استقرت على ثوب أسفل الركبة بقليل وليس ضيقا لحد الالتصاق
وتركت أمر المساحيق لنادية التي أخبرتها بأن هذا هو مجالها وميدان لعبها
وأخيرا خرجتا سويا الى المقابلة 
كانت هبة تشعر بانها تسير عارية تماما 
كانت كل العيون تنهبها بقوة 
كانت تشعر بتأنيب ضمير لا مثيل له
وعلى النقيض من نادية كانت تتقزز من تلك العيون التي تتابعها .. وتتأذي منها
وهناك انبهر الرجل بها 
وأخبرها بان جمالها ورقتها هذه سيجعلانها نجمة كبيرة ولها مستقبل باهر
قالت له هبة .. (( بس أنا عايزة .. )) 
نهرتها نادية بقوة وشوشت عليها وقالت لها (( كل اللي انت عايزاه أكيد الباشا مش هيتأخر عنك في حدود المعقول .. ))
كانت تعلم بانها تريد القول في رغبتها القيام بأدوار محجبة 
فأخذتها الى جانب وقالت لها .. (( الرجل بيقول لك مستقبل وانت عايزة تقفليها من الأول اصبري لما تعملي أول اعلان ويعرف شغلك .. ))
وصمتت هبة ..
واذا بهاتف نادية الجوال يرتفع صوت رنينه  .. وكان الخبر بأن أمها قد أغمي عليها وتم نقلها للمستشفى .. 
بثبات أعصاب قالت لهبة .. (( كملي أنت وخليكي مع الرجل .. ولما ترجعي هتلاقيني .. مفيش مشكلة ..))
همت هبة بأن تنطلق معها ولكن نادية رفضت أن تضيع الفرصة 
فقد صحبتها بصعوبة شديدة لا تستطيع تكرارها .. والأمل أن تنغمس فقط في أول عمل لأنها لو عادت الآن قد تفلت منها للأبد
فظلت تقنعها بأن الأمر بسيط وأنه لا يجب عليها تضييع الفرصة
وأخبرتها هبة بأنها تخاف أن تكون بينهم وحدها 
فقالت لها نادية .. (( ليه العو هياكلك متخافيش مش هيلمسوكي دول بتوع شغل وبس .. ))
وانطلقت نادية لتركب السيارة العائدة الى المؤسسة شبرا ..
*****
طلب العميد التوني الجوال الذي كان بحقيبة تلك الفتاة المصبطغة بكثير من ألوان مساحيق التجميل والتي كانت تستقل ميكروباص عبده المنكوب
وقال لكريم .. (( الوحيدة اللي مفيش معاها أوراق .. على الله يكون شغال ونعرف نوصل لأهلها منه .. ))
كان الجوال مغلقا .. فتحه وهو يبسمل داعيا الله أن يعمل .. ولحسن حظه أضاء وأخيرا أخذ يقلب في الليستة حتى وجد كلمة ماما
وطلب الرقم وهو يموج بانفعال عجيب
كيف يخبر أما أنها فقدت ابنتها هكذا في غمضة عين 
وإن كان من البادي عليها أنها حتما ليست بارة بأمها مع كل هذا الكم من التبرج والزينة المبالغة فيها
رد عليه صوت هاديء وناعس
قائلة .. (( ألوو .. مين معايا .. ))
.. (( معاكي العميد التوني يا حاجة من قسم شرطة شبرا الخيمة ))
لأول مرة في حياتها تجد المرأة ضابطا ذو رتبة عالية يحدثها فارتعدت رغما عنها وقالت ..
.. (( يا ساتر يا رب .. خير يا خويا فيه حاجة ؟ ))
تنحنح العميد التوني وقال .. (( إحنا بنتصل بيكي علشان خاطر بنتك يا حاجة ))
.. صرخت السيدة في لوعة وقالت .. (( بنتي مالها  ؟؟ دي في حالها وعمرها ما عملت العيبة .. ))
قال العميد التوني بعد تنهده .. (( البقاء لله يا حاجة بنتك ماتت في حادثة عربية وياريت تيجي لنا للتعرف عليها واتخاذ الاجراءات الرسمية .. ))
واخترقت صرخة السيدة أذني العميد التوني في لوعة شديدة وهي تهتف قائلة .. (( بنتي .. هبة .. ))
ولم يسمع شيئا بعدها ..
****

من اللقطات التي فاتتنا ..
قول هبة لنادية .. 
.. (( أنا عمري ما أقدر أقول لهم بياناتي الحقيقية ولا حد يعرفني ويشوفني في التليفزيون .. ))
تضحك نادية وتقول .. (( يا ستي ولا يهمك .. قولي لهم اسمك نادية على اسمي .. وصدقيني لو أمك شافتك في الاعلان عمرها ما هتعرفك مفيش حد بيركز إلا إذا أنت قلتي لهم قبلها .. ))
وهناك قامت هبة باسمها الفني الجديد نادية بعمل أول بروفة ..
وأعجب الرجل بها وأخبرها بأنها موهوبة 
وخرجت من هناك وحدها بعد انصراف نادية وهي تشعر بسعادة غامرة 
طريق المجد والشهرة يتمهد تحت قدميها 
ولم تر نظرة ذئب بينهم هناك
فكلهم يتعاملون معها بمنتهي الاحترام
ولم يطلب منها أي شخص أي عمل خارج
فقط وقفت و أمسكت بعبوة مسحوق غسيل بيديها وأخذت تهزهما ذات اليمين واليسار ضمن مجموعة أخري من الفتيات في مشهد سريع أمام الشمس التي تنهض مشرقة باكرا
استقلت الميكروباص ولم تشعر بتأخره في إكمال حمولته
لأنها كانت تسرح في عالم من الخيال
تتخيل نفسها بعد ذلك يتسابق اليه المخرجون ليعرضون عليها الأعمال وهي تختار أفضلها 
وتصبح مثل فلانة وفلانة من المشاهير
ولأول مرة تشعر هبة أن نادية على حق فعلا في كثير مما تقول 
لا ضير في قليل من التنازل بحساب حتى تصل إلى تحقيق أحلامك
المهم ألا تفعل الكبائر
الله عز وجل لا يغفر أن يشرك به 
ويغفر ما دون ذلك لمن يشاء
انطلقت السيارة وهبة في عالم آخر
ولم تفق من أحلامها الا على صرخات النساء وأصوات الرجال العالية التي تصيح بالسائق 
وفجأة تبخرت كل أحلامها دفعة واحدة
لم تكن تتخيل أن كلمتها تتحقق معها بهذه السرعة
.. (( وانت ضامنة تعيشي لغاية ما تتوبي )) 
يا للهول .. عاشت حياتها كلها محافظة .. والمرة الوحيدة التي تنازلت فيها تكن النهاية وهكذا خاتمتها 
شعرت هبة بالانسحاق وعلى عكس الجميع لم تنطق بحرف
فقد شلت تماما
حتى وقعت الواقعة


















عم ابراهيم
بقلم : يمنى حسن حافظ



وقف عم ابراهيم امام باب الثلاجه المفتوح....يقلب بين الارفف باحثا عن قطعة الجبن...التى اختفت خلف وعاء بلاستيكى كبير....
ازاحه بيده وهو يبتسم ....وقال : مستخبيه منى؟؟
ثم ضحك على دعابته التى يتسلى باطلاقها لنفسه .....
وعاد الى الشعله الموضوع عليها رغيف الخبز الصغير....قلبه ليحمر وجهه....
وبين هذا وذاك....قطع الطماطم الى حلقات صغيره.....واضاف قطرات من اليمون والزيت ....ورشات من الملح الناعم.....
 تناول احدى الحلقات ولقمها فى فمه متلذذا بطعمها الرائع....... صب كوب اللبن من الوعاء الدافئ.....واعد كوباًمن الشاى المضبوط........ ثم رص الاطباق ورغيف الخبز فوق صينية متواضعه...قديمه....
وخرج متجها الى الصاله التى تطل على الشرفه الصغيره حيث جلست زوجته على الاريكه القديمه ... 
وضع الصينيه وهو يقول : اتفضلى يا ستى.....احلى عشاء من ايد كبير طباخين القصر...
ضحكت المراه بوهن....وهى تقلب فى كيس الادويه الخاص بها وقالت :تسلم ايدك يا سيدى....عامل خروف محمر؟؟
ناولها كوب الماء وتناولت الاقراص ...القرص تلو الآخر....
وجلسا يتناولان الطعام سوياً..... 
شردت المرأه  وقالت: عصام وحشنى يا حاج....وقلبى واجعنى عليه ....!!
قال وهو يحاول الهروب من عينيها الحزينتين :لقد كبر الولد....والعمل الخاص لا يرحم ..وسع الله رزقه ...وحماه..
انفجرت دموعها تغرق وجهها ....بكت ..ومن بين دموعها قالت: لقد اوحشنى ....اريد ان اطمئن عليه....لم اره منذ عشرة ايام ...ولم يتصل ...وهاتف منزله دائما لا يجيب ...فماذا يؤخره ؟؟
قال :لا تقلقى.....سيمر علينا اليوم....أو غداً وانتـ....
قاطعته بصوت بكاءها :اخاف ان يكون مريضا....لا اعلم كيف طاوعته ان يترك البيت ويعيش بشقة بمفرده....كيف؟؟
نهض الرجل وقد ارتسمت امارات الحزن الشديد على قسماته وقال: طاوعته؟؟؟
لاحول ولا قوة الا بالله....انسيت يا حاجه ؟؟
صمت....ثم عاد وقبل رأس زوجته وهو يقول بصوت هامس:لا تبكى.....ساتصل به على المحمول غداً صباحاً....
قالت بعتاب:ولم لا تكلمه الان؟؟؟
قال بتعجب :الان؟؟اتدركين كم الساعه؟؟ اتريدى ان تفزعيه وتقلقيه علينا...ام انـــ....
قاطعته ووضعت يدها على صدرها وشهقت قائله :لا...لا ...غدا صباحا ...معك حق ..
ثم ابتسمت وجففت دموعها واخرجت من بين طيات ملابسها بطاقة صغيره مزخرفة طبع عليها اسم ابنها.... 
وقالت:رقم المحمول  مكتوب هنا....اتصل به....واذهب لتطمئن عليه...
تناول البطاقه.....وابتسم رغما عنه................وقال :غدا ...قبل ان اذهب الى مشوارى ساتصل به ......اعمل ايه؟؟ ماقدرش على زعلك ابدا.....
قالها وهو يشيح بوجهه حتى لا ترى لهفته التى مزقت جنباته.......فلقد أوحشه ابنه هو الاخر....أشتاق اليه بحق.......

...........................................................

جلس المهندس \عصام خلف مكتبه الفاخر يقلب فى الاوراق وقد وضع هاتفه المحمول  على اذنه ..ومال برأسه يسند الهاتف بكتفه ...قائلا بانشغال :طيب... الحمد لله انها بخير ....لا ....لا ماتتعبش نفسك يابابا وتيجى انا مشغول جدا ....اصلى اترقيت .... طيب  انا هاجى لزيارتكم  فى "الويك اند" ال جاى....
 وانهى المكالمه هو يتمتم بكلمات غير مفهومه ثم  حول الهاتف على الوضع الصامت ..
ما هى الا لحظه وانشغل فى مكالمة عمل ..... تحدث بعصبية مع المتصل...... وضع السماعة بغضب وتمتم بتافف : اهمال.....وتسيب .....منتهى الفوضى .....
دخلت عليه باسنت بطلتها المفرحه...بوجه ترتسم عليه ارق ابتسامة قد صادفتها عيناه...
حاملة بكل رقة ملف ازرق بين يديها اضفى زرقة اشد وانقى على لون عينيها الازرق الغامض.....
فاحت حولها رائحة العطر المميز الذى اعتادت ان تغرق مكتبه به كلما دخلت او حتى مرت من امامه.....
تهادت فى خطواتها.....تمايلت وتمايل معها قلبه ....لم يتمالك نفسه ان اطال النظروابتسم ابتسامة لا تظهر الا لها...فبرغم  مظهره القاسى ....واسلوبه الجاف والحاد مع الجميع.... الا ان باسنت الوحيده التى يلين لها فى الحديث والمعامله....ولانها فطنة ...أدركت ذلك بفطرتها كانثى ....فزادت دلالاً على دلال....وزادها ذلك جمالاً على جمال....
ضحكت قائله :سلامتك يا باش مهندس عصام ...ااصبحت تحدث نفسك الان؟؟؟
قهقه ببلاهة وقد تحولت قسمات وجهه فى لحظات من الغضب الى السكينه والهدوء قال بصوت عجز ان يخفى رجفة اللهفة فيه :لا ...ابدا....كانت مكالمه مستفزه من الجماعه  فى الموقع ....عادى....لا تهتمى...
صمت ثم قال بصوت عميق  :كيف حالك يا باسنت؟؟
باسنت...........يااااااااه لكم يعجبه ذلك الاسم الراقى بشده....انه اسم لنوع من الزهور....وهى بالفعل زهرة لا تقارن بأى من الفتيات او زميلاته فى العمل.....هى بالذات ولاسباب كثيره.....
قالت وهى تشيح النظر بخجل :الحمد لله...المهم انت اخبارك ايه؟؟
اعتدل فى جلسته....ومد يده يتناول منها الملف وهو يأمل ان تتلامس الايدى بالمصادفه....
ناولته الملف واشارت الى اوراق تكدست بداخله وهى تقول برقه : شركة الفنيات العالميه  لم تسدد الدفعه الخاصه بالاستلام ....وا\حامد يبلغك بعدم البدء فى  تنفيذ باقى المرحله الا بعد وصول الشيك والــ........
قاطعها قائلا:اتركى الملف سأراجعه....
ابتلع لعابه بشده وسألها وقلبه يرجف من التوتر:باسنت...ايعجبك العمل هنا؟؟
نعم بالطبع....قالتها وهى تشير اليه بيدها فى عفويه...
قال هو بسرعه :باسنت...اريد ان اتحدث معك قليلا
قطبت جبينها ..وقالت بجديه: بأى شأن؟؟
هب واقفا وقال بسرعة يخالطها تردد :أأريد ان......باسنت... اخبرى السيد الوالد اننى ارسل اليه سلامى الحار...
ضحكت وقالت بدلال: حاضر....
قال بلهفة : لكم اتمنى ان اقابله واتحدث معه ....تعرفين بأى شأن؟؟
لمعت عيناها ببريق الانتصار....فها هو اخيراً سيقولها  ...بعد ان ظل يراوغ بالكلمات....عام مر طويلا .... يزداد اعجابها به...و تشعر بحبه لها..ولكنه لا يصرح بشئ على الاطلاق....فقط عيونهم تتحدث...
فقالت بخبث :لا....لا اعرف...
قاطعها سريعا :بل تعرفين...وتشعرين....كما اشعر بالضبط 
لم تتمالك نفسها من السعاده....احمرت وجنتاها ...وقالت بهمس تخالطه فرحه وخجل : عصام....ارجوك..انت تصيبنى بالاحراج.....نعم ...اعرف..!!
فقال عصام على الفور: اذن لا مانع لديك ان آتى اليوم لمقابلته ....
ضحكت .......وهزت راسها موافقة وهى تقول : هذه امنيتى...تفضل ... تشرف ...وتنور الدنيا ...
وهرعت تغادر الحجره تاركة عصام فى حالة من السعاده...والهيام....فها هى تجيبه بموافقتها .....ياه ...اخيرا صدق حدسه ...وباسنت ايضا تحبه ..!!!
الا ان هذه الحالة لم تدم الا لحظة واحده  حين تذكر ما يقف فى طريق تحقيق سعادته ..
انه ذلك المنزل المتواضع الذى يقطن فيه والديه........تلك المنطقه الشعبيه  التى يصران على العيش بين اهلها الفقراء....القمامة التى تسد مدخل الشارع....والشوارع الجانبيه الضيقه الرطبه.....والطبقه الفقيرة المعدمه التى تعيش بين جنباتها...
لقد فاض به منذ زمن....ضاق بالمكان هناك ....خرج من بيت والديه الى الحى الراقى...والشقه الواسعة الفاخره....واصبح لديه السياره....والحساب الضخم بالبنك.....
فما الذى يمنع والديه من الموافقة على الخروج من تلك المنطقه؟؟؟
فها هو الان سيتقدم لخطبة من احبها....ولابد ان يكون اهله على نفس مستوى اهلها ..
قرر ان يحدث والديه وللمره الاخيره........يقولون انهم ضحوا من اجله كثيرا فما المانع ان يطاوعوه هذه المره ؟؟
لابد ان يجبرهما على الموافقه .....سيخيرهما بين حياتهم فى هذه المنطقه وبينه........ نعم فكيف يقبل والد باسنت الراقى ان يكون صهره من قاطنى تلك المنطقه العشوائيه؟؟
لن يسمح لوالده ذو العقليه العجيبه البسيطه بان يهدم كل ما سعى للوصول اليه خلال ستة اعوام من الشقاء والكفاح.....
نعم ....لابد ان يوافقوا.........لابد....وحتماً....هذا موضوع غير قابل للرفض...
.......................................................

عم ابراهيم........عم ابراهيم.......الباقى
انطلقت تلك الكلمات من فم ساميه فتاة السنترال الذى يقدم خدمات المحمول  وهى تهرول خلف الرجل العجوز المسن الذى رغم سنه انطلقت قدماة بهمة ونشاط يهرول مسرعا وهو يحمل الشنطه البلاستيكيه  الثقيله فى يده ......عسى استطاع ان يلحق موعده... 
توقف وهو يتعجب ويقول :باقى ايه يا بنت يا ساميه؟؟
قالت باقى الجنيه ياعم ابراهيم  المكالمه بنص جنيه بس...!!
ضحك ابراهيم وقال بصوته الاجش:نص جنيه بحاله؟؟ والله اغتنيت يا هيمه....
ضحكت ساميه وهى تلوح له فقد كان اظرف رجل مسن فى سكان هذه المنطقه بكاملها........
عادت هى لداخل السنترال ...فى حين اكمل هو طريقه وهو يهز رأسه  ويدس النقود فى جيبه ويقول فى همس :نص جنيه؟؟ يااااااه والله زمااااااااان يا جنيه...!!
وفى الشارع الضيق كان الشباب الذى قضى الليل ساهرا  حتى الصباح الباكر فى النت كافيه العجيب بالمنطقه يقفون على الناصيه بجوار المحل ... يتبادلون السباب والمزاح الفج دون ادنى اعتبار للماره ..........يهرولون خلف بعضهم ويضربون بعض على سبيل التسليه.....جرى احدهم نحو عم ابراهيم وهو يهرب من صديقه الذى يهرول خلفه ويسب والدته بلفظ قذر.......اندفع بسرعه ...حتى انه كاد ان يدفع عم ابراهيم ارضا  فكاد  الرجل ان ينكفئ على وجه لولا السياره التى تقف وتسد نصف الشارع والتى استند عليها لكان الان على الارض مكسورا او مشروخا ...فما عادت عظامه تتحمل السقطات.......
نادى عم ابراهيم على  الشباب وقال:تعالى يابنى.....عايز اسالك عن حاجه؟؟
فتقدم الشاب نحوه وهو ينظر لاصدقاءه وهم يشيرون اليه ويسخرون منه ...
فقال له عم ابراهيم :قولى يابنى...هى والدتك فين؟؟
تعجب الشاب من هذا السؤال فقال للرجل بسماجه :فى البيت ياحاج...خير؟؟
قال له هل هى فعلا كما يقول عنها صديقك؟
تلفت الشاب نحو صديقه الذى كان لا يزال يسب الشباب بكلمة تمس شرف الام..
فقال الشاب : هو بيقول ايه؟؟
فقال عم ابراهيم برصانه : بيقول انها اعوذ بالله (.......)وقال له اللفظ 
فقال الشاب بغضب وانفعال :عيب عليك ياراجل....وهم ان يسبه 
فقال عم ابراهيم بحزم : بما ان امك سيده فاضله  فما دخلها بمزاحكم ...لم ترضى ان يسبها اصدقاءك وبهذا اللفظ القذر؟؟ ألا تغير عليها ؟؟
عيب عليك يابنى.... امك تتعب وتخلفك وتربيك وفى الاخر تجيبلها الشتيمه وهى قاعده فى حالها فى بيتها...عيب ...
تركه الشاب وعاد متحمسا يقول لاصدقاءه :اخرس يا..........انت وهو والله ال هايجيب سيرة امى على لسانه هاقطعهوله....
ودبت بينهم مشاجره كالمعتاد من سكان هذا الشارع من الشباب...
فى حين اكمل عم ابراهيم طريقه وهو يحدث نفسه ويقول:جيل بايظ...ادى ال بنشوفه.......تربى وتتعب واخرتها تتهان...ايه يا عم ابراهيم....؟؟ 
دة يمكن تترمى فى الشارع كمان...عيال قلوبها حجرررررر
 قالها وهو يخرج للشارع الرئيسى المزدحم بالبشر والسيارات والاطفال ذاهبون لمدارسهم ....فذكرة  هواء الصباح بايام العمل فى شركته الحكوميه قبل خمس سنوات
 الان خرج عم ابراهيم على المعاش ....وظن انه سيمل ويضجر من جلسة المنزل ولكن بعد ان مرضت زوجته ...منذ ثلاث سنوات وهو يراعيها و يمرضها ....ويتابع العلاج بانتظام شديد...ويقضى اليوم فى شراء الطلبات للمنزل....واحيانا ينظف الخضار ......ويقف ليطهو لهما الطعام حين تكون زوجته  فى حالتها السيئه....... ان هشاشة العظام تنهش عظامها بتلك الشروخ الكثيره وذلك المفصل للحوض الذى ركبته بجراحه والذى تحطم من جراء سقطتها وهى تتوضأ ....الى جانب السكر والضغط ومشاكل التهاب الكلى ...كما ان كسل الكبد يضيف خمولا اليها اكثر من المعتاد....
اما هو فحتى السكر لم يطرق باب جسده بعد...والضغط كما يقول له طبيب الـمركز الخيرى د\مؤمن  فى المنطقه انه  اكثر من ممتاز 140 على 90 وكأنه شابا فى الثلاثين من عمره.....فلم يبخل بجهده وصحته عليها وهى من افنت العمر تخدمه باخلاص؟؟
هى حبيبة العمر زوجته هذه....كم عاشا سويا ايام هانئه.....
حتى قبل ان يرزقة الله بابنه .........كسا وجهه الحزن وهو يتذكر عصام....لقد انتظر هذا الولد لمدة ثلاثة عشر عاما ...ولازال ينتظره حتى الان وكأنما كتب عليه دوما ان ينتظره ....تذكر كيف لم تحمل زوجته علما بانهم سليمين معافين لا عيب فيهما من هذه الناحيه ...ولكن سبحان الله الذى يعطى وقتما يشاء........واصر الا يتركها والا يتزوج غيرها.....حتى مع الحاح والدته رحمها الله .....واعطاه الله جزاء صبره   بعد طول انتظار  قرة عينه عصام ...طفل ورث جمال امه وقوام ابيه ....وقال انه سيستند عليه حين يتقدم به العمر ويوهن ...قال انه من سيحمل اسمه من بعده ...وانه سيكون له العون والسند....
علمه ورباه ولم يبخل عليه طوال فترة عمله بالحكومه....اغدق عليه بكل شئ.... وجعله همه الاول والوحيد...حتى اصبح مهندساً ...يعمل فى اكبر الشركات ويقبض مبلغا يتعدا الثلاث اصفار بقليل ...وترك المنزل منذ ستة اعوام ويعيش فى شقته الخاصه بمدينة نصر...متحججا انها اقرب الى مكان عمله .... وكم من مره قال فيها انه يريد من والديه  ان يتركا الشقه الضيقة التى لم تعد تليق بمستواه...وان المنطقه شعبيه جدا...والناس معاملاتهم صعبه  فى هذه المنطقه الحقيره ...الخ من الكلمات السخيفه....والتى لا تنم الا عن تعالى وغرور ...
 كان عصام  يأتى اليهم بسيارته الفاخره التى اعطتها له شركته كجزء من التسهيلات لموظفيها كل يومين وتباعدت المسافه لتصبح  مره كل اسبوع ...ولابد ان يتافف فى كل مره  من ان الصبيه فى الشارع قد جرحوا دهان السياره الغالى فى المره السابقه....وان السيده جارتهم قد تركت الغسيل يقطر الماء فوق سقفها ...او انه لم يجد مكانا خالى من القمامه ليركن السياره فيه دون ان يتأذى من الروائح القذره .....يجلس نصف الساعه ثم يرحل بعد ان يترك لهم مبلغا من المال على المنضده فى الصاله...قائلا :هذا لدواء لامى...لم اجد وقتا لاصرف الروشته لها ...
انه العمل يا والدى ......لا يعرف الرحمه...
فيضحك عم ابراهيم كل مره ويقول : كان الله فى عونك...صحيح الدنيا مشاغل
ولكنه فى قرارة نفسه يتمنى لو انه شده من اذنيه كما كان يفعل  معه حين  كان  صغيرا يحفظ جدول الضرب ...وان يعنفه ويلومه وينصحه ويقول له : امك...ثم امك ...ثم امك...ثم ابيك..
ولكن لا يطاوعه لسانه........ولا يطاوعه قلبه....ولا تطاوعه نفسه الابيه .....
واليوم يتغيب عصام لمده عشرة ايام  كامله ...لم يسمع فيها عم ابراهيم عنه شئ....ولم يأت ليرى والدته المريضه.....لم يحدثهم فى الهاتف حتى ليطمئنا عليه....كيف طاوعته نفسه ؟؟؟
لقد تقطع قلب امه للهفتها عليه وبكت كثيرا  وطلبت منه الذهاب لرؤيه ابنهما الوحيد والاطمئنان عليه.......
......فأسرع يحدثه قبل اى شئ على هاتفه المحمول من عند ساميه فى السنتزال.....فهو لا يحب ذلك الاختراع العجيب المسمى بالمحمول ....ولم يفكر ان يحظى بواحد....ولم؟؟ فكل من يعرفهم لديهم هاتف فى المنزل ...
ثم من سينفع ساميه ؟؟ 
العجيب فى الامر ان عصام كان بصحه جيده...وتعجب من مكالمة والده وظن ان والدته توفيت او نقلت للمستشفى...واتضح انه حصل على ترقيه ....فاصبح مشغولا  بشكل اكبر....
حتى انه قال لوالده :لا تتعب نفسك ....ساحضر اليكم فى الويك ايند ال جاى
فرد عليه والده الطيب و قال له :ولا تجيب كيك بجوز هند ولا حاجه امك سكرها عالى ...بس تعالى وماتجيبش حاجه....
واغلقا الهاتف بعد مكالمة لم تكمل الدقيقه الواحده.....
هز عم ابراهيم راسه ثم وضع يده فى جيبة واخرج البطاقه مره اخرى......نظر بفخر شديد للبطاقه...وهو يرى اسم ابنه الوحيد يتوسطها ويزينها...وهز راسه قائلا:والله وبقالك كارت كمان يا ولد...بسم الله ماشاء الله كله من دعاء والدتك يا عصام...
ثم اضاف بمراره :بس لو قلبها يطمن عليك؟؟؟

فاجأه رجل يقف امامه ويقول بلهفه:انت تايه يا حاج؟؟ عايز تروح العنوان ده ولا ايه؟؟
ضحك عم ابراهيم ....وقال  :تايه؟؟ هوانا شكلى ضايع اوى كده؟؟
تعجب الرجل وقال :اسف لقد وجدتك تشير الى بالبطاقه وتكلم نفسك ..فظننت.......معلش لامؤاخذه..
فقال له عم ابراهيم :يا سيدى كلنا فى الدنيا دى تايهين....المهم نوصل آخرتنا واحنا عارفين رايحين على فين....
قالها ومد يده فى جيبه يعيد البطاقه ويتحسس المال الذى به... نعم فمعه مبلغ 300 جنيه اليوم..لابد ان يحافظ عليها.... 
اكان عصام يعتقد ان والده ياخذ تلك الاموال التى يلقى بها لهم كل زيارة ويصرف منهاعلى المنزل ؟ ؟؟
لا والحمد لله فالمعاش يكفى ...ولديه طبيب الوحده الخيريه  د\مؤمن يعطيه كل شهر الدواء لزوجته من العينات المجانيه التى يحصل عليها ....
كان يجمع المال كل ثلاثة اشهر ويضيف عليه من ماله الخاص ويذهب لذلك الجزار الذى يذبح الجديان ويذبح عنده جدى او اثنين حسب المال المتوفر ويعبئ اللحم فى الاكياس ويعود محملا به لكل محتاج يعرفه..... نعم كان يخرج المال لله عسى ازاح الله الغمة من على عيني عصام  وجعله يرى يشعر بحب والديه....
وقد اتم الذبح بالامس الحمد لله وبقى له بعض المال سيشترى به حاجيات للست حسنات التى تحتاج لشراء  اربعة بطاطين ...لها لابنائها هذا للشتاء..تلك  الارمله  التى تعمل فى تنظيف المنزل لسيده  تسكن فى برج فاخر وهى تذهب عندها يوم واحد فى الاسبوع...ان البرج يقع آخر مترو ميدان المؤسسه خلف جامع الامام البخارى ....... 
اسرع الرجل الخطا فهو لايريد ان يتأخر على الموعد ....
لقد اعتاد ان يذهب ليعطيها ما فيه النصيب هذا اليوم بالذات حتى تستطيع هى ان تضع اللحم فى ثلاجة السيده التى تعمل عندها حتى الانتهاء من عملها لتعود مره اخرى لمنزلها فى الامام الشافعى ..حيث تسكن فى مقبرة مشتركه مع اسرتين آخرتين ....بعد ان انهار بيتها فى السيده زينب منذ  سبع سنوات ومات زوجها تحت الانقاض تاركا لها ثلاث ابناء اصغرهم الان يبلغ الثامنه.... 
ماذايستطيع ان يفعل لها عم ابراهيم ؟؟
يساعدها  على قدر استطاعته...فهى لا تريد مالا ..تريد طعام تسد به جوع اولادها ....
اخترق الصوت اذنه :مؤسسه ......مؤسسه .....عبووووووووووود

هرول ليلحق بالميكروباص وهو يدعوا الله الا يكون قد تأخر على الست حسنات ......فان تأخر سيضطر لان ينتظرها حتى آذان الظهر ....كما حدث المره السابقه وكاد اللحم ان يفسد ......
ركب السياره وهو يفكر فى حال الغلابه فى البلد
ليته يستطيع ان يفعل شيئا ازيد...فهذا قدر استطاعته يوزع اللحم على اكبر عدد ممكن 
هذا عم  ربيع الكناس الذى يعمل على نظافة الشارع....
.تلك عبير الفتاه اليتيمه التى تعيش مع جدتها  فوق السطح فى حجرة خشبيه متهالكه ...
.وهذه السيده العجوز التى تعيش فى منزل صنعته من عبوات الكارتون القديمه  وتلف نفسها ببطانيه قديمه وتجلس طوال النهار على الرصيف....
وهذا الرجل المبتور الساقين ...عم متولى كمسارى المترو الشهم الذى فقد ساقيه اثناء محاولته انقاذ امرأة تعثرت فوق شريط المتروالمتهالك ولم  يستطع السائق ان يتوقف لعطل فى الفرامل ......
وهذه السيده فرحانه العجوز التى لابد وقد تخطت المائة عام لما يبدو عليها من انحناء شديد ووهن اشد...وتعيش وحيده فى حجرة تحت بئر السلم فى عمارة بالمنطقه ....
ليت باستطاعته ان يقدم اكثر..!!!
جلس يفكر فيما سيطهو طعام لزوجته اليوم؟؟
طالب التباع باجرة جنيها ونصف...ودارت مناقشه حول ارتفاع الاجره نصف جنيها ...
هزالرجل  راسه وقال بهمس : نستاهل اكتر من كده....محدش بقى بيراعى ربنا..
واخرج الجنيه وبحث عن النصف جنيه الذى اخذه باقى من ساميه فوجده مدسوسا داخل الجيب....
ودفع الاجره مثل باقى البشر....فهو يريد الذهاب باسرع وقت ليلحق موعده...اشعل السائق الموسيقى بصوت يصم الاذان....ياله من رجل ابله...نظر عم ابراهيم من النافذه..يطالع الوجوه هنا وهناك.. .....ثم مد يده واخرج البطاقه التى تحمل اسم عصام مره اخيره ...وفكر فيه كثيرا...ياه لكم اوحشه ...هذا الولد العنيد....سيحدثه ...نعم سيتكلم معه باذن الله ...حقه عليه ان ينبهه لما يفعل...خاصة فيما يتعلق بأمه..نعم سيتحدث معــ.........!!
قاطع افكارالصراخ..هذا يسب السائق....وهذه تصرخ دون توقف.....مالهم يصرخون؟؟
تنبه لما يحدث....ولكنها كانت الانتباهه الاخيره...احكم قبضته على الكيس البلاستيكى ...بعدها غامت الدنيا واغلق عينيه وهو يرى البطاقه تطير من بين اصابعه...وكل شئ ينقلب راسا على عقب.......وتصمت كل الاصوات.......

.....................................................

جلس عصام امام العميد التونى....يمسح حبات العرق الغزير التى اغرقت جبينه......حل ربطة العنق....وطواها فى جيبه.....وظل ينظر فى ساعة يده الفضيه بقلق.....فموعده مع والد باسنت سيحين بعد ساعتين ولابد ان يعود الى المنزل ليأخذ حماما ويرتدى الحله الجديده...قال العميد له : لدى خبر يخص والدك السيد ابراهيم البنا؟؟
قال عصام وقد اعتدل فى جلسته وقطب جبينه : نعم...؟؟؟ ماذا فعل؟؟
اجابة العميد بصوت جدى : كان فى الميكروباص الذى انقلب........البقاء لله والــ.......
قاطعه بصوت مرتجف: ابراهيم البنا......؟؟ حضرتك متأكد؟؟ فلا اعتقد انه يركب الميكروباص؟؟
قال التونى بلهجة مستاءه: لقد عانينا الكثير لنصل اليك....منذ تأكدنا من شخصية الضحيه ...ووجدنا بطاقتك بين الركام...ونحن نحاول الاتصال بك ... ....ولكن هاتفك كان يدق دون مجيب...
قال عصام وهو ينظر لهاتفه :آه نعم...ولكن هل انت متأكد انه هو ؟؟؟

قال العميد بكل ثقه طبعا يا فندم متأكد.....ثانيه واحده...
تحدث فى الهاتف :ايوه يا كريم....هات الحاجه بتاعت الضحيه ...ابراهيم البنا بسرعه.....
هز ساقيه بعنف........حين فتح كريم الباب حاملا حافظة نقود جلديه بلونها البنى القديم.....ودفتر صغير  اهترأت اوراقه....وقدمهما للعميد
قفز قلب عصام من بين ضلوعه وهو يرى بطاقه والده الباليه تخرج من بين طيات المحفظه..........وخلفها صورة له وهو فى عمر الرابعة عشر.........
وصورة اخرى تجمعه بوالديه.........
ناول العميد التونى الاوراق لعصام الذى قلبها بين يديه وهو لا يقوى على الكلام........
قال : كيف؟؟ لقد تحدثنا اليوم صباحا ......كيف ؟؟؟؟
شبك العميد التونى اصابعه امام وجهه وقال :لا اله الا الله......سبحان من له الدوام
ومد يده بمبلغ مالى لف بعنايه بورقة صغيره وناوله لعصام وقال : وجدنا ايضا هذا المبلغ فى جيبه....وكيس من اللحم النئ...كان قابضا عليه بشده حين انقلبت السياره...
ظل عصام ينظر الى الرجل وهو لا ينطق بكلمة واحده.........
تستطيع الذهاب للمستشفى لاستلام الجثه ....قالها كريم
ولكن كانت اصابع عصام المرتعشه تقلب فى الدفتر الصغير ......  حيث لفت نظره وجود اسمه بجوار مبالغ ماليه
كتب فى اعلى الصفحه عصام
تابع القراءه بتعجب وجد ان والده دون  كشف حساب بعنوان  امانات عصام "تقبل الله" 
وامامها دونت مبالغ بتواريخ مختلفه مبالغ وكيف تم التصرف فيها ........... ما بين ذبح.......بطاطين...ملابس....ارز وسكر توزيع للمحتاجين..............
ظل عصام فاغرا فاه لفترة طويله........اكان والده ياخذ الاموال منه ويوزعها على الفقراء؟؟
كل هذه المده الطويله التى كان يعتقد انه يؤدى واجبه نحوهم ماديا كان والده يؤدى عنه ما تغافل هو عن اداءه.......الصدقات........
ظل هو يلح عليهم بترك الشقه المتواضعه والانتقال لشقة لائقه.....ونسى ان والدة عاش فيها مكتفيا حتى يصرف عليه ويعلمه...ويوصله الى ذلك المركز المرموق والمنصب العالى؟؟
فجأه ظهر وجه والده البشوش يضحك ............فتذكر ايضاً كم خذله ؟؟
كم انشغل عنه؟؟
كم كان مقصرا..........
هب واقفا........خرج من المكتب ينكفئ على وجهه وهو يقول : امى......امى.....
هرع اليها وهو لا يفكر الا ان يقبل يداها وقدماها....ويجلس بين ذراعيها يطلب ان تسامحه على سنوات تغرب عنها بإرادته........سنوات تمزق قلبها لبعده عنها....ماذا ستفعل بعد ان رحل رفيقها ؟
هل ستتحمل خبر كهذا؟؟
تنساب الافكار فى عقله......ايسامحه اباه؟؟
ايغفر له ما فعله بطيش وغباء وتعالى؟؟
سؤال لن يعرف قط اجابته........حتما لن يعرف....ولكنه سيظل يفكر فى الاجابة طوال ايام حياته....




عم أمين الفـلاح
بقلم د. أحمد مراد



عم أمين الفلاح
من العجيب أنك بمجرد نطقك لأسمه تشعر بارتياح
ربما لأن المعنى جميل
بالرغم من أن كثيرين يحملون أسماء ذات معان أروع إلا أن نطقها لا يعطيك نفس الاحساس بالراحة حينما تنادي أو تنطق اسم عم أمين
وهو من القلة القليلة التي ما زالت تحمل عبق الفلاح المصري الأصيل
ذلك الفلاح الذي يحمل حب أرضه في قلبه أكثر من حبه لذاته
فكل ذرة تراب بأرضه حتما قد لامست يده أثناء رعايته لها وزرعه وحصاده لمختلف المحاصيل بها
ويداه المتشققتان الجافتين هي وسامه الحقيقي الذي يفخر بأنه يحمله دلالة أنه ما زال بصحته ويعمل في أرضه بيده
ينقم كثيرا على تطورات العصر الحديثة والسريعة والمفاجئة التي غيرت وبدلت كل شيء
بعد أن كان الفلاح يستيقظ فجرا ليؤدي صلاة الفجر ثم يذهب لأرضه قبل طلوع ضوء الشمس ليعمل بها والندى يتقطر من النبات كحبات اللؤلؤ 
ويملأ صدره بأنقى هواء على وجه الأرض
أصبح الفلاح المصري الآن الساهر أمام الفضائيات الى الفجر لا يقوي على تحريك جسده قبل توسط الشمس بكبد السماء
كانت مهنة الفلاح أنقى وأرقى وأطهر مهنة على وجه الأرض
فهو يعمل بيديه في أرضه ليخرج منها ثمرا مختلفا ألوانه يعده كأولاده لذا يرعاه حق الرعاية بلا غش ولا تدليس ولا رشوة ولا محسوبية لأنه يعمل لنفسه
الآن يذهب الفلاح لاستئجار آخرين للعمل عنده وهذا الأجير قد يجيد عمله أو لا على حسب ضميره
وحتى اذا أجاده فلن يزرع أو يحصد بنفس الحب والمشاعر التي تفيض لو كانت هذه نبتته
حتى الحياة الاجتماعية للفلاح تغيرت بشكل كبير
كان في السابق لكي يتزوج يقوم أبوه باعداد حجره له ولا يحتاج من الاثاث الا سرير وبعض الآنية ويذهب الحاج فلان أبوه إلى الحاج فلان والد العروس ليتم الاتفاق ومراسم الزفاف في خلال اسبوع
وبالرغم من ضيق ذات اليد وقتها كان يتم انجاب ما يقرب من عشرة أولاد واللقمة البسيطة كانت تكفيهم جميعا للعيش وسد الرمق ويعملون جميعا بالأرض لأن العمل عبادة ولدوا وتربوا عليها
أما الآن
أصبح يبحث عن مسكن خاص مثله مثل الجميع بكافة الأثاث وأصبح والد العروس يشترط مهرا مبالغا فيه فتعقد كل شيء
والأولاد الآن 
لم يعودوا هم أبناء الأمس
أصبح العمل بالأرض مهانة
وكلمة فلاح تعد شتما
ويكون في قمة الحرج إذا اكتشف أحدهم من لهجته أنه من منطقة ريفية
وهذا أكثر ما يعاني منه الحاج أمين الآن
ولده الكبير المتولي
كان النبوغ يظهر عليه من صغره
ونصحه محفظ القرآن بكُتاب القرية أن يلحقه بالتعليم فالولد نبيه ويتوقع له أن يكون طبيبا كبيرا
وكان المتولي هو الوحيد في أخوته الذي التحق بالتعليم
وقد كان ما توقع له شيخه
كان الولد سريع التفوق والنبوغ
ولكن لم يدخل كلية الطب كما توقع له
كانت كلية العلوم بجامعة القاهرة هي نصيبه
ولأنه نابغة فقد كان من أوائل دفعته وأصبح معيدا بها
ولهذا كانت إقامته بالقاهرة
كان المتولي ناقما بشدة على أصله وجذوره
أول ما كان ينقم عليه هو اسمه هذا
كان ثقيلا وعجيبا وسط زملائه وكفيل بكشف جذوره دون لهجته ومطالعة بطاقته الشخصية
ولذا كان المتولي دوما يحاول الانسلاخ من هذه الجذور بأن يلتصق ويتفاعل مع زملائة أبناء الطبقات الراقية
ولكن هذا التفاعل كان يكلفه مبالغ طائلة
وراتبه كمعيد بالكلية لم يكن كافيا لتغطية هذه المصاريف
فكان يلجأ لأبيه
الذي يتعجب ويقول له .. (( ظننت أن مصاريف تعليمك هي نهاية المطاف .. ولكني اكتشف أنك كل يوم تطلب أكثر من كل مرحلة سابقة ))
وهو يقول له .. (( يا أبي أنت لا تدرك ماذا يعني معيد بالجامعة إنها تتطلب مصاريف طائلة للملبس والمأكل وأسلوب المعيشة ))
يهز الرجل رأسه بطيبة ويقول له .. (( اذا كان العائد منها لا يغطي مصاريفك ما فائدتها اذا ؟؟ ))
ولكي يكسب المتولي الرهان يضرب على مشاعر أبيه النبيله فيقول له .. 
(( يا أبي أنا الآن من يُعلم أبناء مصر كلها بكلية العلوم .. تخيل أنه سيخرج من تحت يدي يوما رجلا مثل زويل ..))
كان أبوه يجهل من هو زويل هذا ولكن هو حتما رجلا عظيما ما دام ابنه يضرب به المثل
ولأنه يثق بابنه ويثق بأنه لا يبدد ماله فيما لا يستحق كان يعطيه ما يريد
وكان المتولي يرهقه بكثرة مطالبه التي تتكرر وبسرعة
حتى كان هذا اليوم
يوم أن طلبه ابنه وقال له .. (( أريدك يا أبي للضرورة القصوي ))
قال له الحاج أمين في جزع .. (( ماذا هناك يا ولدي طمئني فقط ؟؟ ))
فيقول له المتولي بنفاذ صبر .. (( يا أبي لن أتمكن من شرح الأمر في التليفون هذه المرة أريدك شخصيا .. ))
.. (( اذا فلتأت أنت الينا لكي يراك أخوتك وأولادهم فأنت لم تأت لبلدك منذ سنين .. ))
.. (( يا أبي أنت تعلم ظروف الكلية وصعوبة أن تكون معيدا بالجامعة .. ))
فيقتنع الأب الطيب ويحدد له اليوم التالي
ويجهز له زيارة كبيرة فيها من كل خيرات الفلاح المصري من سمن بلدي نقي
وجبن أبيض صحي 
ولبن حليب صاف
وفطير مشلتت رائحته كافية لإشباع نصف سكان القاهرة
وغيرها الكثير
وينطلق اليه وهو سعيد بحمله الثقيل هذا وهو لا يدري بأن ابنه ينادي على البواب ليأخذها بعد ذهابه
فهو لا يأكل إلا من مكدونالد أو مؤمن أو كنتاكي
وهو لا يدري أيضا لماذا يريده ولده
وآه لو علم أن السبب فيما سيلاقي بعد قليل إنما بسبب بسنت
تلك الفتاة الجميلة الرقيقة التي انبهر بها المتولي منذ أول مرة رآها
وهي المعيدة معه بنفس القسم
هي ابنه أحد كبار رجال الأعمال بالبلد
ولهذا لها أسلوب حياة يختلف تماما عن بيئة المتولي
الذي وجد أن ارتباط بسنت به انما هي الخطوة الأكيدة للتخلص تماما والانخلاع من جذوره التي يراها مشينة
ولهذا كان يشاركها في كل شيء ابتداءا من العمل حتى لحظات المرح
والخروج الى الأمكان العجيبة التي تذهب اليها ليلا
وبدأ أيضا يشاطرها تلك المشروبات المقززة 
ويتعاطي الأقراص اياها التي (( تعمل دماغ )) على حسب قولها .. 
وكان آخر ما تبقي معه من تربية أبيه الصلاة
تركها منذ أمد
لكي ينغمس في دنيا الملذات والعالم السحري الذي كان يتوق اليه
وأخيرا 
قالت له بأنها ستسافر لتحصل على الماجستير من لندن
ابتلع ريقه بصعوبة وقال لها كيف حصلت على هذه المنحة 
ضحكت وقالت .. (( أنا لا أنتظر ولا أبحث عن منح .. أبي سيدفع لي كل المصاريف ))
خرج صوته متحشرجا وقال لها 
.. (( وكم هي هذه التكاليف ))
قالت باستهتار .. (( إنها بضع مئات من الألوف فقط ))
دارت رأسه وهو يشعر بأن كل ما فعل سيضيع منه هباءا اذا ضاعت منه بسنت
لهذا الحل الوحيد هو مرافقتها
سألها قائلا .. (( هل لو حصلت على المال يمكنني مرافقتك ))
.. (( واوو بالطبع .. إنها خطوة شجاعة للغاية منك .. ))
ولهذا
طلب أبيه
الذي احتضنه بقوة  وهو يشعر بأن قلبه يخفق بين ضلوعه بالفرحة لرؤية ولده 
وهذا الولد انسلخ منه بسرعه وضجر
وبدأ مباشرة دون أي مقدمات في طلبه
قال له بأنه يريد مبلغا كبيرا للسفر الى لندن والحصول على الماجستير هناك
قال له الحاج أمين 
.. (( وهل كل زملائك يفعلون هكذا ؟ ))
.. (( المميزون فقط يا أبي .. من يفعلها يكن له مكانة أخري في البلد .. قد تجدني يوما أحد الوزارء بسبب هذا )) 
.. (( ولكن يا ولدي أنا لا يمكنني تدبير هذا المبلغ .. ))
.. (( لهذا طلبت مجيئك يا أبي لأن مطلبي سيكون صعبا .. ))
سأله الحاج أمين بتردد
.. (( وما هو ؟؟؟ .. ))
.. (( أن تبيع قطعة أرض وتعطيني ثمنها ))
انتفض الحاج أمين واقفا
وقال له .. (( لا يا متولي .. ليس مطلبا صعبا .. إنه المستحيل بعينه .. أنت تطلب مني تقطيع جسدي وبيعه وهذا ما لا أستطيعه .. ))
قال له المتولي في تبجح شديد
.. (( يا أبي احسب لي ما هي القطعة التي ستكون في ميراثي ولتبعها وسأكتب بعدها تنازلا رسميا عن أي حق لي في الميراث فيما بعد .. ))
كان الحاج أمين غير مصدق لما يسمع
فقال لولده في ثورة 
.. (( أتريد أن ترثني حيا يا متولي .. لا يا ولدي .. لن تحصل على مليم مني بعد ذلك .. وبعد وفاتي ستأخذ حقك من أخوتك وبرضاهم ))
.. (( يا أبي أقول لك ستكون نقلة كبيرة لي .. بعدها سأشتري لك ضعف ما بعت لي ))
.. (( لا أريد منك شيئا .. وأنت أيضا أصبحت رجلا ذا وظيفة كبيرة ولم أعد أطيق تكاليفك فتلعتمد على نفسك وكفاك دلالا .. ))
كان المتولي يعلم بأن أبيه اذا أغلق تفكيره على أمر لن يتراجع عنه أبدا
لذا قال له .. (( اجلس يا حاج سأعد لك كوبا من الشاي الذي تحبه ونتحدث بعدها .. ))
وقبل أن يهم أبيه بالرد عليه انطلق وترك والده يضرب كفا بكف وهو يتعجب
كان الإبن قديما سندا لوالده .. ورزقه الله بهذا الولد ليستنزفه ويوجع قلبه
ما هو الذنب الذي ارتكبه ليكفره الله له بولده هذا ؟؟ 
وضع له ابنه الشاي وقال له .. (( تفضل يا حاج اشرب وهديء أعصابك أولا .. ))
رشف الحاج أمين بضع رشفات 
وبعد أن أنهي كوبه 
تحدث اليه المتولي ثانية وقال .. (( اذن يا أبي فلتسحب سلفة من البنك برهن الأرض .. ))
قام الحاج أمين واقفا مرة ثانية وقال .. (( انس أمر هذه الأرض تماما .. وانس أمر هذا المبلغ .. تصرف أنت واسحب السلفة بضمان وظيفتك الكبيرة .. ))
.. (( يا أبي اذا فعلتها لن يمكنني السفر قبل سداد المبلغ لماذا تعقدها .. أليس لي حق في الأرض مثل أخوتي ؟؟ .. ))
كانت كلمة الأرض كلما خرجت من فم ولده أثارت أعصابه أكثر
لذا قال في عصبية .. 
.. (( طلبت منك عدم ذكر أمر الأرض وأنت لا تتوقف ولكي أنهي هذا النقاش .. أنا عائد الآن الى بلدي وأرضي عرضي التي رويتها بحبات عرقي .. وأكررها للمرة الأخيرة 
لن تحصل على مرادك إلا بعد موتي ))
وقبل أن يجيبه ابنه انطلق خارجا وهو يموج بكل انفعالات الألم والحسرة والغضب
كان خارجا من بلده فجرا
وما زال الصباح باكرا
وهو عائد اليها
ماذا يقول لأولاده اذا عاد مبكرا هكذا ؟
يقول لهم أخوكم الكبير المتعلم ذو الوظيفة الكبري يريد بيع أرضكم التي تكدون فيها بعرقكم ودمائكم 
ذهب الى الموقف
سمع ذلك الصبي الذي ينادي المؤسسة عبود فاستقل السيارة 
ولأن احساس المرارة كان يغمره كان يشعر بنفسه غير طبيعي
ولهذا عقد ساعدية على مسند المقعد الذي أمامه وارتكن برأسه عليه
والعجيب أنه لم يشعر مطلقا بالصراخ والصياح الذي حدث
وكان أحد شهداء هذا الحادث
*****
دخل كريم على العميد التوني وهو يحمل تقريرا ويقول له 
هناك أمر ستتعجب له بقوة يا سيادة العميد
نظر اليه العميد التوني بتساؤل قائلا .. (( ماذا عندك هذه المرة ؟ .. ))
.. (( الستة عشر راكبا أحدهم لم يمت في الحادث ))
نظر اليه العميد التوني بدهشة وقال .. (( ماذا ؟؟ .. من هو ؟؟ .. ))
.. (( أنه الفلاح المسمى أمين .. ))
اتسعت عينا العميد التوني بدهشة أكبر وقال .. (( ولكني تيقنت من موته بنفسي وقد كانت رأسه مهشمة .. ))
.. (( نعم يا سيدي كانت مهشمة وقد تؤدي الى وفاته لو كان على قيد الحياة .. ولكنه لم يمت بسبب الحادث فقد مات قبله .. وهذا في تقرير الطبيب الشرعي .. ))
.. (( كيف هذا يا كريم ؟! .. الفارق بين استقلاله للسيارة والحادث دقائق ومهما كانت براعة الطب الشرعي عندنا لن يمكنه تحديد هذا الفارق الزمني البسيط أبدا .. ))
.. (( لم يتم تحديد سبب الوفاة بالفارق الزمني يا سيدي .. لقد مات مسموما .. وكانت بقايا السم ما زالت بمعدته .. ))
أمسك العميد التوني برأسه التي بدأت تدور فها هي قضية قتل تتفرع من القضية الكبرى 
لذا طلب أوراق الرجل 
وقلبها وكان بها ورقه فيها رقم تليفون ولده المتولي وعنوانه بالتفصيل
طلبه ليقول له .. (( معك العميد التوني من قسم شرطة شبرا الخيمة .. ))
.. شعر برعشة في صوت المتولي وهو يقول .. (( أهلا بك يا أفندم .. ماذا هناك ؟ .. ))
.. تكرر الموقف وهو يحاول انتقاء عباراته وهو يقول .. (( نأسف لإخبارك بوفاة الحاج أمين والدك .. ))
وقبل أن يكمل جملته اذا بالمتولي يقاطعه قائلا في استنكار شديد .. (( كيف هذا ؟ . وماذا حدث ؟؟ .. لقد خرج من عندي دون أن يأكل أو يشرب شيئا .. ))
توقف العميد التوني كثيرا أمام هذا الرد وبخبرته وحنكته استشعر بكل شك الدنيا نحو هذا الولد ..
ما الذي يحاول ابعاده عن نفسه وكيف علم بأن سبب الوفاة متعلق بالمأكل والمشرب 
لهذا لم يحاول إخباره بالحقيقة وقال له .. (( لقد توفي والدك في حادث سيارة .. ونريدك حالا للتعرف على الجثة واستلامها .. ))
اخترقت تنهيدة الراحة أذني العميد التوني مما أكد الشك في صدره
ولهذا أكد على السرعة الفورية وعدم التأخر
وعلى الفور طلب من كريم أخذ كل الإجراءات الرسمية وسرعة التوجه الى شقة المتولي وتفتيشها تفتيشا جيدا وتقليب جميع أركانها
وكانت المفاجأة
اكتشاف بقايا السم في الكوب الذي يحمل بصمات الحاج أمين والذي لم يجد المتولي فرصة لتنظيفه
فبعد انصراف والده ظل يجوب شقته ذهابا وايابا في عصبية شديدة
هل حقا بكل سهولة ستضيع منه بسنت ؟!!
لما هذا التعنت من أبيه نحو الأرض التي يصرف عليها ولا تعطيه شيئا وثمنها مئات الألوف
إنها حقه مثله مثل أخوته
ولهذا فهو غير نادم 
أبوه يقترب من السبعين
وهو سيموت خلال سنوات
ولكن بعد فوات الأوان وتكون بسنت قد ضاعت منه
ولهذا وضع له السم دون ترتيب مسبق 
وحدث ما حدث
وأفضل ما فعله أبوه هو انصرافه بسرعة
لكي تحدث الوفاة بعيدا عنه ولكي لا تطوله الشبهات 
فالقاتل لا يرث
ولكن
انكشف كل شيء
جريمة قتل مع سبق الإصرار والترصد
وقتل من 
أباه
فياله من قاتل خسيس يستحق الإعدام ألف مرة على فعلته
---------















محمــــــــود
بقلم عماد حجاب


ضربت الأم صدرها و شهقت فى فزع ، و لم تتحملها رجلاها فكادت تتهاوى على الأرض لولا أن أسرعت و استندت إلى المقعد المجاور لسرير ابنتها ....
و جلست على حافة السرير و هى مذهولة ممتقعة و أخذت تتمتم بكلمات خفيضة لن تسمعها إلا لو اقتربت منها و أرهفت السمع:
الأم : يادى المصيبة .... يا دى المصيبة ... أبوك لو عرف حيقتلنا 
أما ابنتها سميرة بنت العشرين فقد تكورت على نفسها فى ركن السرير و أسندت ظهرها إلى الحائط ووضعت وجهها بين يديها و أسندت يديها إلى ركبتيها و أخذت تنهنه
كانت الصدمة أعظم من أن يتحملها قلب الأم المسكينة ، و الأفظع من ذلك أنها تتخيل الساعات المقبلة بكل ما تحمله من أحداث يقشعر بدنها لمجرد أن تتخيلها 
تغطى الأم وجهها بيديها هى الأخرى و تنهنه ، و تنتفض لما تتذكر غضبة زوجها الكاسحة التى لا تبقى و لا تذر 
كارثة ... جائحة ... قل ما تشاء ... 
ظل عقلها يعمل بسرعة الصاروخ ... ماذا تصنع ... هل تخبره بالحقيقة ... هل تخبره بما حدث .... و لكنه لا يتفاهم فى مثل هذا ... و كيف يتفاهم ؟
هل تستطيع أن تخبئ عنه هذا الأمر ... و إن استطاعت أن تخبئه فإلى متى ...
المصيبة آتية لا محالة ..
نظرت إلى ابنتها بمزيج عجيب من الشفقة و الألم و الغضب و الثورة 
ثم عادت إلى أفكارها مرة أخرى ...
ماذا تصنع ؟.... هل تهرب مع ابنتها ؟ ... هل تتصل بالشرطة ليحموها مما سوف يصنع زوجها ؟
و لكنها ستكون عندئذ فضيحة مجلجلة 
نظرت إلى ابنتها بغل و غضب 
الأم : حرام عليك ... حرام عليك تعملى فينا كده
سميرة : أنا آسفة يا ماما ... سامحينى !
الأم : أسامحك .... أسامحك إزاى ؟ و إن سامحتك أنا أبوك حايسمحك ؟
تنفجر سميرة فى البكاء مرة أخرى 
الأم : إزاى حصل اللى حصل ؟
سميرة : ( فى انكسار ) غصب عنى و الله يا ماما
الأم : غصب عنك ؟ غصب عنك إزاى؟ ... أنا مش موعياك و مفهماك على كل حاجة ؟
تنفجر سميرة فى البكاء مرة أخرى و تقول من بين دموعها 
سميرة : ما أخدتش بالى و الله يا ماما
تقوم الأم و تدور فى الغرفة و الذهول يكتنفها 
الأم : و حنعمل إيه مع خطيبك و أهله ؟
سميرة : يا ماما مش هى دى المشكلة ... المشكلة فى بابا لو عرف
الأم : مش مشكلة إزاى ؟ ... الناس حتاكل وشنا 
سميرة : و حنعمل إيه يا ماما ؟
الأم : (بغل) جاية دلوقتى تقوليلى حنعمل إيه ؟ بعد ما الدنيا اتطربقت فوق دماغنا ؟
سميرة : (بمسكنة) يا ماما لازم نفكر حنعمل إيه 
الأم : أنا بافكر أتصل بابوك و أقوله فى التليفون 
سميرة : إشمعنى ؟
الأم : على ما ييجى لحد هنا يكون هدى شوية 
سميرة : صح ... بدل ما يعرف هنا و يكون لسه شايط 
تخرج الأم إلى الصالة و تتبعها ابنتها ، و تمسك الأم بسماعة الهاتف لتتصل بمحمود زوجها فى العمل ، و تضرب الرقم ثم تسمع الجرس ..و لكنها تحجم فى آخر لحظة و تغلق الخط
سميرة : إيه يا ماما ؟ ... قفلت ليه ؟
الأم : ( ترتعش ) مش قادرة ... خايفة ... أبوك ممكن يصور فيها قتيل
تلطم سميرة خديها ،و ترتمى على الكنبة 
سميرة : يا ربى ... أعمل إيه بس ؟
الأم : شفت عمايلك حتودينا لفين ؟
سميرة : يا ماما هو أنا أول واحدة ؟ .... ما فيه غيرى كتير حصلهم كده 
الأم : أيوه ... بس أبوهم مش زى أبوك ... ده ممكن يقتلك 
ثم تقوم لتدخل حجرتها 
سميرة : حتروحى فين يا ماما و تسيبينى ؟
الأم : حاغير هدومى ... إنت مش شايفانى لسة بهدوم الشارع 
سميرة : طيب مش حتكلمى بابا ؟
الأم : مش عارفة و الله يا بنتى ... حاغير هدومى و بعدين ربنا يحلها 
*******
محمود عبد الظاهر الوكيل ... ممرض فى مستشفى التأمين بشبرا نهاراً ، و ممرض فى مستشفى الرحمة الخاص ليلاً 
أخذ ينظر فى ساعته بقلق كانت الساعة قد تجاوزت السابعة بعشر دقائق ، مما يعنى أن ورديته قد انتهت منذ عشر دقائق و لم يحضر زميله محسن ليتسلم منه الوردية ، معنى هذا أن يتأخر على مستشفى التأمين 
محمود: حاضر يا محسن الكلب ... عشر دقايق ؟ 
دخل الفراش يحمل صينيته ووضع كوباً من الشاى على مكتب محمود ، الذى نظر إليه شذراً و سأله بغضب :
محمود : إيه ده ؟
الفراش : ده شاى على مزاجك يا ريس محمود 
محمود : و مين طلب منك شاى ؟ .. إنت عارف أنا ما بشربش حاجة هنا خالص 
الفراش : ما أنا عارف يا ريس... ده الأستاذ / يحيى هو الى عازمك
لانت ملامح محمود و احتلت الابتسامة وجهه و أمسك بكوب الشاى بلهفة 
انصرف الفراش و هو يقول لنفسه :
الفراش : أففف ... دا إيه ده ؟ حانوتى ... جلدة ... أنا عمرى ما شفت بخل زى ده ... جتك البلا فى بخلك ... عشر سنين متشربش كباية شاى ؟
بعد انصراف الفراش أمسك محمود بالهاتف و طلب الأستاذ يحيى مساعد مدير الشئون الإدارية بالمستشفى 
محمود : إيه ده يا أستاذ يحيى ؟... ماكنش له لزوم و الله
يحيى : يا راجل متقولش كده ... إحنا حنبقى أهل 
محمود : طبعاً طبعاً ... يا ريت بقى متنسوش تشرفونا النهاردة بعد المغرب 
يحيى : و دى حاجة تتنسى يا راجل .. إن شاء الله حنكون عندكم فى الميعاد
كان يحيى قد خطب ابنة محمود إلى ابنه ياسر ، و كان محمود سعيداً بهذا الارتباط الذى يقربه من مدير عام الشئون الإدارية ...
لذا كادت امرأته تصاب بأزمة قلبيه حين قال لها منذ يومين :
محمود : بقولك إيه يا نعمات ؟
نعمات : أيوه 
محمود : مش المفروض يعنى ... بقول 
نعمات : فيه إيه يا خويا ...؟
محمود : بقول يعنى كنا نعزم الأستاذ يحيى و ـأهل بيته زى ما عزمونا ... على الأقل نرد العزومة
كادت زوجته أن تصعق من هول المفاجأة ، لذا فقد ظنت بعقلها الظنون أو أن سمعها قد عطب ، فاستفسرت
نعمات : بتقول إيه ... ؟
محمود : ( متبرما) فيه إيه يا نعمات ... ما انت سمعتينى كويس 
نعمات : أيوة سمعتك بس مش مصدقة 
محمود : ( بضيق) لأ صدقى يا اختى ... ما هو لازم نتنيل نرد لهم العزومة 
نعمات : و الله كنت عاوزة أقولك كده من ساعتها بس مكنتش قادرة
محمود : أفففف ..... طيب حانعمل لهم إيه ؟
نعمات : شوف ... عاوزين نبين لهم إنهم مش أحسن مننا 
محمود : يعنى إيه ؟
نعمات : يعنى هم عملولنا بط و حمام فراخ .... لازم نرد عليهم بحاجة أكبر
محمود : ( بذهول ) إنت باين عليك اتجننت ... عاوزانى أعمل إيه ... أدبح لهم خروف؟
نعمات : لأ..... لا خروف و لا حاجة ... بس لازم نشرف نفسنا و نشرف بنتنا قدام الناس 
محمود : يعنى حنتهبب نعمل إيه ؟
نعمات : يعنى على الأقل نجيب ديك رومى كده سمين ...يبقى كويس 
أحس محمود أن الأرض تدور به و أنه على وشك الإغماء
محمود : ديك رومى إيه يا ولية يا مجنونة انت ... إنت عارفة الديك الرومى بكام ؟
نعمات : و أنا حاعرف منين ؟ هو عمره دخل بيتنا 
محمود : و لا حيدخل .... آل ديك رومى آل .... جتك ديك رومى لما ينقرك فى عينك !!
نعمات : استنى بس ... لو حسبتها حتلاقيها أوفر و الله 
محمود : بقولك إيه يا ولية يا مسرفة انت .... خلاص انسى موضوع العزومة ده ... أنا حابقى أعزمه على كباية شاى فى المستشفى و خلاص ... و تبقى دى قصاد دى !!
نعمات : يا دى الكسوف ... كباية شاى يا راجل .... بقى هو يعزمنا على بط و فراخ و حمام و انت تعزمه على كباية شاى ؟
محمود : أقول ليك إيه ؟ .. ما انت بتاكلى فى أتة محلولة ... هو انت عارفة الفلوس دى بتيجى منين ؟
نعمات : طيب قولى انت ... إيه اللى كان فى بالك ؟
محمود : يعنى ... كنت بقول نجيب فرخة 
نعمات : يا نهار اسود ... فرخة واحدة 
محمود : آه فرخة واحدة .. هى ميغة ؟.. فرخة واحدة كفاية قوى 
نعمات : إزاى بس ؟ إذا كان هو و مراته و ابنه و أنا و انت و سميرة نبقى ستة ... يعنى لو كل واحد خد ربع مش حتكفى 
محمود : كل واحد فيهم ياخد ربع 
نعمات : طيب و الربع الرابع ؟
محمود : تاخده سميرة 
نعمات : طيب و أنا و انت ؟
محمود : أنا حاقول إنى عندى النقرس ... مباكلش لحوم !!
نعمات : نقرس ؟ دا انت عندك جفاف 
محمود : بقولك إيه ... مش عاوز استظراف دلوقتى...
نعمات : طيب و أنا ... حنقولهم إيه ؟
محمود : نقول إنك عندك السكر و الدكتور مانعك من أكل الفراخ عشان أنفلوانزا الطيور 
نعمات : يا راجل حتجيبلى السكر عشان ربع فرخة ؟ و الله ما ينفع أبداً ... دى تبقى فضيحة 
محمود : ولا فضيحة ولا حاجة ... انت اللى بتكبرى كل حاجة كده 
نعمات : يا محمود و الله ما حينفع .. الناس حتاخد بالها 
يصمت محمود قليلاً و كأنه يفكر فى معضلة ثم يتهلل وجهه
محمود : بس لقيتها ..
نعمات : خير .. ؟
محمود : إنت تجيبى وركين زيادة من عند الراجل بتاع الوراك 
نعمات : (تنفخ فى ضيق ) أستغفر الله العظيم ..... يا رب ارحمنى 
محمود : ما هو بصى ... أنا عارف لو مشيت وراك حيتخرب بيتى 
نعمات : يا محمود و الله اللى بقولك عليه ده هو أحسن حل و مش حيكلفنا كتير .. مفيش أحسن من الديك الرومى ... قيمة و منظر و مش غالى 
محمود : يا ولية متغيظنيش بموضوع الديك الرومى ده ... معاشرانى بقالك واحد و عشرين سنة و لسة زى ما انت متغيرتيش 
نعمات : إسمع بس حاقولك 
محمود : تقولى إيه بس ؟ ما أول القصيدة كفر 
نعمات : لا كفر ولا حاجة كفى الله الشر ... 
محمود : أمال لما ده مش كفر ؟ .. إيه اللى كفر ؟
نعمات : و الله لو حسبتها لتلاقينى عندى حق
سكت محمود ، و قد لان قليلاً ، فضربت على الوتر 
نعمات : و بعدين ده مديرك ... لازم تتشرف قدامه ، بدل ما ياخد عننا فكرة إنا احنا بخلا 
محمود : بخلا .. ؟!! إحنا بخلا !! أعوذ بالله !!!
أدارت الزوجة وجهها و ضمت شفتيها و حركتهما يميناً و شمالاً بتلك الحركة البلدى التى تنم عن التعجب !
نعمات : آه و الله يفكر فى كده و ممكن الجوازة تبوظ
انتفض محمود و قد عرته رعده 
محمود : تبوظ ؟ ... فال الله و لا فالك يا شيخة ... تفى من بقك 
نعمات : حاضر حابقى اتف !!... قلت إيه ؟
محمود : قلت إيه فى إيه ؟
نعمات : يوووه ... هو احنا حنعيده تانى ... الديك الرومى يا راجل 
يضرب محمود كفيه فى عجب و ألم 
محمود: الله يخرب بيت الديك الرومى على الديك الشركسى ...على بيت العزومة على بيت اللى حيتعزموا .. على بيت ... 
نعمات : (مقاطعة ) خلاص ... كفاية خراب بقى .... ها قلت إيه ؟ 
محمود : قلت الله يخرب بيتك إنت كمان 
نعمات : ( تضحك) يا راجل فكها ... هو احنا حنجوز البت كل يوم 
محمود : طيب يا اختى ... أمرى لله 
تتنفس نعمات الصعداء و كأنها نجحت فى الامتحان 
نعمات : طيب حتبقى إمتى ؟
محمود : إيه دى ؟
نعمات : العزومة يا راجل ؟
محمود : النهاردة التلات ... نخليها يوم السبت كويس 
نعمات : ( تحسبها ) يعنى بعد بكرة ..... كويس قوى ... ؟ أففففففف
محمود : بتقولى أف ليه يا ولية انت ؟ إيه اللى مش عاجبك ... مش كفاية خربتى بيتى 
نعمات : لأ يا أخويا بُعد الشر ... بس الجو حر شوية !!
*******
تذكر محمود هذه المحادثة بينه و بين زوجته ، ثم نظر إلى ساعته و كانت قد تجاوزت السابعة و الربع فنوى أن يصعد إلى المدير – نسيبه المقبل – و يشكو إليه الممرض محسن زميله لأنه تجرأ و تأخر ربع ساعة كاملة 
و بينما هو يستعد للخروج من المكتب إذ دخل محسن مسرعاً و على وجهه علامات الأسف و الاعتذار 
محسن : (يلهث) أنا آسف يا ريس و الله ... بقالى ساعة واقف فى الشارع ... مفيش ولا ميكروباص 
محمود : و الله ... إنسى الكلام ده ... أنا طالع للأستاذ يحيى دلوقتى أجيبلك خصم 
كان محسن يعلم بأمر زيجة المستقبل هذه ، فخاف أن يطاوعه يحيى و يأمر له بخصم ، لذا فقد تشبث بكمه و هو يرجوه ألا يفعل و هو مصر على ذلك أشد الإصرار ، حتى إذا يأس منه أرسله و قال له 
محسن : و الله حرام عليك يا ريس محمود ، الموضوع كله ربع ساعة 
محمود : المسألة مسألة مبدأ ، و لو سبتك النهاردة تتأخر ربع ساعة ... بكرة حتيجى متأخر ساعة 
محسن : و الله أبداً ... النهاردة السبت و المواصلات بتبقى زحمة 
محمود : ما ليش فيه ... لازم تتعاقب 
محسن : يا أستاذ محمود ... عشان خاطرى و الله لأعوضهم لك المرة الجاية 
محمود : المرة الجاية ؟... ابقى قابلنى لو كان فيه مرة جاية ... دا أنا مش حاكلمه فى خصم ... دا أنا حاخليه يفصلك .
محسن : يفصلنى عشان اتأخرت عليك ربع ساعة ؟
محمود : ما أنا عارف إنك مش حاتفهم أنا قلت لك دى مسأله مبدأ 
علم محسن أنه لا فائدة ، فانتهى عن المحايلة و قال له 
محسن : بقولك إيه يا أستاذ محمود ..؟
محمود : عاوز إيه يا متسيب ؟
محسن : طز فيك إنت و المبدأ بتاعك 
تفجر الغيظ من محمود و كاد يهجم عليه ليضربه لولا أن فطن فى اللحظة الأخيرة أن محسن أكبر منه فى الحجم ثلاث مرات على الأقل فتراجع و لكنه أرغى و أزبد
محمود : طز فيه أنا ؟... و الله لأوريك ... دا أنا مش حاخليه يفصلك ... دا أنا حاعمل محضر سب و قذف ... ظز فى أنا ؟ ... حاضر 
و خرج من المكتب كالصاروخ متجهاً إلى مكتب مدير شئون العاملين – نسيبه المقبل – و دخل عليه المكتب كالصاروخ 
محمود : شايف يا أستاذ يحيى الممرض اللى ....
فوجئ بان الحجرة خاليه إلا من عامل النظافة الذى ينظف المكتب ، فسأله محرجاً عن يحيى فعلم منه أنه قد خرج فى مأمورية و لن يعود اليوم 
عاد إلى حجرته فوجد محسن ما زال واقفاً 
محسن : أستاذ محمود ..
محمود : (بصوت مرتفع ) حظك كويس ... الأستاذ يحيى خرج ... بس انا برضه مش حسيبك
محسن : إسمع بس يا أستاذ محمود 
محمود : مش حاسمع منك ولا كلمة ... و لا حاقبل أى اعتذار 
محسن : يا أستاذ محمود اعتذار إيه ؟ ... البيت عندك اتكلموا و كانوا عاوزينك
محمود : البيت ... عاوزين إيه ... ما أنا مروح ... و لا هية مصاريف مكالمات على الفاضى و خلاص
كان محسن كباقى الزملاء يعلم مدى ما يتمتع به محمود من بخل شديد 
محسن : يظهر إن كان فى حاجة مهمة ... المدام قالت لى أخليك تكلمها ضرورى 
ظهر الاهتمام على وجه محمود و اتجه إلى الهاتف على المكتب و خرج محسن بتهذيب ليترك له الحرية 
ترررررررررررررررن تررررررررررررررررن
نعمات : ألو 
محمود : أيوه يا نعمات ... فيه إيه ؟
نعمات : إنت كويس يا أخويا ؟
يشعر محمود بالقلق من لهجة زوجته 
محمود : فى إيه يا نعمات ؟ اتكلمى 
نعمات : فى حاجة كده عاوزة أقولك عليها بس و النبى متزعل نفسك 
يتزايد القلق فى صدر محمود فيصرخ فيها 
محمود : متتكلمى يا نعمات ... فى إيه ؟ أمى جرالها حاجة ؟
نعمات : لأ يا اخويا بعد الشر ... دى حاجة بسيطة
محمود : و لما هى بسيطة ما استنتيش لحد أما آجى ليه ؟ 
نعمات : ما انا قلت أقولك و انت فى الشغل عشان على ما تيجى تكون هديت 
محمود : ( يصرخ بصوت عال ) متتكلمى يا ولية 
نعمات : حا تكلم أهه ... أصل 
ثم تسكت مما يكاد يصيب محمود بنزيف فى المخ 
محمود : يا ولية اتكلمى لآجى أطين عيشتك
نعمات : أصل ... أصل سميرة غلطت غلطة كبيرة قوى 
أحس محمود أن زلزالاً قد أصابه ... ما معنى هذا الكلام .... بنته قد رباها أحسن تربية 
خرج منه صوته بالكاد و هو يسقط على المقعد 
محمود : غلطت إزاى ؟
نعمات : حاقولك يا أخويا ... إنت سيبت لى الفلوس بالليل قلت أقوم من بدرى أشترى الحاجة من السوق 
محمود : يا ولية انت حتحكى لى حدوتة ؟
نعمات : صبرك بالله يا أخويا .. انا جيالك أهه .... أول ما نزلت عديت على الفرارجى و نقيت ديك رومى حلو كده و قلت له يدبحه و ينضفه و يبعته مع الواد الصبى بتاعه على الشقة يديه لسميرة عشان تغسله و تنضفه كويس على ما آجى من السوق 
محمود : يا ولية اخلصى ... يا ولية حاطلقك !!
نعمات : راح الواد قعد يخبط لحد ما صحاها من النوم قامت واخده منه الديك و حطته على السفرة و مقفليتش الباب وراه كويس لما نزل و دخلت نامت تانى 
محمود : الله ينتقم منك .. يا ولية هاتى المفيد 
نعمات : ما أنا باقولك أهو يا أخويا .... قامت القطة دخلت من الباب و راحت واخداه و خرجت بيه و نزلت السلم و قعدت تاكل فيه هى وولادها تحت بير السلم 
محمود : يا نهار أبوكو اسود ... القطة كلت الديك
طبعاً اطمأن محمود إلى أن ما جال بخاطره نحو ابنته كان سراباً ، و لكن صدمته فى الديك كانت كاسحة ، فكاد يغشى عليه من الكمد و لم يستطع أن يتكلم 
نعمات : محمود .... و النبى ما تزعل نفسك يا أخويا 
لا يرد محمود ، فقد كانت الصدمة أكبر و أفدح و أعظم من أن يتحملها 
أحس أن الدنيا تسود من حوله ، و بعد فترة من الصمت الرهيب و بعد أن كادت نعمات تموت رعباً هى الأخرى ، تكلم 
محمود : كان بكام الديك ؟
نعمات : ( بصوت مبحوح ) بمية و ستين جنيه بس
محمود : بس ..؟ بتقولى بس يا وليه ؟
نعمات : فداك يا راجل ... ربنا يخليك لينا أهم حاجة
محمود : لأ مش دى أهم حاجة ... أهم حاجة إن أنا حاجى أخرب بيوتكم ... ميه و ستين جنيه راحو فى الأرض يا نعمات ؟ ... ربنا ينتقم منك يا نعمات ... مش انت اللى طلعتيها فى دماغى ... مش انت السبب ... ربنا ينتقم منك يا نعمات كمان مرة 
نعمات : إمسك نفسك يا اخويا شوية .... الحمد لله على قد كده .. أهم حاجة حانعمل إيه مع الناس اللى جايين بالليل 
انتفض محمود فزعاً و قد تذكر 
محمود : يا نهار اسود و منيل بستين نيلة .... دا الناس جايين بالليل ... حاعمل إيه دلقوتى ؟... خربتى بيتى أول و آخر يا نعمات 
نعمات : يا محمود اهدا ... عاوزين نفكر حانعمل إيه 
محمود : حانعمل إيه ؟ أهى المصيبة حلت و اللى كان كان 
نعمات : طيب فكر معايا فى حل .. حانقول إيه للناس ؟
محمود : أنا مافيش دماغ أفكر ... و كمان الراجل مشى و مش جى المستشفى تانى 
نعمات : يا دى النيلة و بعدين ... آه طيب ما تكلمه على المحمول
محمود : ( يصرخ فيها ) آآآآه ما هى ناقصة مصاريف ... شوفى الدقيقة بكام .. عشان تكمل ... و حاقوله إيه بقى إن شاء الله ؟
نعمات : قول له .... قول له إن مراتى عيانة قوى 
محمود : إلهى ربنا يسمع منك يا شيخة ... حاقوله إن مراتى ماتت ... بس مش حاينفع ما هو حيعرف ... حقوله ربنا هدها ... حاقول له جالها شلل 
نعمات : ماشى يا سيدى .. قول له أى حاجة ...بس اتصرف 
أغلق الهاتف فى وجهها ، و قام مستنداً على المكتب و كأنه قد كبر سنه عشرين سنة مرة واحدة 
دخل محسن و رآه فى تلك الحال فشعر بالقلق عليه 
محسن : فيه يا ريس محمود .. مالك كفى الله الشر 
نظر له محمود نظرة خاوية يائسة بائسة ، كان ضياع المال بالنسبة له كموت واحد من أبنائه أو يزيد ، كان يحب المال حباً جماً ، بل كان يعبد المال 
لم يكن فقيراً أو محتاجاً فقد وفر خلال سني عمره ما يكفيه حتى يموت ، و لكنه كانت متعته الكبرى هى وضع القرش على القرش ، و لما يكتمل الجنيه و يضم إلى إخوته ، فإن هذا يكون بمثابة عيد عنده .
كان عبداً للمال و العياذ بالله 
يقول النبى الكريم صلى الله عليه و سلم :" تعس عبد الدينار ، تعس عبد الدرهم ، تعس عبد الخميصة ، تعس عبد الخميلة ، تعس وانتكس وإذا شيك فلا انتقش"
و هذا الحديث يصف حال هذا الرجل البخيل وصفاً دقيقاً و فى نهايته دعوة عليه بأنه إذا دخلت فى قدمه شوكة فإنها لا تخرج و لا يستطيع أن يخرجها حتى بالمنقاش ( الملقاط) 
و هذه النوعية من البشر موجودة حولنا و بكثرة ، و هم كالمرضى ، و لكنه مرض عضال لا شفاء من
سقمه .. و كذا كل أمراض القلوب .. نسأل الله السلامة 
كرر عليه محسن السؤال فنظر إليه محمود تلك النظرة مرة أخرى 
ثم و كأنه أفاق لما رأى الهاتف النقال الخاص بمحسن فقال له
محمود : معلش يا محسن ... ممكن اتكلم فى المحمول بتاعك ... مكاملة صغيرة .. مش حطول
كان محسن شهماً لذا فقد أسرع بإعطائه إيه ناسياً ما حدث منه منذ دقائق
أمسك المحمول و سأل محسن
محمود : تعرف نمرة الأستاذ يحيى 
محسن : ( بحذر) ليه ؟... إنت لسة عاوز تشتكينى برضه؟
محمود : ( بابتسامة مداهنة ) أنا أشتكيك برضه يا محسن ... دا انت أخويا 
امسك محسن الهاتف و استحضر نمرة يحيى و طلبها له و أعطاه الهاتف 
ترررررررررررررررن .... تررررررررررررررررررن
يحيى : ألو 
محمود : أيوه يا يحيى بيه
يحيى : مين معايا ؟
محمود : أنا محمود الوكيل يا يحيى بيه
يحيى : أيوه يا محمود ... أنا حاجى انا و الولاد فى المعاد ... مش محتاج تفكرنى يا راجل
محمود : معلش يا محمود بيه أنا آسف و الله 
يحيى : خير يا محمود ؟
محمود : اصل المدام تعبت شوية 
يحيى : ( منزعجاً ) يا ساتر  يا رب 
محمود : متقلقش يا أستاذ يحيى بسيطة إن شاء الله
يحيى : خير طمنى 
محمود : جالها جلطة !!
يحيى : أعوذ بالله 
محمود : و شلل نصفى !!
يحيى : لا إله إلا الله .... أنا حاجيلك على طول ... لازم أكون جنبك فى الموقف ده
محمود : ( منزعجاً ) لا لا لا ... لا يا يحي بيه إوعى تيجى ... دى حاجة بسيطة إن شاء الله
يحيى : متقولش كده يا محمود .. إحنا بقينا أهل دلوقتى 
محمود : لأ و الله ما تتعب نفسك ... الدكتور طمنا ... و هى عند والدتها دلوقتى
يحيى : طيب يا محمود معلش ... ربنا حيسترها إن شاء الله ... لو عزت أى حاجة ابقى طمنى ... و أنا حابقى اتصل بيك أطن علي المدام ... مع السلامة 
محمود : مع السلام ... مع السلامة 
أغلق الخط و زفر فى قوة و كأن جبلاً أنزل من على كتفه 
ناول الهاتف لمحسن الذى سمع المكالمة و تأثر بشده و عرض عليه المساعد و لكنه تركه بغير أن يرد عليه و خرج من المستشفى 
كانت الساعة حوالى الثامنة ، و كان عادة ما ينتظر الأتوبيس الذى يمر فى الثامنة و النصف ليوفر ربع جنيه كاملاً !! ، و لكنه هذه المرة كان يعلم أن قدميه لم تكن لتحملاه فذهب إلى موقف الميكروباصات 
-----
سيد : مؤسسة عبود ... مؤسسة عبود ....مؤسسة عبود
يصعد ثلاثة رجال و فتاة
محمود : ممرض فى مستشفى التأمين بشبرا
اسماعيل : رجل فى الأربعين ... ملتح و مقصر و يبدو عليه سيماء الصلاح
عادل : شاب هادئ تبدو عليه الطيبة
منى ... طالبة ثانوى تلبس الخمار و القفازين
-----
يركب السيارة و يجلس خلف السائق و هو فى دنيا أخرى غير دنيا الناس 
دقائق و صعد السائق الأسطى عبده 
عبده : الأجرة جنيه و نص يا حضرات من قبل ما نتحرك
تتعالى همهمات اعتراض من الركاب
عبده : اللى مش عاجبه ينزل .. إحنا لسة فى الموقف
محمود : ليه يا اسطى ؟ ... إحنا كل يوم بنركب بجنيه و ربع
عبده : يا بيه البنزين غلى و الكارتة غليت
محمود : بنزين إيه اللى غلى يا اسطى هو إحنا مش عايشن فى البلد و لا إيه؟
-----
كاد محمود أن ينزل بالفعل و لكنه تذكر موعد عمله فى المستشفى الميرى فجلس و هو يغلى من الغيظ
محمود : ( محدثاً نفسه ) يلا عشان تكمل 
من الذى قال أن المصائب لا تأتى فرادى ، اظن أنه شخص عبقرى 
توالى الركاب و بدأت السيارة فى المسير ، و هو فى واد آخر كما قلنا 
كان يحسب كل الخسائر 
محمود : ( محدثاً نفسه ) ديك رومى بمية و ستين جنيه ، و خمسين قرش فرق المواصلات ، يبقوا مية و ستين و نصف ... و الله يا نعمات انت و بنتك لطلعهم على عنيكم ... حاخصمهم من أكلكم 
ثم انتبه إلى أمر آخر 
محمود : ( محدثاً نفسه ) يا دى النيلة ... يا دى النيلة ... دا أنا نسيت إن لسة فيه عزومة لازم أعزم الراجل تانى ... دى كده دخلت ييجى فى تلتمية و خمسين جنيه .... الله يبتليك بتلتمية و خمسين عفريت يلبسوك يا نعمات يا وش الخراب !!!
كان موشكاً على الجنون و كاد الدخان يتصاعد من عقله لو كان لهذا أن يحدث .... كل هذا المبلغ من المال يخسره فى يوم واحد ... إن الموت أهون من هذا و أخف
و كأن الله قد استجاب له 
فجأة أفاق من أفكاره على صراخ الركاب و هم يحاولون أن ينبهوا السائق الذى يسير بهم نحو الموت 
و لما فهم الموقف بدأ يصرخ معهم ...
---------
انتهت حياة هذا الرجل البخيل ... لا ادرى كيف سيحاسبه الله تعالى ، و لكن الأمر الذى لا شك فيه أن هذه النوعية من البشر بغيضة لأبعد مدى
و هى مذمومة ، و فعالها مذمومة ، و شحها مذموم 
قال تعالى : ولا تجعل يدك مغلولة إلى عنقك و لا تبسطها كل البسط فتقعد ملوماً محسوراً 
و قال العلماء : و كلا طرفى الأمور ذميم 
و الكلام لا يحتاج إلى شرح أو تعليق
يكفينا أن نختم هذه القصة بكلام نبينا صلى الله عليه و سلم الذى لا كلام بعد كلامه 
السخي قريب من الله قريب من الناس قريب من الجنة بعيد من النار والبخيل بعيد من الله بعيد من الناس بعيد من الجنة قريب من النار والجاهل سخي أحب إلى الله من عابد بخيل و أكبر الداء البخل 


--------------------------------------------------




جمـــــــال
بقلم عماد حجاب

وضع الحاج أمين النقود على المكتب و هو يقول :
أمين : و الله يا حاج جمال ما معايا غيرهم 
جمال : يا الله يكرمك ياحاج أمين متحرجنيش.... أنا قلت لك مينفعش 
أمين : و الله يا حاج جمال ما انت كاسفنى ... و إن شاء الله نعوضها فى حاجة تانية ... اهو أخوه السنة الجاية حنجوزه برضه و مش حنروح لحد غيرك
جمال : يا حاج أمين دول خمسميت جنيه ... هو احنا بنتكلم فى خمسين جنيه ؟ ده العربية الى حتنقلهم من دمياط لحد هنا لوحدها بتاخد متين جنيه .... يعنى يرضيك أحط من جيبى ؟
أمين : معلش ... اعتبر ياسر زى ابنك .... و الله لو معايا مكنتش اتأخرت .... ربنا يعلم أحنا دبرنا الفلوس دى إزاى 
نظر جمال إلى ياسر الجالس بجوار والده و قد ارتسمت على وجهه علامات الرجاء و الاستجداء ، ثم نظر إلى الأرض و كأنه يفكر بعمق 
جمال : يا حاج أمين انت عارف إن أسعارى مش موجودة عند حد ، و أنا أصلاً عاملك تخفيض كبير ، ما تجيش على أكتر من كده 
أمين : يا حاج و الله و حياة اولادى ما معايا غيرهم
جمال : طيب ادفع حتى حق المشال 
أمين : إحنا طمعانين فى كرمك ... و عارفين إنك حترجعنا مجبورين 
فى هذه اللحظة ارتفع صوت أذان الظهر من المسجد المجاور 
أمين : (باستجداء) و حياة الأذان ده ما انت كاسفنا 
زفر جمال بعمق و نظر لهما ، ثم اخيراً ابتسم فكأنما أشرقت الدنيا فى وجهيهما 
جمال : و أنا ما أقدرش أرد لك كلمة يا حاج ... ألف مبروك
قام الحاج أمين وولده ياسر يقبلان جمال و يقدمان له أسمى عبارات الشكر و العرفان
أمين : الله يكرمك ... الله يعمر بيتك .... ربنا يزيدك
ياسر : ربنا يخليك يا عم جمال .. انا مش عارف أشكرك إزاى 
جمال : العفو ... العفو ...
أمسك ياسر بالكاتالوج و أشار إلى صفحة فيه و قال :
ياسر : متنساش يا حاج ... الرسمة دى بس لميع مش مط ، و السرير يبقى مترين و عشرة مش مترين 
أمين : آه يا حاج و النبى.. اصل ياسر زى ما انت شايف كده ... طويل زى النخلة !!
فيضحكون بصوت مرتفع ، و يمسك جمال بورقة و قلم و يدون رقم الصفحة و تعديلات ياسر 
جمال: (ضاحكاً ) ربنا يخلى ... بس متنساش تعزمنى على الفرح يا أستاذ ياسر 
ياسر : يا نهار أبيض ... و الله لتكون أول واحد أعزمه إن شاء الله 
أمين : و انت محتاج عزومة يا حاج جمال ... دا احنا نتشرف بيك
جمال : الله يكرمك ... ربنا يتم عليك بخير 
ياسر : أهم حاجة المعاد اللى اتفقنا عليه يا حاج جمال ... أنا حاعمل حسابى على كده
جمال: هما أسبوعين بالكتير زى ما اتفقنا بإذن واحد أحد
أمين : على بركة الله ... نقرا الفاتحة بقى عشان ربنا يبارك
يرفع كل منهم يده أمام وجهه و يغمض عينيه و يبدأ فى قراءة الفاتحة 
جمال: ......... و لا الضالين آمين
يقوم أمين وولده ليسلما على جمال ثم ينصرفان ، و بمجرد أن يخرجا من باب المعرض يمسك جمال النقود و يبدأ فى عدهم .

********

السلام عليكم و رحمة الله و بركاته ..... السلام عليكم و رحمة الله
انتهى الشيخ عواد إمام المسجد الكبير من صلاة الظهر ثم التفت للمصلين و سلم على المحيطين به كعادتهم بعد كل صلاة ، ثم أمسك بالميكروفون 
الشيخ عواد : يا اخوانا يا مصلين ... يا أحباب رسول الله .... المسجد محتاج مصاريف كتير ... إحنا جمعنا لغاية دلوقتى ميت ألف جنيه و محتاجين قدهم كمان ... اللى ربنا يقدره على دفع أى مبلغ ميبخلش على بيت ربنا 
و أخذ يردد هذا الكلام أكثر من مرة حتى انصرف المصلين إلا خمسة رجال يبدو أنهم القائمين على أمر المسجد ، ثم أغلقوا الباب عليهم و جلسوا يتحاورون
عواد : لقيت قد إيه فى الصناديق النهاردة يا حاج يونس 
يونس : حوالى تلتميت جنيه 
عواد : و انت لميت كام يا حاج حسنين ؟
حسنين : انا لفيت النهاردة لفة كبيرة و الحمد لله ربنا وفقنى و جمعت حوالى ستميت جنيه
عواد : الحمد لله ... ماشيين كويس بس لسة بدرى .... و انت عملت إيه فى الأوقاف يا حاج رضا ؟
رضا : قالوا لى مش حينفع السنة و لا السنة اللى جاية و لا حتى اللى بعدها ... الميزانية متسمحش إنهم يساعدونا بحاجة 
عواد : لا إله إلا الله .... يعنى نستنى لحد ما المسجد يقع فوق دماغنا ؟...
ثم التفت إلى الرجل الخامس الذى كان مغمضاً عينيه و يمسك بسبحته يسبح عليها 
عواد : متشور علينا يا حاج جمال 
رفع جمال عينيه إليه فى هدوء و كان ما زال يتمتم ثم قال 
جمال : بقولك إيه يا أبا الحاج عواد
عواد : قول يا جمال 
جمال : أنا كنت بسأل يعنى ... حنفضل مستنين لحد إمتى ... يعنى حنبدأ فى ترميم الجامع إمتى ؟
عواد : مش لما نجمع المبلغ المطلوب يا جمال ... إحنا لغاية دلوقتى مجمعناش غير نصه بس 
جمال: يا أبا الحاج السقف بيطأطأ .... إيه رأيك لو بدأنا الشغل بالمبلغ اللى معانا دلوقتى و الناس لما تلاقى الشغل شغال حيدفعوا لنا أكتر
عواد : بس لو بدأنا دلوقتى ممكن الفلوس تقصر معانا و منقدرش نعمل اللى احنا عاوزينه
يونس : و الله يا أبا الحاج أنا شايف إن رأى الحاج جمال صح 
عواد : أيوه بس خد بالك أنا كل اللى يهمنى المدنة 
جمال : إن شاء الله حتبقى أعلى مدنة فى المركز كله
عواد : أيوه لازم تبقى أعلى من مدنة كفر شبين 
رضا : بس فعلاً الفلوس كده مش حتكفى .... دول الصنايعية بس بتوع القبة و المدنة لوحدهم عاوزين ييجى خمساتشر ألف جنيه 
جمال : أيوه دى بأسعاركم أنتم .... أنا بقى عندى الصنايعية اللى ممكن يعملوا كده بنص الثمن 
رضا : فين دول يا أخويا ... إيدى على كتفك
جمال : فى بلدنا ... فى دمياط ... إنتم نسيتوا إنى دمياطى و لا إيه؟
حسنين : طيب و المِوَن ؟
جمال : و المون هناك برخص التراب 
عواد : و الله يا جمال يابنى ... شوف انت بقالك معانا سنة واحدة .... بس كأنك من أصل البلد
حسنين : آه و الله يا عم عواد ... الحاج جمال كأنه واحد مننا بالظبط
جمال : الله يكرم أصلك يا عم الحاج .... إحنا خدامين بيت ربنا 
عواد : طيب تبقى دى مهمتك يا بطل ... تاخد الفلوس و تسافر تجيب لنا المون و الصنايعية 
رضا : طب و المنبر .... نسينا المنبر 
جمال : دى شغلتى أنا بقى .... أحلى و أجمل و أكبر منبر حيتعمل مخصوص و أجيبه معاياً يتركب هنا 
عواد : الله ينور عليك ... دا انت كده حليت لنا مشكلة كبيرة قوى 
حسنين : طب إيه رأيك لو جبت سيراميك الحمامات بالمرة من هناك ... بيقولوا هناك السيراميك أرخص برضه 
رضا : إحنا كده حنتقل على الحاج جمال يا حاج حسنين 
جمال : أبداً أبداً .... أى حاجة فيها مصلحة للجامع ما اقدرش أتأخر أبداً 
يونس : طيب .... بالمرة بقى تجيب لنا من هناك أطقم الحمامات 
عواد : لأ كده يبقى كتير على الراجل ياجماعة
جمال : و لا كتير و لا حاجة .... التجار اللى هناك كلهم حبايبى و لما يعرفوا إن الحاجات دى لبيت ربنا مش حيتأخروا 
عواد : ربنا يجزيك خير يا رب 
جمال : الله يخليك يا حاج عواد ... ربنا يتقبل مننا أهم حاجة
عواد : طيب يا بطل ... يبقى انت تاخد الفلوس كلها و تاخد المقايسات و تنزل على دمياط تشترى لنا الحاجة و تتفق مع الصنايعية .
جمال : أنا فى الخدمة ... أنا تحت أمركم 
رضا : و ناوى تتوكل على الله إمتى كده بالسلامة ؟
جمال : إن شاء الله بكره الصبح بدرى 
عواد : بألف سلامة إن شاء الله ..... و حتقعد قد إيه ؟
جمال : هما أسبوعين بالكتير على ما اتفق مع الصنايعية و اشترى الحاجات و أخلص شغل المعرض بتاعى 
عواد : على بركة الله ... قوم يا حاج رضا على البنك  اسحب الفلوس و ابقى وديهم للحاج جمال فى المعرض بتاعه 
و انفض الاجتماع 
--------

كانت الحجرة قد عبأها الدخان و كان زكى فراش (معرض الحاج جمال للموبيليا ) يمر على الموجودين بأكواب الشاى
جمال : اتفضلوا يا جماعة ... اتفضل يا حاج نبوى 
كان الحاج نبوى رجلاً فلاحاً فى الخمسين من عمره و كان معه رجلان و شاب 
نبوى : يزيد فضلك يا حاج جمال ... اعرفك 
ثم أشار إلى رجل فى الأربعين من عمره يبدو أنه فلاح أيضاً 
نبوى : ده كامل اخويا 
و أشار إلى شاب فى العشرين من عمره 
نبوى : و ده سعيد ابنى 
و أشار إلى رجل فى الثلاثين من عمره يرتدى بذلة كاملة 
نبوى : الأستاذ حجاج المحامى 
جمال : يا أهلاً و سهلاً ... انتو شرفتونا 
نبوى : طبعاً حضرتك عارف إحنا جيين لك فى إيه يا حاج جمال 
جمال : (مبتسماً فى ود) أيوه طبعاً .... جودة قال لى 
ثم التفت إلى جودة الذى كان يجلس بجواره مبتسماً 
جمال : جودة ده أجدع سمسار أراضى عندنا
جودة : ده من ذوقك يا حاج جمال 
نبوى : إحنا رحنا معاه و شوفنا الأرض و عجبتنا و قيسناها و كنا عاوزين نشتريها 
جمال : أيوة بس أنا عاوز أبيعها كلها حتة واحدة
نبوى : و إحنا جاهزين ... بس كنا عاوزين نتكلم فى السعر شوية 
جمال : و الله يا حاج نبوى انت عارف إن الأرض فى الحتة دى تسوى أكتر من كده و أنا لولا إنى معذور فى قرشين عشان المعرض مكنتش أفكر أبيعها أبداً 
نبوى : أيوه يا حاج مقلناش حاجة .... بس سبعين ألف فى القيراط كتير علينا 
جمال : ما هو ده السعر اللى ماشى هناك يا حاج ... دى أرض بنا مش زراعة
نبوى : بس إحنا حناخد الست قراريط كلهم 
جمال : و لو كانوا عشرين قيراط... مقدرش أبيع بأقل من كده 
نبوى : يا حاج انت عارف إن احنا مش من البلد ...يعنى إحنا ضيوفكم و كنا طمعانين فى كرمك
جمال : انتم على راسى من فوق ...بس ..
نبوى : (مقاطعاً ) مفيش بس و لا حاجة .... نقول ستين و نقرا الفاتحة 
جمال : لا لا ... يا نهار أبيض ... أنزل عشرتلاف فى القيراط .... مينفعش يا حاج 
نبوى : طيب قولنا كلمة تانية ... بس سايق عليك النبى لانت مريحنا 
جمال : أيوة بس انت بعدت قوى يا حاج نبوى 
نبوى : طيب قولنا انت كلمة حلوة 
جمال : طيب ... حاضر ... عشان بس إنتم ضيوفنا ... حابيع على سبعة و ستين
نبوى : بقى ده اسمه كلام يا حاج ... دا انت معملتلناش خاطر خالص
جمال : إزاى بقى دا أنا منزل تلتلاف فى القيراط يعنى تمنتاشر ألف جنيه فى الست قراريط
كامل : بس احنا عشمنا فيك أكتر من كده يا حاج جمال 
جودة : ريحهم يا حاج .. عشان خاطرى 
جمال : (مبتسماً ) عشان خاطرك و لا عشان السمسرة بتاعتك
يضحكون و تعلوا أصواتهم و يستبشرون بضحك جمال 
جمال : طيب أنا حاعمل معاكم واجب ماتعملش قبل كده 
نبوى : و دا عشمنا فيك يا حاج جمال
جمال : انا حابيع على خمسة و ستين و دا آخر كلام عندى 
كامل : يعنى مفيش كلام تانى ؟
جمال : أبداً و الله ... مقدرش ... مترضوليش الخسارة 
نبوى : ربنا ما يجيب خسارة ... على البركة .... الفاتحة 
يرفعون أيديهم إلى وجوههم و يقرأون الفاتحة 
و لا الضالين ... آمين 
ينتهى حجاج المحامى من قراءة الفاتحة 
حجاج : طيب ممكن أشوف العقود القديمة يا حاج جمال ؟
جمال : معيش غير العقد اللى أنا اشتريت بيه بس 
حجاج : طيب و العقود القديمة فين 
جمال : ما اعرفش ... أنا ما أخدتش غير العقد الجديد بتاعى بس ... و أنا حاعمل إيه بالعقود القديمة ؟ حاقوم أجيبه من الخزنة فى الأودة التانية
ثم نهض فالتفت المحامى إلى الحاج نبوى 
حجاج : يا حاج لازم يكون معاه العقود القديمة 
نبوى : و لزمتها إيه بس ... ما احنا حنكتب عقد جديد
حجاج : عشان نطمن بس لتاريخ الأرض 
جودة : إطمن يا استاذ ... إطمن يا حاج نبوى ...الحاج جمال سمعته زى اللبن الحليب 
حجاج : يا جماعة أنا مقولتش حاجة ... بس دى إجراءات 
جودة : يا حاج نبوى ... اطمن ... و خد بالك أنا عندى تلات مشترين جاهزين ... متضيعش البيعة من إيدك عشان شوية كلام فاضى .... إنت واخد الأرض بسعر خرافى
حجاج : (معترضا) ده مش كلام فاضى يا حاج جودة ... دا شغل
نبوى : خلاص يا أستاذ حجاج ... الله يكرمك ... مش عاوزين نبوظ البيعة
حجاج : طيب يا حاج .... بس انا باخلى مسؤوليتى قدامكم 
يدخل جمال فيسكتون ، و يأمر لهم فراش المعرض بان يأتيهم بشراب بارد، و يناول المحامى ، العقد الذى اشترى به الأرض ، فيتفحصه المحامى ..
و يبدأ فى كتابة العقد الجديد 
جمال : أول ما تحب تعمل صحة توقيع ابقى اتصل بى أروح معاك المحكمة 
نبوى : إن شاء الله يا حاج 
حجاج : ممكن بطاقتك يا حاج 
جمال : ( يناوله البطاقة) اتفضل يا سيدى
حجاج : ( متعجباً ) إيه ده .. ؟ دى بطاقة كرتون ... امال فين بطاقة الرقم القومى؟
جمال : ( مبتسماً ) لسة ما عملتهاش 
ثم يضحك بصوت عال يشعر فيه حجاج بالافتعال ، ثم ينظر إلى الحاج نبوى و كأنه يستشيره 
فيشير له الحاج نبوى بالموافقة 
و هكذا ينتهون من كتابة العقد ، و عد النقود و تسليمها إلى جمال ، و ينهضون و يشيعهم جمال إلى باب المعرض و يعود فيجد جودة فى انتظاره 
جمال : (مبتسماً ) نعم ... مستنى إيه انت كمان ؟
يبتسم جودة ابتسامة صفراء و يقول له 
جودة : مستنى حسنتى ... بس إيه رأيك المرة دى ؟
جمال : عال ... على العموم آهى آخر مرة 
جودة : آه والله .... حتوحشنى و حتوحشنى أيامك 
يعد له جمال نصيبه و يعطيه إياه 
جودة : كام دول ؟
جمال : خمسين باكو 
جودة : نعم ؟ خمسين باكو ؟ إحنا مش متفقين على ستين يا راجل انت
جمال : ستين قطر لما يدوس عليك .... الكلام ده لو كانت البيعة تمت بسبعين يا روح امك 
جودة : ( مبتسماً ) طيب يا أخى خلى عندك ذوق و ادينى مكافأة نهاية الخدمة 
جمال : متخلى انت عندك ذوق و تقوم تروح عشان عاوز أجهز نفسى ... عشان مسافر الصبح
جودة : (ينفخ فى أسى ) متخليك شوية كمان ..
جمال : لا ... مينفعش ... كده رضا قوى ... أكتر من كده خطر 
جودة : طيب ما تاخدنى معاك ... انا برضه ماليش حد هنا 
جمال : ماينفعش ... أنا باحب اشتغل لوحدى 
جودة : طب قولى حاتروح فين 
جمال : برضه ما ينفعش .... خد بالك ... لازم تختفى انت كمان 
جودة : يا عم أنا خلاص ... حاخرج من مكتبك على المحطة علطول ... و الله كانت أيام حلوة 
ثم يقوم و يعانق جمال و ينصرف 
---------
كان الحاج جمال قد عاد من صلاة العصر و أحضر له فراشه الغداء من الحاتى المجاور لهم 
و بعد قليل دخل عليه 
زكى : فيه اتنين بره عاوزينك يا حاج 
جمال : مين ؟
زكى : الحاج رضا و الحاج حسنين 
جمال : دخلهم بسرعة يا واد و هات لهم حاجة ساقعة ...
يخرج الفراش و يدخل بهم فينهض جمال من على مكتبه ليستقبلهم 
جمال : يا أهلاً يا أهلاً ... ده إيه النور دا كله
حسنين : دا نورك يا حاج جمال .... 
جمال : اتفضلوا ... يا ألف مرحب 
رضا : أمال المعرض فاضى ليه كده با حاج جمال ؟
جمال : ما أنا نازل ان شاء الله أجيب بضاعة 
يرفع الحاج رضا على المكتب حقيبة من النوع الرياضي و يفتحها فتبدو بداخلها النقود 
رضا : على البركة .... اتفضل يا عم ... ميت ألف جنيه بالتمام و الكمال 
جمال : على البركة ... استنوا بقى لحد ما اكتب لكم وصل الأمانة
ينظران إلى بعضهما باستنكار 
حسنين : وصل أمانة إيه يا راجل؟ ... مش عيب لما تقول حاجة زى كده؟
رضا : جرى إيه يا حاج جمال ... بتزعلنا منك ليه ؟
يفتح جمال درج مكتبه و يخرج دفتر يقطع منه ورقة و يبدأ فى ملء بيانتها
جمال : و الله ما يكون أبداً ... دا حق ربنا ... و بعدين محدش ضامن الموت من الحيا 
حسنين : ربنا يبارك فى عمرك يا حاج جمال 
رضا : و الله ما كانش له لازمة يا حاج جمال
جمال : لا و الله ... يا إما كده يا إما مش حاخد الفلوس
ينظران إلى بعضهما فى استسلام 
حسنين : خلاص اللى تشوفه يا حاج جمال 
رضا : بس و الله الشيخ عواد حيزعل قوى
جمال : الحق ما يزعلش يا حاج رضا .... و بعدين ربنا اللى أمرنا بكده
حسنين : الله يزيدك يا حاج جمال .... و الله الواحد يآمنك على عمره 
جمال : الله يكرمك يا حاج حسنين ... 
ثم يناوله الوصل الذى يأخذه متحرجاً 
جمال : انا كتبت الوصل باسم الشيخ / عواد 
رضا : على بركة الله 
ثم ينهضان و يهمان بالانصراف 
جمال : مستعجلين على إيه ... الواد راح يجيب الحاجة الساقعة
رضا : معلش .... مرة تانية ... عشان نسيبك تستعد لسفرك 
حسنين : (يصافحه ) نشوف وشك بخير 
يصافحهما و يشيعهما إلى الباب و يعود إلى مكتبه 
------
بمجرد أن خرجا من عنده ، أخرج جمال من تحت المكتب حقيبة رياضية كبيرة و فتح السوستة فظهرت فيها رزم من النقود مكدسة و مرصوصة ، فيرص جوارهم المائة ألف الأخيرة 
جمال : كده يبقوا إتنين مليون و ربعمية ألف ... كويسين ... رضا الحمد لله
نظر جمال إلى نتيجة الحائط و ابتسم
اليوم أكمل عاماً كاملاً منذ أن وطأت قدمه أرض هذه البلدة 
و كعادته لم يكن ينوى أن يعيش فيها يوماً واحداً إضافياً ... تسألون لماذا ؟
ألم تعلموا بعد ،،
--------

سيد : مؤسسة عبود ... مؤسسة عبود ....مؤسسة عبود
و يصعد خامس الركاب إلى الميكروباص 
جمال
تاجر .... سمين ... أصلع 
-------

اختار جمال أن يركب فى المقعد الخلفى لأن حقيبته كبيرة و حتى لا يضايق أحداً ، فجلس ووضعها على ركبتيه 
كانت ثقيلة و لكنه ثقل محبب ، فكلما ازداد الثقل كلما أشعره زاده ذلك سروراً 
شرد فى أفكاره و فى الغد و فى المستقبل ، و لم يفق من شروده إلا على صوت السائق 
--------
عبده : الأجرة جنيه و نص يا حضرات من قبل ما نتحرك 
تتعالى همهمات اعتراض من الركاب
عبده : اللى مش عاجبه ينزل .. إحنا لسة فى الموقف
محمود : ليه يا اسطى ؟ ... إحنا كل يوم بنركب بجنيه و ربع
عبده : يا بيه البنزين غلى و الكارتة غليت 
محمود : بنزين إيه اللى غلى يا اسطى هو إحنا مش عايشن فى البلد و لا إيه ؟
عبده : (متبرما) بقولك إيه يا بيه ... مش عاوز صداع اللى مش عاجبه ينزل ياخد عربية تانية

---------

جمال : خلاص يا جماعة ... مفرقتش كتير ... خلونا نخلص .. الجو حار
و بمجرد أن بدأت السيارة فى طريقها حتى عاد مرة أخرى إلى شروده ، حتى أفاق للمرة الأخيرة على صوت صراخ باقى الركاب فبدأ فى الصراخ معهم من قبل أن يعرف سبب ذلك ، فلما تبين السبب احتضن الحقيبة بشدة و كأنه يستمد منها الحماية ، أو هو يحاول أن يفديها بحياته ..
و لكن للأسف ، الحقيبة لم تستطع أن تنجيه من مخالب الموت التى كانت تنهش فيه 

---------------

" تمام يا فندم " 
رفع العميد التونى عيناه المرهقتين إلى الواقف أمامه فوجد أنه النقيب كريم
التونى : اقعد يا كريم ... فى أخبار ؟
كريم : فى أخبار مهمة قوى يا فندم 
التونى : خير ؟
أخرج كريم بعض الأوراق من ملف يحمله ثم أشار إلى صورة فيه 
كريم : عارف سيادتك الراكب ده 
التونى : مش ده اللى كان حاضن شنطة الفلوس ؟
كريم : أيوه بالظبط يا فندم ... عارف طلع مين يا فندم ؟
التونى : طلع مين ؟
كريم : طلع النصاب اللى كنا بندور عليه من ست سنين 
--------
نعم الحاج جمال رجل البر و الإحسان الذى لا تفارق المسبحة يده لص و مجرم و نصاب 
و له طريقة فريدة فى النصب على الناس 
كان يعلم جيداً أن المدن صعب فيها النصب على الناس ، ناهيك عن كثافة الأمن فيها ، ناهيك عن وعى الناس ، ناهيك طبعاً عن تعرضك و أنت النصاب الكبير لأن ينصب عليك !!
من هنا بدأ العمل فى القرى و الأرياف البعيدة ، ذات الناس الطيبين الذين يغلب عليهم السذاجة 
فهذه أرض خصبة لم يعبث بها أحد قبله 
فكان يذهب إلى البلد بشخصية محترمة ، و لأنه يعلم أن الفلاحين و الريفيين ينفرون من الغرباء فإنه كان يتصنع لهم و يتودد و يكثر من عمل الخيرات و يتبرع للمسجد و يصاحب شيخ الجامع و يصنع من الأشياء ما يكتسب به ثقتهم 
و هكذا من عشر سنوات ، أى منذ كان فى الثلاثين من عمره و هو ينتقل من بلد إلى قرية إلى ريف 
و كأنه نحلة يمتص رحيق الزهور زهرة زهرة 
و ها هو منذ عشر سنوات كاملة لم يتم القبض عليه مرة واحد و ليس له ملف و لا يعرفه أحد من رجال الأمن 
و كانت استراتيجيته الأولى و الأخيرة ألا يمكث فى بلد واحد أكثر من عام ، لأن المكث أكثر من ذلك قد يعرضه للخطر و قد جرب ذلك مرة و كاد أن ينكشف لولا أن بادر بالفرار
و ها هو ذا يثبت لنفسه أن هذه الاستراتيجية ناجحة مائة بالمائة 
الاستراتيجية الثانية هى أنه بمجرد أن يستشعر الثقة فى الناس فإنه يبدأ فى العمل 
فكان فى المرة الأخيرة قد تطور و نضج 
فتقمص شخصية تاجر الموبيليا الذى يبيع بأرخص الأسعار و بالفعل ضحى ببعض المال فى أول الأمر 
ثم بعد ذلك اشترى أرضاً حتى يثبت رسوخه فى البلد ، كما هى عادة الفلاحين 
و حين اقترب موعد إنهاء تعاقده مع هذه البلد ، أعنى انتهاء العام الذى حدده لنفسه بدأ فى جمع غلته 
فباع أرضه الواحدة ثلاث مرات بمساعدة جودة النصاب الذى لا تخلو منه قرية 
و بدأ فى النصب على الناس بأخذ أموال موبيليا على أساس أنه سيشتريها لهم
و الكل يأمن له و يطمئن ... فكيف يشكون فى الحاج جمال 
ده كلام برضه !!!
--------

أخرج له كريم صورة مرسومة باليد لجمال رسمها رسام الشرطة بناء على مواصفات الذين نصب عليهم جمال قبل ذلك 
التونى : يا سبحان الله .... شوف نهايته كانت إزاى ... ياترى مسمى نفسه إيه المرة دى
كريم : لقينا معاه بطاقة قديمة مسمى نفسه فيها جمال 
التونى : آه ... لازم تكون بطاقة قديمة عشان تزويرها سهل 
كريم : الغريب يا فندم إن الفلوس مجراش ليها أى حاجة 
التونى : سبحان الله .... أكيد فلوس ناس غلابة كان ناصب عليهم 
كريم : فعلاً يا فندم 
التونى : و عملت إيه ؟
كريم : بعت للبلد اللى ركب الميكروباص من عندها و سألنا عن أكبر ناس فيها فدلونا على شيخ البلد و إمام الجامع الكبير فبعت لهم و جم
التونى : و هما فين ؟
كريم : مستنيين بره يا فندم
التونى : طيب دخلهم بسرعة 
أدخلهما كريم فأحسن العميد التونى استقبالهما و أجلسهما فى الأنتريه و جلس معهم مبتسماً بود
كانا ما زالا لا يعلمان شيئاً
التونى : أهلا و سهلاً 
طبعاً كانا فى شدة القلق ، فهما فى مديرية الأمن ، و وجودهما هنا فى حد ذاته أمر مرعب 
شيخ البلد : أهلا بسعادتك يا باشا 
عواد : فى حاجة يا باشا كفى الله الشر
التونى : أبداً ... مش عاوزكم تقلقوا خالص .. إحنا جبناكم النهاردة عشان تتعرفوا على واحد 
شيخ البلد : مين يا باشا
أشار التونى إلى كريم فأعطاه الملف فأخرج منه صورة جمال المرسومة ، و بطاقته
التونى : تعرفوا الراجل ده ؟
نظرا إلى الصورة بتدقيق ثم نظرا إلى بعضهما فى دهشة
عواد : آه طبعاً نعرفه
شيخ ابلد : أيوه ... دا الحاج جمال تاجر الموبيليا 
التونى : الله يرحمه بقى 
ينتفض الشيخ عواد و شيخ البلد و بسملان و يحوقلان
عواد : يا نهار أبيض ... مات .. مات إزاى؟
التونى : مات فى حادثة ميكروباص 
عواد : دا كان معاه ميت ألف جنيه بتاعة الجامع .... لا حول و لا قوة إلا بالله 
التونى : متخافش يا حاج عواد ... الفلوس موجودة و احمد لله 
عواد : (يتنفس الصعداء ) الحمد لله ... و الله يرحمك يا حاج جمال ... ده مات شهيد يا باشا ... ده كان رايح يتشرى حاجات للجامع 
ينظر التونى إلى كريم و يبتسمان 
التونى : إحمد ربنا يا حاج عواد ... جمال ده كان نصاب كبير ... و كان ناوى يهرب بالفلوس لولا إرادة ربنا
نزل الخبر عليهما كالصاعقة ، فمن يتصور و من يتخيل أن يكون الحاج جمال الذى كان كالملاك الطاهر يكون فى النهاية نصاباً 
عواد : لا إله إلا الله .... سيادتك متاكد يا باشا ....أكيد فى حاجة غلط 
التونى : يا حاج عواد .. إحنا لاقينا معاه فى الشنطة إتنين مليون و ربعميت ألف جنيه 
يخرج الحاج عواد منديلاً كبيراً يجفف به عرقه ، و أحس أن الحجرة تدور به ، فقام مستنداً على شيخ البلد و خرجا من الغرفة يشيعها العميد التونى ، الذى ما إن خرجا حتى جلس على مكتبه يفكر 
سبحان الله ... كل أجهزة الأمن كانت تبحث عنه و كلها فشلت فى العثور عليه 
الذى وجده هو الموت 
ثم تذكر حديث قرأه فى البخارى و جال بخاطره الآن :
عن أبى موسى الأشعرى قال : قال النبى صلى الله عليه و سلم :" إن الله ليملي للظالم ، حتى إذا أخذه لم يفلته . قال : ثم قرأ : { وكذلك أخذ ربك إذا أخذ القرى وهي ظالمة إن أخذه أليم شديد " .

--------

رفع راسه إلى كريم الذى ما زال واقفاً 
التونى : إيه يا كريم ... فى حاجة تانى 
كريم : أيوه يا فندم فيه حاجة مش حتصدقها سعادتك
التونى : خير يا كريم ... انت يومك كله مفاجآت النهاردة
ابتسم كريم و أخرج له صورة مشبوك فيها صورة بطاقة 
امسك التونى بالصورتين و تمعن فيهما 
التونى : شوقى ده من ضمن اللى كانوا فى الحادثة .. مش كده
كريم : تمام سعادتك يا فندم 
التونى : و إيه ظروفه ده كمان ؟
كريم : مفاجاة رهيبة يا فندم مكناش نتوقعها 
-------
ما هى هذه المفاجأة .... الله أعلم 
إلى اللقاء مع راكب آخر 
--------

مصطفى وكريمة
بقلم د. أحمد مراد





استقل مصطفى وكريمة تلك السيارة التي ستتجه بهما الى المؤسسة 
جلسا بجوار بعضهما البعض وكل منهما لا يحرى حديثا
وإنما انطلقت بهما الذكريات
كل منهما يتذكر ما مر بهما في السنوات الماضية
-------------
.. (( لا تؤجل عمل اليوم إلى الغد .. فقد يخبطك موتوسيكل وتروح فيها ..))
جملة خفيفة الظل خطها مصطفي بعناية وقام بتزيينها على ورق مقوى ووضعها بحافظته
ومن العجيب أنه لم يعمل بها يوما ..
مصطفي .. مهندس ميكانيكا خفيف الظل في الخامسة والثلاثون من عمره .. 
له نظرة خاصة نحو كل الأشياء .. 
وأهم هذه الأشياء مسألة الزواج ..
كل زملائه فور تخرجهم لا تسأل أحدهم عن أمنيته إلا ويقول له أتمنى الزواج وأن يجمعني الله ببنت الحلال ..
وقد يكون بعضهم معسرا ولكن همه الأول هو الزواج وتتوقف الدنيا كلها على أمر هذا الزواج .. 
ومن العجيب أن كلهم بعد زواجهم يشتكون مر الشكوى ويقسمون بأنهم كانوا مجموعة من السذج .. وأنه الوحيد الذي فهم الأمر على حقيقته ..
فهو يرى أن الزواج ما هو إلا إحدى مراحل الحياة .. إما أن يقبل عليها بشكل صحيح
أو لا .. 
وهذا الشكل الصحيح من وجهة نظرة .. أن يكون لديه ما يحتاجه الزواج من إمكانات وصلاحيات ..
كيف يتزوج ويهنأ بزواجه وهو مدين ؟
كيف يتزوج في مكان مؤقت لا يخصه ؟
كيف يتزوج وهو لا يشعر بأنه لديه القوامة بأن يكون هو صاحب اليد العليا في كل شيء
وها قد وصل الخامسة والثلاثون من عمره
وحقق كل ما يظنه الجميع من تأهل للزواج
لدية شقة فاخرة بزهراء المعادي مساحتها 300 متر 
لديه سيارة حديثة
لديه عمله الذي يدر عليه ربحا ماديا رائعا ..
ولكن ..
اكتشف فجأة أنه قد أصبح وحيدا
والأعجب اكتشافه عجزه عن الاختيار
فكل زميلاته متزوجات
وكل من يراهن إما تافهات أو غير مناسبات
وبدأ رحلة البحث عن عروس
وكم كانت مأساته أنه لا يجد هذه العروس التي تقر بها عينه
منذ تسعة أشهر رأي فيهن أكثر من خمسين فتاة لم يجد أبدا تلك التي يشعر بأنها تستحق العيش معه وأن تشاطره حياته
ولأول مرة يشعر بالعجز
ويشعر بأنه قد أخطأ الحسبة 
وبدأ يتسلل اليه احساس بأنه أبدا لن يجدها ..
كان يتزين ويتعطر استعدادا للذهاب مع أمه لرؤية تلك المدعوة كريمة
والتي رشحتها خالته له وأقنعت أمه بأنها هي صاحبة النصيب
سأل عن سنها فقالو له ثلاث وثلاثون عاما
امتعض بشفتيه
حتما سيذهب ليرى هيكلا محطما فقد الثقة في المجتمع وبدأ يتسرب اليه احساس العجز مثله واليأس من تكوين الأسرة
وحاول إثناء أمه عن رؤيتها حتى لا يتسبب في زيادة آلامها برفضه لها
فهو لا يستبشر خيرا بهذه الزيارة
ولكن أمه أصرت على ذلك
فما كان منه إلا أن طاوعها إرضاءا لها
جلس على مائدة الغداء في بيت متوسط الحال لا يدل على الفقر ولا الثراء الفاحش
وكانت كريمة في مقابلته
والعجيب أنها كانت على صورة تغاير كل ما رسمه لها في مخيلته
كانت تتحرك بكل بساطة وتلقائية ولم تنظر له وتجاهلته بقوة ولم تعره أي انتباه
على نقيض كل الفتيات التي رآهن من قبل
كانت كل منهن تحاول إبراز أفضل ما لديها
والتزين والتدلل وكل منهن تفخر أمها بأنها هي من أعدت هذا الطعام الشهي
ورغم كل هذا عدم الاعتناء إلا أنها كانت تهتم بقوة بتسريحة شعرها مع بعض المساحيق الخفيفة التي بالكاد لحظها ..
وضعت كريمة أول طبق ثم جلست وتركت أمها تحضر البقية
فقال لها مصطفي .. (( رائحة طبيخك تدل على أنك طاهية ماهرة .. ))
ضحكت كريمة ضحكة قصيرة وقالت .. (( ومن أخبرك أني أستطيع الطهي ؟؟ أنا بالكاد أستطيع إعداد الشاي لأني أدمنه .. ))
ارتفع حاجبا مصطفي عجبا من صراحتها وجرأتها وقال لها .. 
.. (( ما هو مؤهلك يا آنسة كريمة ؟؟ .. )) 
فقالت بسخرية شديدة .. (( دبلوم صنايع سيادتك .. هل ستقبل بي بلية في ورشتك ؟؟ .. ))
لم يتمالك مصصطفي نفسه من الضحك
وقال لها .. (( ما هذه العدوانية ؟؟ .. ))
قامت كريمة واقفة وقالت .. (( جئت لسوق الإماء لتختار إحداهن وها قد رأيت ما يكفي .. فما رأيك ؟؟ .. هل انا مناسبة لأصبح إحدى جواريك يا سي السيد ؟؟ ))
شعر مصطفي بحرج شديد من اسلوبها هذا وتصبب عرقا فما كان منه إلا أن قام واقفا ونادي على أمه ليصحبها خارجا والجميع في منتهي الدهشة مما يحدث ..

***** 

كريمة 
في الثالثة والثلاثون من عمرها .. خريجة كلية الصيدلة .. وتعمل طبيبة صيدلانية بإحدى الصيدليات .. 
على النقيض من كل الفتيات لا يهمها أبدا رأي من أمامها فيها 
هي ترى بأن من أهم مقومات الثقة بالنفس ألا يهمك ما هي صورتك في مخيلة من أمامك طالما أنك تراها جيدة ..
لا تؤمن بما يسمى بالحب فهي تراه مشاعر بلهاء يضحك بها الشباب على الفتيات ومعظمهن يتم التغرير بهن تسترا خلف هذه المشاعر
ولهذا كان الصدود العنيف لكل من حاول أن يتقرب لها سواءا من زملائها في الجامعة أو في العمل بعد تخرجها 
ومن العجيب أنه ترسخ بداخلها شعوري تلقائي بالعداء نحو الرجال
حتى أنها أصبح يطلق عليها لقب الشاويش عطية بسبب أسلوبها هذا
ولم يكن هذا تدينا منها بقدر ما كان محاولة نفسية منها لإثبات ذاتها
وبالرغم من كل هذا لم تهمل أبدا مظهرها 
فهي تهتم بملابسها بعناية فائقة
وتهتم كذلك بتسريحة شعرها قبل كل خروج لها
وكان أكثر ما يغيظها هو أن يخبروها بان فلانا قادم لرؤيتها
كانت تشعر بنقمة وغيظ شديدين 
هل هي بضاعة تنتظر من تقع عليها عينه وتعجبه فيتم الشراء
هي ترى ذلك ما هو إلا سوق إماء
سي السيد يأتي ليُقيم الجارية ويرى هل تستحق عطفه وكرمه بحيث يجرها إلى منزله 
أمها كم بكت بين يديها
وتقول لها .. (( يا بنيتي كل زميلاتك قد تزوجن وأنجبن .. متى سأفرح بك .. ))
وهي ترد في عناد .. (( وهل الحياة لن تستقيم إلا بالزواج ؟؟ .. ما رأيك لو تزوجت وعدت لك في الغد مطلقة أو أرملة لأحمل لقبا طريفا يجعل الجميع ينظر إلى واليك بشفقة .. هل هذا أفضل أم أن أكون أنا من تقرر وتختار لنفسها أسلوب معيشتها .. عموما إذا وجدت من يستحق أن أشاطره حياته فلن أتردد بالموافقة .. ))
وأخيرا أخبرتها بان المهندس مصطفي رجل محترم لديه شقة فاخرة وسيارة فخمة قادم لرؤيتها ..
ويتكرر موقف كل مرة 
وأخيرا بعد أن أخلى الجميع الصالة واعطتها أمها طبقا لتضعه على السفره 
فتقوم أم مصطفى لتذهب الى المطبخ لتعاون أمها وكريمة تتعجب عن صلة القرابة التي تجعلها تتحرك بهذه الحرية
جلست أمامه لترى بسمته اللزجة السمجة ..
وانتظرت تقييمه للبضاعة
سألها عن جودة طبيخها
شعرت بالاشمئزاز .. إذا أنت تعيش لتأكل وتشرب وتريد من تقوم بعملية العليف لك
فردت عليه بانها لا تجيد أعمال المطبخ
وكان سؤاله الثاني لتقييم البضاعة عن مؤهلها
من المفترض أيها الساذج أنك جئت ومعك كل المعلومات الأولية فلا تدعي البلاهة ولتظهر وجهك الحقيقي وجه الذئب المتستر خلف كل هذه السماجة 
وها قد ظهرت أمارته حينما سألها عن سر هذه العدوانية 
فما كان منها إلا أن أخبرته بصدق عن رؤيتها للأمر 
وأنها ترفض أن تكون تلك الجارية التي جاء لفحصها 
والحمد لله انطلق خارجا غير مأسوف عليه
وامها التي كادت أن تنهار من ابنتها 
وقالت لها .. (( هنيئا لك لقب عانس .. ))

***** 

كان مصطفي متعجبا ومتحيرا بقوة من شخصية كريمة هذه
لقد كانت المقابلة على نقيض كل ما تخيله أو حتى رآه من قبل
لو كانت كريمة رافضة له من البداية ما تزينت واهتمت بمظهرها 
ولكنها على نقيض كل الفتيات لم تتصنع وكانت معه بمنتهى التلقائية والبساطة
والعجيب أنها هي من أعلنت رفضها لهذه الموقف
ولأنه رجل
وشرقي
لم يعتد أبدا أن يتم رفضه
ولهذا
شغلته كريمة هذه بقوة
جمع عنها كل البيانات وتحرى عنها بقوة
وعلم أن هذا هو المكون الرئيسي لشخصيتها
عدوانيتها للرجال واحساسها بذاتها
حصل على رقم تليفون الصيدلية التي تعمل بها 
وعلم مواعيد عملها بها
طلب رقم الصيدلية 
ردت عليه بصوت خال من أي مشاعر
فسألها قائلا .. (( هل عندكم سكاتات للأطفال ؟؟ ))
أجابته بأن نعم
فسألها قائلا .. (( هل اذا طلبت عشرة صناديق مليئة بها ستقومين بعمل خصم كبير لي .. ))
ردت عليه بمنتهى الجفاء قائلة .. (( يمكنك الاتصال بإحدى الشركات المختصة بذلك فنحن لا نبيع هذه الكميات ولا بالجملة .. )) واغلقت الهاتف دون أن تسمع رده

كان مصطفي يبحث لها عن غلطة واحدة
ولم يجد
طلبها مرة أخرى 
ردت عليه بنفس الجفاء
فقال لها .. (( هل عندكم قطرة _ نقط العين _ ؟؟ ))
فردت عليه بمنتهي السخرية قائلة .. (( للأسف القطرة التي عندنا خرجت في مشوار برفقة القطر _ تقصد القطار _ ))
وأغلقت الهاتف دون أن تسمع رده
في حين استلقي مصطفي على ظهرة من الضحك 
والعجيب أنه بعد نصف الساعة اذا بمن يطرق الباب 
ويفتح ليجد أحد عمال توصيل الطلبات يعطيه لفافة ويقول له أنه تم دفع ثمنها
وعندما فضها وجد إحدى سكاتات الأطفال ومعها ورقة مكتوب بها 
.. (( عساها تجعلك تسكت عن حركات الأطفال هذه .. ))

***** 

كانت كريمة مأخوذة بموقف مصطفي حينما ردت عليه بمنتهى العدوانية حين لقائهما في بيتها 
فهو الوحيد الذي لم يقف لينتقدها ويسمعها كلاما قاسيا
فهناك من قال لها .. (( على ماذا تفعلين هذا فأنت لست ملكة جمال وليس الطلب عليك عاليا أفيقي لنفسك واعرفي حجمك يا دكتورة وابقي خلي الدكترة تنفعك ..))
وهناك من يقول لها .. (( علمت الآن سبب عنوستك .. ))
وهناك من يقول .. (( أبشرك بالفشل في حياتك الزوجية لو حصلت ولهذا أنصحك بعدم الزواج فأنت لا تصلحين لأي بيت .. ))
وكثير من هذه التعليقات القاسية التي يحاول صاحبها رد اعتباره لنفسه وأنه هو من رفض وليس من تم رفضه ..
ولكن مصطفي الوحيد الذي صمت ولم يرد عليها 
وانصرف بمنتهى الأدب
ولم تره بعدها
وإن كانت كثيرا في الآونة الأخيرة تجد من يدخل الصيدلية ويسأل عنها زملائها
وأيضا لحظت بعض الصبية يتبعونها أينما ذهبت
وقد تيقنت من هذا حينما دخلت أحد المحلات وانتظرها الصبي بالخارج
وخرجت هي من باب آخر 
ثم جاءت اليه لتجده يمعن النظر داخل المحل بحثا عنها
فهزته وقالت له .. (( أنا هنا ... ))
فما كان من الصبي إلا أن انطلق مسرعا من أمامها
واليوم
تجد أحد الظرفاء يطلبها ويطلب كميات تدل على أنه لا يفعل الا العبث 
فصدته وأغلقت معه
ولكن نفس الرقم طلبها فما كان منها إلا أن ردت عليه بسخريتها المعهودة
وعندما اغلقت
أثير بداخلها تساؤل من هذا وما الذي يريده ؟؟
فدخلت على الانترنت وبحثت عن رقمه
واذا به مصطفي
ولأول مرة 
تشعر بالسعادة أن هناك من يهتم بها
اذا فهو الذي يتبعها ويلاحقها
ولكن بالصورة التي تحبها
فليست مطاردة سي السيد لإحدى إمائه التي يثق بأنها ستنقاد خلفه بمجرد الإشارة لها
فما كان منها إلا ان أرسلت له رسالة تنبئه بأنها كشفت وتعلم كل شيء
وحينما عادت الى منزلها
اذا بها تجده في انتظارها بصحبة أمه ليقول لها 
.. (( جئت لخطبتك .. واتمنى موافقتك ولتجعلي فترة الخطبة مرحلة تعارف بيني وبينك وبعدها كل منا يقرر هل الطرف الآخر هو الأنسب له أم لا .. ))
وقد كان

*****

بعد خمسة أشهر تم الزواج
ليكتشف مصطفي الوجه الآخر لكريمة
فهي تمتليء بالحنان والحب والرقة والرومانسية
كانت تنتظر فقط من يطرق بابها بالشكل الصحيح من وجهة نظرها
كانت تريد من يشعرها بذاتها وأنه يريدها لشخصيتها وذاتها وفكرها وعقلها
وليس من أعد الشقة والسيارة وكل مقومات الحياة المرفهة وأصبح لا ينقصه إلا الزوجه فذهب ليقتاد إحداهن
وهذا ما عزف عليه مصطفي طوال فترة الخطبة
وبدأت معها حياة لا تخلو من الضحك الرنان الذي هز أرجاء شقته طوال اليوم
كانت تستمع الى نكاته التي لا يكف عن المجيء بالجديد منها يوميا
ثم تعكس تلك النكات في تصرفاتهم اليومية
ذات مرة قال لها بلدينا أراد الاحتفال بأعياد الطفولة .. عملها على نفسه
وفي ذات يوم وبينما هما جالسين على جهاز الكمبيوتر يستطلعا بعض مواقع الانترنت
اذا بها تقوم منطلقة
فما كان منه إلا أن أمسك بيدها ونظر الى عينيها بهيام وقال لها 
.. (( حبيبتي لا تدعيني وحدى فأنت لي كل شيء .. وأنا بدونك لا شيء .. ))
جلست كريمة بجواره ونظرت الى عينيه بحنان وقالت .. (( وأنا لا أستطيع مفارقتك يا حبيبي .. ولكنك هكذا ستضطرني للإحتفال بأعياد الطفولة .. ))
وحينما قال لها نكتة الرجل الذي تزوج ثلاثا
كل واحدة من دولة عربية
حينما كان مبيته عند الأولي اذا بها تقوم في منتصف الليل
فانتبه وسألها إلى أين أنت ذاهبة 
فقالت له .. أقوم لأعد لك طعاما شهيا لتتفاجيء به في الصباح
وعندما كان في ليلة الثانية اذا بها تقوم أيضا في منتصف الليل
وعند سؤالها قالت له .. أقوم لأعد لك عصيرا خاصا لا يعرفه غيري لتتفاجيء به في الصباح
وعندما كان في ليلة الثالثة
أيضا تكرر نفس الموقف وعندما سألها عن وجهتها قالت له
.. (( ايه رايحة الحمام !! .. بلاش دي كماني ؟ .. ))
وأصبحت هذه لازمة لكريمة 
كلما سألها إلى أين أنت متوجهة تقول له .. (( ايه رايحة المطبخ .. بلاش دي كماني ؟ .. ))
أو غيره من أماكن الشقة
عامان مرا لم يشعر مصطفي بهما مرا بسرعة البرق بسبب السعادة والهناءة التي وجدها مع كريمة..

***** 

فوجئت كريمة أثناء فترة الخطبة بمصطفي يقدرها ويحترمها وليس بشكل مبالغ فيه بحيث يظهر منه أنه فقط يبغي رضاها ويفعل ما تريده منه
وهذا أقصى ما تتمنى
فوجئت به يحمل نفس أفكارها عن الزواج وكثير من الأمور الحياتية
علمت بأنه فعلا النصيب
وأن لكل منا نصفه المكمل له
وحينما يريد الله عز وجل اكتمالهما فلن يوقفهما أي مخلوق
وتم الزواج
وبعد الزواج
كانت هذه هي اللحظة التي تنتظرها كريمة لتهب من شاطرها حياتها كل ما اختزنته له
منحته الحب والحنان وكل المعاني الجميلة التي لم يتخيل أحدا أنها تحملها بداخلها
وكان أجمل ما يعبق شقتهما هو الضحك الذي لا ينقطع أبدا بينهما
وكانت المواقف تتكرر لتزيد بينهما المزاح والضحك
تذكر حينما كانت تعد له أول وجبة غداء بعد الزواج
وضعت الدجاجة على النار ليتم سلقها
وبجوارها بعض البيض ليتم سلقه
واذا بصديقتها حسناء أتت لتزورها
وهي التي لم ترها منذ تخرجها
سنين عدة أخيرا اجتمعا سويا 
وظلا سويا يجترا الذكريات والأحاديث وتعلو بينهما الضحكات
وفجاة
اذا بصوت انفجارات متتابعة بسرعة يصدر من المطبخ
اندفعت كريمة مسرعة لترى ما الامر واذا بها تصطدم بمصطفي في الصالة
وفي المطبخ كانت المأساة
المياة التي كان يتم سلق البيض فيها جفت تماما وانفجر البيض بصوت عال
وبهذا فقد انتهي
أما الدجاجة فقد تمت عملية السلق لها أكثر من اللازم حتى تهرأت
كل هذا بسبب اندماجها في الحديث مع حسناء ونسيانها لما تعد
ولم ينس لها مصطفي أبدا هذا الموقف
وطوال عامين 
كان دوما يذكرها به كلما سألته عن مذاق طعامها
فاذا به يقول لها
.. (( طعامك مقبول ومضطر لتناوله مثله مثل البيض المنفجر والدجاجة المهترئة .. ))
عامان مرا بمنتهى السعادة والحب والود بينهما
ولكن فجأة اكتشفا أنهما ينقصهما عامل مهم جدا
من عوامل سنن الحياة وفطرتها
أنهما لم ينجبا بعد

*****

.. (( عمري الآن سبع وثلاثون عاما إن لم أنجب الآن فمتى سيكون ؟؟ .. أريد ان أرى ولدي كبيرا وانا ما زلت بصحتي حتى أتمكن من تربيته التربية السليمة .. وحتى لا يكون بيني وبينه أجيالا ونفتقد التواصل بيننا ..))
قالها مصطفى لنفسه وهو يتفكر في هذا الأمر
ولكنه لا يستطيع أن يجرح كريمة ويخبرها بهذا
ولهذا لم يشر لذلك الأمر أبدا معها
وإن كان حرصه الزائد على قراءة كل موانع الانجاب على النت
ومحاولة تجنب ببعضها من الأمور الغير مرضية 
ولكن الأسباب المرضية قد تكون موجودة
وقد تكون به وليست بكريمة
ولهذا
وقبل أن يسألها السعي للفحوص معه
فضل أن يذهب هو ليطمأن من أنه ليس المانع لديه
وجاءت الفحوص جميعها لتثبت بأنه سليم تماما ولا مانع للإنجاب لديه
ولهذا لم يجد بد من مفاتحة كريمة وهو يحاول تهوين الأمر وأن المانع قد يكون سببا تافها ويمكن معالجته
وحتى لو كان سببا كبيرا ولا علاج له
فهو يكفيه حبه لها
وسعادته معها 
فقد يأتي الولد ليعقه ويذيقه العذاب ألوانا
فيكفيه ما هو فيه من سعادة ولن يتخلي عنها أبدا
وعندما أخبرها بذلك أنبأته بالمفاجأة

***** 

مثلها مثل أي أنثى كانت كريمة تشعر بالرغبة في الأمومة 
وأن تنجب طفلا أو طفلة يناديها بكلمة ماما
تلك الكلمة الجميلة التي رنينها له مذاق خاص عند كل أنثى خلقها الله
ومر عامان دون انجاب
والعجيب هو صبرها طوال هذين العامين ولم تفكر في السبب مبكرا عن هذا
ولكن وبسبب دراستها الطبية 
قد يكون هناك بعض الموانع الطبية
لذا
ستبحث الامر أولا وترى نفسها
وفعلت كل الفحوص
وكانت كلها سليمة ولا مانع لديها في الانجاب
ووقعت كريمة في حيرة شديدة
فكما كان مصطفي يحترمها ويحترم شخصيتها ولم يحاول يوما أن يقلل من شأنها
فهي كذلك لم تحاول أبدا أن تقلل من رجولته وقوامته 
ومن يراها تفعل ذلك حتما كان سيتعجب من تصرفاتها السابقة قبل الزواج 
وربما يبررها بأنها كانت مجرد رد فعل لتأخر زواجها
أما هي فلها وجهة نظر مختلفة 
فهي ترى بأن الاحترام يجب أن يكون متبادلا
وكما يعاملها مصطفي ويحترم شخصيتها وانوثتها 
فيجب أن تعامله بالمثل
واحترمت أنه لم يفاتحها في أمر تأخر الانجاب
ولكن الشك راودها أنه ربما يعلم يقينا بأن المانع عنده
ولهذا لم يفاتحها
وكانت في حيرتها 
كيف تفاتحه
وفي وسط هذه الحيرة اذا به هو من يأخذ زمام المبادرة
لتظهر المفاجأة لكل منهما
والتي زادت ارتباط كل منهما بالآخر وتمسكه به
وبدأت رحلة جديدة من المعاناة 
وطرقا كل عيادات الأطباء الكبار في مجال تأخر الإنجاب
أحدهم نصحهما بالحقن المجهري
وللأسف لم تفلح
والآخر قال بأن أطفال الأنابيب هو الحل الأخير والوحيد 
ولكنه مكلف وقد يتطلب تكرار المحاولة مرات عديدة
وقد كان
واضطرا لبيع السيارة الفخمة
بل لبيع الشقة وشراء أخرى صغيرة بالمقطم
وتدهور بهما الحال
وقد أنفقا كل ما يملكانه
ولكن كل الحلول المطروحة والمأمولة لم تفلح
وأخيرا 
احتضن مصطفي كريمة التي تركت عملها بسبب اقامتها الآن في منطقة نائية
وربت على ظهرها وقال لها 
.. (( لقد فعلنا ما علينا .. وبهذا لم يعد بيدنا شيء
وكما أخبرتك من قبل أنا لك وأنت لي ولن أتنازل أبدا عنك ))
وهي بعين باكية قالت له .. (( وانا لك ولم أكن أبدا لسواك .. ))
وفي ذات يوم جائها مصطفي بموقف عجيب
قال لها 
لقد تعرفت على صديق جديد على شبكة الانترنت هو طبيب طواريء بالصحراء ويكتب القصص والروايات يدعي أحمد مراد 
وبدون أن يعرف ما انا فيه اذا به يقص علي موقفا عجيبا جدا
يقول أنه منذ أمد يتمنى وضعه بإحدى قصصه ولكن بشكل يعلم منه القراء بأن هذا الموقف حقيقي جدا وليس إحدى مفارقاته لأنه صعب التصديق بشكل غير عادي
وأخذ يقص عليها الموقف
يقول أحمد مراد بانه في ذات يوم جائه سائق إحدى ناقلات البترول مصاب في رأسه اصابه بالغة .. كان الرجل يتجاوز السبعين من عمره وكان هذا مصدر تعجب آخر كيف يخرج للعمل وقيادة الشاحنات في هذا السن
فقام بتخييط جروحه وتعقيمها
وطلب منه المرور عليه في الغد للغيار عليها
وجائه في الغد ببسمة عريضة ويقول له 
.. (( ابنتي جراحة المخ والأعصاب ترسل لك سلاما خاصا يا دكتور وتشكرك على ما فعلت معي .. ))
انتفخت أوداج أحمد مراد وانتفش ريشه فسلام خاص يأتيه من طبيبة جراحة المخ والأعصاب ابنة الرجل وأسبل عينينه وقال للرجل بمنتهي الرقة والحنان 
.. (( لا عليك يا حاج فهذا أقل الواجب تجاهك أنت والآخرين وهذا هو عملي .. ))
واذا بالرجل يمد يده ويسحب كرسيا ليجلس عليه كأنما يجالس أحد أصدقائه القدامي ويقول له .. (( والله أنت شكلك ابن حلال وطيب قوي يا دكتور ممكن أحكي لك حاجة وتقوللي رأيك فيها .. ))
نظر أحمد الى شاشة جهازه المفتوح على موقعه وعلم بأنه سيخسر ساعات في سماع الذكريات كما هي العادة ونظر للرجل وقال له في سره
.. (( إرغي يا عم القمور .. أنتظر حكاياتك منذ عهد السلطان قلاوون .. ))
ولكن خرجت مشكلة جملة أخرى سمعها الرجل تقول 
.. (( لي الشرف أن تمنحني هذه الثقة وكلي آذان صاغية .. ))
واذا بالرجل يقص عليه قصة لو كتبها أحمد مراد لقال له القراء أنت تبالغ بشكل غير عادي
فقد قال له الرجل..
.. (( الحمد لله رزقني الله عز وجل خمسة أبناء بنتين وثلاثة ذكور
أربع منهم أطباء البنت الكبرى والذكور . . وأنا سافرت كثيرا وعملت في أكثر من شركة بترول حتى ربيتهم أفضل تربية وبنيت لهم بيتا كبيرا لكل منهم شقته الفخمة وانا مقيم بشقتي مع ابنتي الأخيرة العاجزة التي تعاني من الإعاقة الذهنية والجسدية والتي تحتاج الى رعاية خاصة
ولكن للأسف بعد زواج أبنائي انصرف كل منهم لحالة وتناساني مع أختهم
وكانت هذه البنت تحتاج لخدمة لا يستطيع آدائها الا النساء
ففكرت جديا في الزواج لأجلها
وهدفي ليس الزواج بقدر ما هو جلب من تقبل خدمتها
وكانت لنا جارة في الثامنة والعشرون
تطلقت بسبب عقمها وكل الأطباء أقسموا بأنه من المستحيل أن تنجب يوما ما
فقلت هذه أفضل وأنسب من آتي بها
فذهبت اليها
وقلت لها بكل صراحة
.. (( أنا لا أريدك لنفسي .. وإنما لخدمة هذه العاجزة التي رماها الجميع وأهملها .. )) 
واذا بها تقول في وجوم .. دعني يومين لأفكر وسوف أرد عليك
وبعد يومين ردت عليه قائلة .. (( أشكر لك صراحتك .. وأنا أقبل هذه الزيجة بنية دخول الجنة بسبب خدمتي لهذه المسكينة .. ))
وتم الزواج
وبعد شهر واحد كانت حاملا
تذكر قول سيدنا زكريا حين قال .. (( قال رب أنى يكون لي غلام وكانت امرأتي عاقرا وقد بلغت من الكبر عتيا * قال كذلك قال ربك هو علي هين وقد خلقتك من قبل ولم تك شيئا ))
اذا هي ليست معجزة مرتبطة بالأنبياء ان تكون الزوجة عاقرا والزوج قد بلغ من العمر عتيا
وييسر لهما الله الانجاب رغم انعدام أسبابه
إنها لكل البشر
والقرآن الكريم تناول هذا الأمر بشكل عجيب
فقال تعالي
.. ((لِلَّهِ مُلْكُ السَّمَاوَاتِ وَالْأَرْضِ يَخْلُقُ مَا يَشَاءُ يَهَبُ لِمَنْ يَشَاءُ إِنَاثاً وَيَهَبُ لِمَن يَشَاءُ الذُّكُورَ ، أَوْ يُزَوِّجُهُمْ ذُكْرَاناً وَإِنَاثاً وَيَجْعَلُ مَن يَشَاءُ عَقِيماً إِنَّهُ عَلِيمٌ قَدِيرٌ))
كل كلمة ارتبطت بمشيئة الله عز وجل في هذه الآية وتكررت ثلاث مرات لتنبئنا أن هذا المرض الوحيد الذي كان مرتبط ارتباطا  خاصا بالمشيئة وأن الإنجاب ما هو إلا هبة من الله عز وجل يهبها لمن يشاء
وأن إرادة الله عز وجل فوق كل الأسباب
حتى أنه سبحانه قد رزق السيدة مريم بالسيد المسيح بدون أب ولا تزواج
 .. (( قالت أنى يكون لي غلام ولم يمسسني بشر ولم أك بغيا * قال كذلك قال ربك هو علي هين ولنجعله آية للناس ))
وكأنه تدليل أيضا أعظم وأخطر بأن كل ما تفعلون لن يجدي طالما أن الله لم يشأ بعد
وكان هذا الموقف فاصلا في حياة مصطفي وكريمة
فقد انتبهوا فجاة إلا أنهما مقصرين في حق الله عز وجل
كان لا يهمها الا حصاد المتع في الحياة الدنيا
لا يهمها الا الضحكات الرنانة والفسح وحصد كل ما أمكن من وسائل الراحة والرفاهية 
ونسوا الله عز وجل في خضم حياتهما
لهذا تحجبت كريمة 
وبدأ مصطفي في الحفاظ على كل الصلوات في جماعة
وبدأو يحثون الخطي نحو الالتزام
فلربما كان الحادث معهما هو عقاب من الله عز وجل لبعدهما عنه
ولكن
مر عامان آخران دون أثر
وفقد كل منهما الأمل في أن ينجبا
فكريمة بلغت السابعة والثلاثون ومصطفي على مقتبل الأربعين
وحتى لو حدث حمل فالله أعلم هل ستتحمله كريمة أم لا
وأخيرا انصرف ذهنهما عن هذا الأمر
وقررا فقط العيش لله
بعد أن ذاقا حلاوة الطاعة والقرب من الله
وبعد أن علما أن لذة الطاعة لا تدانيها لذة ولا سعادة ولا بكل ضحكات الدنيا
وإن كانت حياتهما لم تخلوا أيضا من النكات والضحكات المتكررة
وفي يوم قام مصطفى صباحا ليجد بأن كريمة ليست بجواره
فظن بأنها قامت لتفعل شيئا أو تعد له الإفطار قبل خروجه
ولكن لم يسمع صوتا بالشقة
وظل عشرة دقائق لا يسمع لها أثرا
فتعجب من هذا وتسائل أين ذهبت وهل من الممكن أن تكون قد خرجت في هذا الوقت المبكر
فقام ليتوضأ ويستعد لصلاة الضحي 
ولكن
فوجيء بكريمة ملقاة أمام الحمام وفاقدة الوعي
فزع مصطفي بقوة 
وحملها الى سريرها
وأحضر عطرا وقربه من أنفها وهو يقرصها أسفل ابطها 
وأخيرا أفاقت
وما إن فتحت عينيها حتى أجهشت بالبكاء
ضم مصطفى رأسها الى صدره بحنان
وقال لها .. (( ما بك حبيبتي ؟؟ ))
ولأول مرة ينتبه لأنها رغم فقدانها لوعيها 
كانت يدها متخشبة على شريط صغير
مدت يدها به 
ولم يفهم شيئا
فقد كان شريطا صغيرا به خطين ورديين
فقالت له من بين نحيبها
.. (( أنـــا حامــل ))
وكاد مصطفي أن يغمي عليه من الفرحة مثلما حدث معها

***** 

بلغ زياد عامه الأول وسط سعادة أمه وأبيه 
كان يظهر عليه كل أمارات النبوغ والذكاء والفطنة
مصطفي شعر برضا الله عز وجل عنه برزقه لهذا الطفل الجميل
وكريمة جعلت قيام الليل كل ليلة إلا بعذر هي وسيلة الشكر الوحيدة لله عز وجل على منه وكرمه معها
وأخيرا بدأت تبتسم الحياة معهما مرة أخرى وقد بدءا يستعدا لشراء سيارة بسيطة تعينهما في التنقل ..
ولكن ..
أفاق مصطفي من ذكرياته حينما قال الصبي بأن الأجرة جنيه ونصف
وهناك البعض يعترض عليها
ولكنه أخرج النقود ومنحها له
وعاد مرة ثانية الى ذكرياته
وهو يقول لنفسه .. .. (( إن كريمة حقا أغبي مخلوقات الله .. ))
وتذكر تلك الليلة الكئيبة
حينما قام في منتصف الليل وقبل زياد
ولكنه فوجيء بوجنة زياد تلتهب بالحرارة الشديدة
فزع مصطفى وأيقظ كريمة
ليجدا أن الولد متخشب الجسد والرقبة بشكل عجيب
ودرجة حرارته تتعدى الأربعين
صرخ فيها بأنه يجب حمله بسرعة لأي مستشفى
فقالت له من بين دموعها .. (( لا تقلق هذه حالة تشنج حراري بمجرد خفض الحرارة يذهب التشنج .. أعطنى ثلجا بسرعة ))
انطلق ليحضر لها
فوضعت الثلج على جبهته
وأخذت تكرر له الكمادات 
حتى انخفضت الحرارة
ولكن التخشب لم يذهب
فنظر اليها متسائلا
فقالت له .. (( قد يكون رد فعل مؤقت المهم أن الحرارة الحمد لله انخفضت وهذا هو الخطر الوحيد الذي كان يتهدده ))
وقامت بإعطاء زياد بعض خوافض الحرارة وقالت له في الصباح باذن الله نذهب به لطبيب الأطفال لفحصه
قال لها قلقا
.. (( أليس من الأفضل الذهاب الآن ؟؟ ))
قالت له في تحد .. (( أولا هو ابني وأخشى عليه بأكثر منك 
ثانيا لا تنسى بأني قد درست قدرا لا بأس به من الطب فلا تستهين بقدراتي
ثالثا نحن في منطقة نائية ولا سيارة لدينا فماذا سنحصد إن خرجنا الآن سوى التوقف كثيرا في الظلام والبرد دون أن تجد أي وسيلة مواصلات لنقلنا 
كان القلق ينهش قلب مصطفى ولكنه استجاب لها مرغما أمام حججها القوية ))
وفي اليوم التالي ظهرت الكارثة
فقد كان الولد مصابا بحمى شوكية والتهاب سحائي
وكلما كان اكتشافها سريعا كلما كان هذا أفضل وأسرع في العلاج
ولكن تأخروا في الذهاب الى الطبيب منخدعين بانخفاض درجة الحرارة
وتم احتجازه بمستشفى الحميات
ولكن
كما وهبهم الله الولد
فقد استرد وديعته

***** 

لا تنسى كريمة ابدا هذه اللحظة
حينما خرج الطبيب من غرفة العناية المركزة ليقول بعين خفيضة وصوت أكثر انخفاضا
.. (( البقاء لله ))
والعجيب وعلى عكس المتوقع
وقفت كريمة متجمدة متخشبة لا تحرى نطقا ولم تذرف دمعة واحدة
وكان صوت مصطفى الثائر الذي يصرخ في الطبيب يصم أذنيها 
وأخيرا اذا بعينه تقذف شررا وهو يقول لها
.. (( أنت أغبي مخلوقات الله .. تدعين أنك طبيبة وضيعت لنا الولد الذي لم نحصل عليه الا بشق الأنفس ولن نرى سواه بعد الآن .. انت طالق .. ))
حملوا كريمة بعدها الى منزل أبيها
وأيضا لم تذرف دمعة
وكل ما توقر في قلبها إنها إرداة الله
لله ما أعطى ولله ما أخذ
هل أجرمت في حق الطفل حقا ؟؟
وهل هي من قتلته ؟؟
إنها أمه
وهي من عانت في حمله وتربيته ويعلم الله مدى محبته وغلاوته في قلبها
ولكن كانت تتصرف على حسب المعلومات الطبية المتاحة لها
ولم تتعمد أبدا أن تتسبب في قتله
ظلت كريمة في بيت أبيها شهرين 
لا ترى أو تقابل مخلوقا وترفض تقبل العزاء في ولدها
تقول بأن الله عز وجل علم بأن الموت خيرا له ولي
ولكل أجل كتاب
وأنا راضية بقضاء الله عز وجل وقدره
الله اعلم لربما علم الله بأنه سيكون عاقا لنا وأردا لنا الخير
عسى أن تكرهوا شيئا وهو خير لكم
واذا باتصال من مصطفى بعد شهرين
يقول لها بصوت جاف
.. (( لقد رددتك .. وسآتي الليلة لتعودي معى الى بيتك ))
وجائها متأخرا بسبب صعوبة المواصلات
وطلبت منه أمها أن يبيتا ليلتهما وينطلقا سويا صباحا باكرا
ظلا طوال الليلة كل منهما لا يحري حديثا
وينتظران العودة الى البيت ليبدأ الحوار بينهما
هو ينتوى الاعتذار لها 
وأنه فقد عقله بفقده لولده ولم يدر ماذا يفعل
وأنه حقا لم يعد يطيق العيش بدونها
وأنها هي كل حياته
وأنه أخطأ باعتراضه على حكم الله وقضائه
وهي أيضا اختزنت له كل ما تريد قوله حتى العودة الى المنزل
وفي الصباح الباكر استقلا السيارة الى المؤسسة ليقوما بعدها باستقلال مواصلة أخرى الى المقطم
ومن بين الذكريات اذا بالصراخ يتعالي
والسيارة تتمايل يمنة ويسارا
ولاحت النهاية لهما
وألقت كريمة بنفسها على صدر زوجها وكأنما تطلب الحماية منه
وضمها مصطفى بقوة اليه ليعطيها الأمان الذي يفتقدة
وقضي الأمر

***** 

قال كريم للعميد التوني
.. (( إحدى العجائب الجديدة في قضية حادث الميكروباص يا سيادة العميد ))
تنهد العميد التوني وقال
.. (( يالعجائبك التي لا تنتهي .. اشجني ما هو جديدك ؟؟ ))
هز كريم رأسه في تعجب وقال 
.. (( عدد ضحايا الحادث ليس ستة عشر .. بل سبعة عشر .. ))
نظر اليه العميد التوني وقال له .. (( وكيف ظهرت الجثة الجديدة .. هل كانت عالقة بأسفل السيارة ؟؟ .. ))
هز كريم رأسه نفيا وقال .. (( لا بل كان عالقا برحم أمه .. السيدة المسماة كريمة والتي برفقة زوجها مصطفى أظهر الطب الشرعي أنها كانت حاملا في شهرين ونصف ..))
ضم العميد التوني شفتيه بقوة وقال .. (( لا اله الا الله .. البقاء والدوام لله .. لكل أجل كتاب .. ))
ابتسم كريم بمرارة وقال .. (( من الطرائف وجدت ورقة بجيب زوجها مصطفى مكتوب عليها جملة نصفها عربي ونصفها عامي تقول .. لا تؤجل عمل اليوم إلى الغد .. فقد يخبطك موتوسيكل وتروح فيها .. 
فترى هل كان يعمل بها حقا
أم أن هناك ما قام بتأجيله وخبطه الموتوسيكل قبلها .. ))
.. (( قال العميد التوني الله أعلم فكل منا يؤجل ويسوف وهو لا يدري ربما تكون اللحظة الماثلة بين يديك هي آخر ما يملك والخطأ كل الخطأ أن يتم التأجيل أو التواني عن كلمة طيبة أو خبر جيد قد يدخل السرور أو يغير من مسار الأحداث .. ))







الســـت أمينة
بقلم \يمنى حسن حافظ


تشنج الجسد النحيل فوق الفراش تشنجات مؤلمه...
.كتمت المرأه المتألمة المها بكفى يدها ....ثم مالبثت ان عضت كفها حتى لا تخرج الصرخات من بين شفتيها وتوقظ ابنتها التى رقدت على الفراش المجاور وقد احتضنت بين ذراعيها طفلين جميلين ينامان فى وداعة وهدوء.....

تقلبت الست امينه يسارا ويمينا ...حاولت النهوض لتجلس ولكن الالم فى جانبها يكاد يفتك بها....تصبب جبينها عرقا كثيفا....تبللت الوساده بدموعها المنهمره....فآهة افلتت من بين شفتيها كانت كفيلة بإيقاظ ابنتها هديل فهبت فزعة وقد تهدجت انفاسها وتلاحقت وهى تستند بيدها على فراش امها لتمنع جسدها من السقوط....فمازالت آثار النعاس بين جفنيها تمنعها من الرؤية الجيده...
فالساعة لم تكن قد تجاوزت السادسة صباحا ولم تنم هديل سوى ساعتين فقط منذ كانت تجلس بجوار والدتها  من ليلة الامس حتى نامت واستراحت من الالام الكلى التى اصبحت تهاجمها الان كل يوم....
عضت الست امينه مره اخرى على يدها ثم ظلت تتقلب وتتشنج وتكور جسدها فى الفراش وهى تدعو الله بين المها ان يخفف عنها...وان يمد فى عمرها لتستطيع ان تعين ابنتها الارمله ...بعد فقدت زوجها اشرف العام الماضى...فقد كان سقوطه من فوق السقالات من على ارتفاع ثمانية امتار...فى موقع العمل الخاص به ...صدمة ...
ودخولة فى غيبوبة ....صدمة اخرى ولم تفق منها وعانت الامرين فى تمريضه والجلوس بجواره والذهاب للاطباء بتقاريره الطبيه واستدعاء اطباء آخرين عسى كانت النتائج مختلفه .... شهرين او يزيد فى وهو فى تلك الغيبوبه حتى صدمت مره اخيره حين فارق الحياة .......عام مضى ولا زالت تنام محتضنة طفليها وكأنها تخاف ان تفقدهما ....كما فقدت والدهما...تخاف ان تتركهما يلهوان بعيدا عن عينيها.....تحيطهما بعناية ورعاية فائقة......لولا امها لكانت جنت...خاصة ان لا اخ لها ولا اخت ....وان الشقه التى كانت تعيش فيها مع زوجها خمس سنوات فى مدينة غارب تخص قريب له وقد حاول ان يتزوجها من بعد وفاة اشرف  زوجها وحين رفضت طالبها بالخروج من الشقه....فخرجت وعادت الى بيت والدتها فى القاهره لتعيش معها......تؤنس وحدتها بعد ان صارتا ارملتين.....
كانت تلك الافكار تدور فى عقل الست امينه وهى تنظر لابنتها التى هرعت تأتيها بكوب ماء ...وتربت على جبينها وتمسح عنه حبات العرق المتساقطه....
حتى سكن الجسد المتهالك.....هدأت الالام......انتهت النوبه بعد ان انهكت قلب الست امينه....واعتصرت قلب ابنتها هديل....
نامت الست امينه فى حين هرعت هديل الى الهاتف تجرى مكالمة هامه......
..............................................

جلس الرجل وزوجته فى شرفة منزلهما الكبير  يهمسان بصوت يكاد لا يسمع ...قالت المرأه وقد غلبتها دموعها :هانعمل ايه يا محمد؟ نسمه بنتنا هاتضيع ...يارب رحمتك يارب

قال الرجل وهو يحاول ان يظهر التماسك امام زوجته الا انه فشل فخرج صوته متحشرجه وهو يقول :اعمل ايه يا زينب؟؟ مفيش فلوس خلاص....وبعت العربيه والشقه لو تمليك كنت بعتها هى كمان ..وادى فلوس القرض الحسن الخاصه بالعمل انتهت ....وانا لا اريد ان اقترض من البنك لعلاجها.....والجلسات فى مراكز الغسيل الكلوى اسعارها كما تعرفين غاليه ....انا حاسس انى واقف عاجز وبنتى بتموت.....

قالت بضعف : يعنى لو فعلا اسمها مش موجود فى القايمه يبقى كده خلاص؟؟ 
قال محمد بصوت مرتجف :يبقى نصيب.... قال لى الرجل المسئول ان الاعداد المتقدمه  كبيره جدا وان المرضى بالفشل الكلوى عددهم كبير جدا يا زينب...وقائمه الانتظار طويله جدا...والاجهزه لا تحتمل كل هذه الاعداد ...ولابد من اختيار عددا محددا فقط ليستطيع ان يتم جلسات الغسيل مجانا....

بكت الست زينب وهى تضع يديها فوق راسها وتقول :لطفك يارب....لطفك....
ثم كانها تذكرت فجأه شيئا هاما فقالت وهى تمسح دموعها :ناخذ قرض من البنك ونعمل عملية نقل الكليه....احنا فى حاله اضطرار يا محمد وربنا عارف ومطلع ...

قال محمد وهو يفكر :تفتكرى كده يبقى حلال؟؟
قرض بنك ؟؟ وكمان عملية نقل اعضاء؟؟ انا قلبى غير مرتاح يا زينب ...ومن يتق الله يجعل له مخرجا....
قالت وقد انهارت آمالها : يعنى بنتى هاتموت؟؟  ليه كده ؟؟........استغفر الله العظيم 
قال وهو يضع يده فوق شفتيها :  قولى ورايا يا زينب "اللهم انى لا اسالك رد القضاء ولكنى اسالك اللطف فيه "..
وخلف باب الشرفه المغلقه كانت نسمه تقف هناك وبين يديها هاتف والدها المحمول الجديد والذى استبدله منذ اسبوعين بعد ان باع هاتفه الاحدث واشترى هذا القديم بدلا منه....
  وقد تسمرت قدماها حين سمعت رغما عنها هذا الحديث عن مرضها .....
وتراصت فى مخيلتها صورتها فى جلسات الغسيل الكلوى التى كانت تجريها منذ شهر مضى وكانت تنهكها..تماما ..حتى ان المره السابقه ارتفع ضغطها ليصل الى 200 وعلى اثره نزف انفها .....
كانت قد تصورت انها شفيت...لذلك لم تعد هناك حاجة لتلك الجلسات المرهقه والمتعبه ....وان ما تعانيه هذه الايام مجرد توابع لإرهاق جسدها بالجلسات السابقه ...وانها سختفى بعد ان تسترد عافيتها كامله .....ولم تكن تتخيل ان النقود مع والدها  قد نفذت ...وانها لاتزال فى مرحلة الخطر...........وكيف يستوعب عقلها ذو السبعة عشر عاما انها ستخرج من الحياة قبل ان تستطيع ان تخطوا فيها قدرا من الاعوام؟؟

سعلت  وهى تحاول ان تنبه والديها لانها فى الحجره المجاوره فهب والدها يفتح النافذه فناولته الهاتف على عجل وهى تقول بابتسامة شاحبه : لقد دق الهاتف كثيرا ....سأصنع لكما كوبين من الشاى بالنعناع ...لتشربه انت و والدتى فى الشرفه كما تعودتما يا والدى ...ما رايك؟؟

نظر لها والدها بأسف واسى وقال :تسلم ايدك يا نسمه ....شكرا يا حبيبتى
ودخل الى الشرفه مره اخرى وهو ينظر الى شاشة هاتفه المحمول التى تحمل رقما يعرفه جيدا....رقم الطبيب الذى يحاول اقناعه بشتى الطرق بعمل عملية نقل كلى لنسمه ...فى مركز خاص لمثل هذه العمليات....وستكلفه حوالى ثلاثون الف جنيها  للمتبرع ....غير التحاليل والاجراءات ومصاريف الطبيب والعنايه الطبيه واجر المستشفى .....ولكن  مالا يدركه ذلك الطبيب الحريص على جمع المال  ان الاستاذ محمد قد نفذت نقوده ....كما ينفذ الوقت الباقى لابنته نسمه قبل ان تتدهور حالتها وتصير مجرد جسد هزيل يرقد ينتظر الموت....
....................................................................


دق الهاتف طويلا...فقد كان الحاج عوض لا يزال ناعسا على الاريكه امام النافذة المفتوحه والتى يدخل منها نسيم الصباح المنعش ....كعادته بعد ان يعود من صلاة الفجر فى المسجد ...يفتح النافذه الكبيره وينعس قليلا ثم ينهض ليراعى مصالح اخوته فى الارض التى يمتلكونها وورثوها عن والدهم رحمه الله....
تبرم الحاج عوض منزعجا من هذا الرنين المزعج....ونهض بتكاسل شديد ليرفع السماعه ويجيب بصوته الجهورى :ايييوه...مين؟؟
فآتاه صوت ابنة شقيقته هديل تقول فى لهجة اقرب للتوسل :ايوه يا خال.....انا هديــ.......
قاطعها بسرعه وقال متاففا :اييوه يا ست هديل ...خيرعلى الصبح يا بنت اختى....امك جرالها حاجه؟؟
تهدج صوت هديل وتقطع وهى تقول فى صوت يرتعش :تعبانه والله يا خال...ولسه جايالها النوبه وكنت باتصل بيك عشا.........
قاطعها مره اخرى وقال فى فظاظه :عشان ايه يا بنت اختى؟؟موضوع الارض تانى ؟؟ ولا عايزه فلوس؟؟
استعادت هديل صوتها وقالت بقوه :من فضلك يا خالى...امى وعايزه تبيع نصيبها....عشان تتعالج ولا راضى انك تشترى بسعر السوق ولا راضى انها تبيع لغيرك كده حرام....
هب صارخا فيها وهوة يقول :حرمت عليكى عيشتك يا شيخه.....حرام؟؟ انتى بتقوليلى انا حرام؟؟؟؟ مين انتى عشان تعرفى الحلال من الحرام يا بنت امبارح انتى؟؟؟بلاش قلة حيا اومال واتحشمى وانتى بتكلمى خالك الكبير يا بت.....عايزينى ابيع الارض؟؟؟ عشان ايه وعلاج ايه ده ال عايز الوف والوف؟؟ها؟؟ولا دى حركات من بتاعت امك عشان تاخد الورث؟؟؟؟ ماناى عارف امك طول عمرها مستعريه منينا اكمننا فلاحين ...وهى عاشت واتجوزت  فى مصر وعجبتها عيشة مصر حتى بعد ما بقت ست وحدانيه ولا راجل ولا سند ولا حاجه خالص....قالت مش راجعه البلد ...هى دى الاصول؟؟؟

ظل الرجل يصرخ ويهدد ويتوعد وهديل تبكى ولا تستطيع ان تصدق نفسها ان هذا هو خالها...شقيق والدتها....ويتمسك بالارض والمال ...ولا يشعر بمصيبتها ....ضعت السماعه بياس وهى تشعر بان الحياة ضاقت عليها...فهاهى تفقد زوجها ...وجلست تراقبه وهو يذبل ويذوى ...كما تراقب والدتها وهى تشحب وتنهار يوما بعد يوم...
دق هاتفها المحمول ...جففت دموعها ورفعت الهاتف فى تخاذل ...فجاء الصوت مهللا مبتهجا ..فرحا يزف اليها نبا سعيد لم تكن تتوقعه فى ظل احداث اليومين السابقين.....
كان صوت فاروق ابن عم والدها رحمه الله ...والذى يعمل فى المستشفى الحكومى التى تعالج فيها والدتها من حاله الفشل الكلوى...يخبرها بان اسم والدتها قد انضم لقائمة المرشحين لنيل جلسات العلاج والغسيل الكلوى المجانيه وان غدا هو اول يوم لتلقى العلاج وانها لابد ان تحضر للمستشفى باكرحتى تستطيع ان تنهى جلستها مبكرا دون الحاجه للانتظار.........
اغلقت هديل الهاتف وهى تتمتم بكلمات :سبحان الله ...ماضاقت الا و فرجت ...
........................................
استيقظت الست امينه مبكرا.......وكانت هديل قد ارتدت ملابسها هى الاخرى واعدت طفلاها بملابس الذهاب للخارج ايضا ....ما ان خرجت والدتها من الحجره الا وقالت لها هديل بسرعه  :هيا يا امى حتى لا نتأخر لقد قال فاروق ان الميعاد كلما كان مبكرا كلما كان افضل....
قالت والدتها بعفويه وهى تتكئ على الجدار : هاتاخدى الولاد معانا؟؟
وقبل ان تجيب هديل التى كانت تحمل  الطفل الصغيرفوجئت به  يتقئ  ملوثا ثيابها .....
فقالت ....: ياه ...لا تقلقى سأغير له ملابسه  واكون جاهزه فورا
قالت الام وهى تضع  شفتيها على جبينه لتستشعر حرارته  :الولد شكله تعبان يا هديل وحرارته عاليه ...ساذهب بمفردى ولا تقلقى ....ومعى فاروق لن يتركنى...
قالت ابنتها :لاء طبعا.......لن اتركك يا حبيبتى...
فاسرعت الام تربت على ظهر الطفل المريض وهى تقول : الولد تعبان...مالوش لزوم البهدله ...
ترددت هديل وما لبثت ان وافقت مجبره حين واصل صغيرها التقيؤ وهو فوق ذراعيها.......
وبالفعل خرجت الست امينه مسرعة ولحقت بها هديل وناولتها هاتفها المحمول الخاص بها وقالت :ضعيه معك يا امى سارسل لشراء كارت مباشر واكلمك  حتى اطمئن عليكى...
قالت الست امينه بعفويه وهى تقلب الجهاز بين يديها : والله شكلى ما هاعرف استخدمه يا بنتى ....
واصرت هديل وامام اصرارها وافقت امها ووضعت الهاتف فى حقيبتها...وهرولت بامل فى الحياه  نحو موقف الميكروباص وهى ترسم امالا لحياة خاليه من ذلك الالم المفزع الذى يهاجمها ...افاقت حين لكزها ذلك الشاب وهو يصعد قبلها  لياخذ مكانها فى الميكروباص حتى انها كادت ان تنكفئ على وجهها فقالت بسرعه وبوهن :يا بنى حرام عليك كنت حتوقعنى..!! 
لا يلتفت إليه و يهملها و كأنها لا تكلمه فتحدثه بلهجة رجاء : يا ابنى أنا با غسل الكلى و اتأخرت على دورى فى المستشفى..!!
يبدو  الضيق على كل الركاب و تتعالى طقطقات الاستنكار
فقال الشاب بكل عدم اهتمام : أنا كمان مستعجل يا حاجة 
 فيتدخل شاب آخر فى الحوار ويقول :
يا أخى حرام عليك بتقولك عيانة فيرد عليه : (بسماجة) متنزل انت وركبها ... و لا لازم تبقشش من جيبى أنا؟؟
فينهض الشاب بمنتهى الشهامه ويجعلها تاخذ مكانه بعد اصرار والحاح منه فتركب الست امينه وهى تدعو له كثيرا ........
.......................................................... 

وقف فاروق العامل فى قسم الغسيل الكلوى بالمستشفى الحكومى يراجع القائمه الخاصه باسماء المرضى المختاره اسمائهم لجلسات الغسيل الكلوى المجانيه.....
وهو يبتسم ابتسامة رضا حين راى اسم الست امينه من ضمن الاسماء ....ولكن ما لبث ان تبع الابتسامه نظرة قلق حين نظر الى ساعته التى تشير الى التاسعه ...ولم تحضر الست امينه بعد كما اتفق مع ابنتها ....
وافاق على سؤال من الاستاذ محمد يسال عن الاسماء الوارده فى القائمه عسى كان اسم نسمة ابنته من ضمن هذه الاسماء المختاره.....
فقال : اسم بنتى نسمه محمد موجود؟؟
رفع فاروق عينيه يتأمل الفتاه النحيله ذات العيون السوداء وهى تقف متكئة فى وهن على ذراع والديها........
ثم راجع ببصره القائمه ....وتردد قليلا ثم قال بلا اهتمام  : معلش يا استاذ ....الاسم مش موجود....
تبادل الاستاذ محمد وزوجته النظرات الحزينه فى حين قالت زوجته بلهجة استجداء: يابنى شوف تانى كده....يمكن الاسم يكون فى الصفحه التانيه..!!!
شعرفاروق بحرج شديد وهو يهرب بعينيه من نظرات الفتاه التى وقفت صامته وقال :لا يا امى ..صدقينى...والله لو اقدر اخدمك عمرى ما اتاخر ابدا....لكن ده نظام ودور واولويه....

انفجرت الام فى البكاء فى حين وقفت الفتاه تربت على كتفيها وهى تقول بصوت واهن وضعيف : خلاص يا ماما ....انا تعبانه من الوقوف ...عايزه اروح البيت....
احضر فاروق الكرسى للفتاه بسرعه وهو يقول : ارتاحى قليلا ....وسارى ماذا استطيع ان افعل..!!
شكره والدا الفتاه بشده ووقفا بجوار ابنتهما التى اخذت تتطلع فى الوجوه المريضه والتى ذكرتها بما هى فيه وبالنهايه التى  تنتظرها ...فادمعت عيناها وظلت تبكى دون صوت....
...........................
كان الميكروباص يسير بسرعه صاروخيه وكانت الست امينه تجلس فيه تنتظر وصولها للمستشفى... بفارغ الصبر ...وكانت صوت الاغنيات عاليه فما كان منها الا ان طلبت من السائق ان يخفض الصوت....ولكن لا حياة  لمن ينادى.......
وفجأه تعالت اصوات الركاب وطارت السياره فى الهواء وانقلبت وتعالت صرخاتها .....ثم حدثت الماساه.......وهدأ كل شئ....
ووقف العميد التونى يشاهد الاجساد الملقاة هنا وهناك ....واقبل عليه كريم وهو يحمل بين يديه هاتف محمولا يدق باصرار ....وقال له :هذا الهاتف كان فى حقيبة السيده العجوز ....وناوله اوراقها والتى دون فيها اسم المرأه المتوفاه ..........اسم الست امينه
.............................................
من بعيد وقف فاروق لا يستطيع ان يزيح بصره عن وجه الفتاه الحزينه....ويراجع مره اخرى القائمة التى بين يديه......ثم يعيد الاتصال بهديل ليتعجل حضور والدتها سريعها ولكن الهاتف يدق ويدق  دون ان يجيب عليه احد...........وقد قاربت الساعه على الحادية عشر والنصف ظهرا....
تأمل التعابير الدقيقه للفتاه والتى اتى عليها المرض بشحوب عجيب....يتامل لهفة والديها عليها....وقد امتقع وجهيهما بشكل مخيف.....ظل بصره معلقا لفتره ليست بالقصيره .....نعم كان يرى الحالات المرضيه من هذا النوع يوميا امامه الا ان هذه الحاله بالذات كان لها تاثيرا كبيرا عليه....نعم حاله نسمه بالذات...لماذا؟؟
هو فقط يعلم.....
...............................
دق هاتف فاروق برقم هديل فاجاب بسرعه وقال : ايوه يا هديل ...اتأخرتوا ليه ؟؟
 ولكن اجابه صوت آخر لرجل يقول :مين معايا؟؟
اجاب فاروق وقد شعر بان هناك شيئا غريبا  وغير مالوف فعرفه بنفسه ...
وسمع فاروق الخبر الغريب ...سمع بخبر وفاة الست امينه وهى فى طريقها للمستشفى...
ولم يستطع ان يقول شيئا ....فالتفت ببصره باحثا عن الاستاذ محمد وابنته نسمه...التى كانا قد تحركا بالفعل يهمون بالمغادره بعد ان استراحت الفتاه......
فقفز بين المرضى  بسرعه يلحق بهم....
امسك الاستاذ محمد من كتفه وقال وهو يلهث :استنى يا استاذ ....اسم البنت بالكامل  نسمه محمد حسنين؟؟
تهلل وجه الرجل وقال بلهفه : نعم....بالضبط...
فقال فاروق وهو ينظر للفتاه :اسمك موجود....اسمك موجود يا نسمه...
ضحكت نسمه بين دموعها وانفجرت الام تبكى وتضحك وتدعوا الله له بالا يسيئه فى حبيب له ....
فى حين مال هو على نسمه وقال لها :ادعى للست امينه بالرحمه 
فقالت له بتعجب :والدتك ؟؟
قال لها وهو يبتسم شبح ابتسامه : نعم ... 
وامسك قلمه وهو يهز راسه غير مصدق....واعاد كتابة الاسم الذى كان قد محاه من قبل الى القائمه..........اسم نسمه بدلا من اسم الست امينه..........
نعم فقد كان هو من بدل الاسمين فى البدايه فى محاولة منه لخدمة الست امينه قريبته ....مع ان نسمه كانت الاولى بالعلاج ...ومن كان اسمها فى القائمة من البدايه .........فكر ودبر ولكن  الله كان له تدبيرات اخرى..... سبحانه......











محسن
بقلم د. أحمد مراد


ببذلته الأنيقة وهندامه
وحقيبته السوداء الغامضة
استقل محسن ذلك الميكروباص ليذهب لهذا الموعد وليقابل ذلك الرجل ..
ما إن استقر بكرسية .. 
حتى هز رأسه في أسى وقال .. (( يارب خدني بقى وريحني .. ))
كان الراكب الذي بجواره شاب ملتح هاديء الملامح .. وأخرج مصحفه وهم أن يقرأ به لولا أن طرقت جملة محسن مسامعه رغم خفوتها .. فلم يتمالك نفسه من الرد عليه قائلا ..
.. (( يا أخي لا يجوز شرعا أن تدعواعلى نفسك بالموت والهلاك مهما كانت معاناتك فالله أعلم هل الموت راحة لك أم بداية الشقاء .. ولكن المأثور أن تقول اللهم اجعل الحياة زيادة لي في كل خير .. واجعل الموت راحة لي من كل شر .. )) 
نظر محسن إليه شذرا وهز يده بلا مبالاة ..
وانطلق بذكرياته الى هناك
إلى لحظة تخرجة من الجامعة ...	
تخرج محسن من كلية الحاسبات والمعلومات بتقدير جيد ..
ورغم أن تقديره عادي جدا إلا أن محسن نفسه هو الغير عادي
فقد كان عبقريا وموهوبا بشكل غير عادي في البرمجة سواءا في مجال البرامج العادية والمتنوعة أو برمجة سكريبتات المواقع وتطويرها على شبكة الانترنت
وعلى الفور توجه الى أستاذه د. محمد الهنداوي
ودخل مكتبه وما إن رآه الرجل حتى قام واقفا وكأنما قد لاقى عزيزا عليه وقال له وهو يشير باصبعه نحوه .. (( أحذرك ألا تكون قد نجحت .. فوالله مهما كانت عبقريتك لن يتم تعيينك عندي في شركتي إلا بعد تخرجك .. فأنا أعرف أمثالك يمكنك العمل ببراعة قبل التخرج ولو حدث فلن تتخرج أبدا .... ))
ضحك محسن وقال .. (( الحمد لله رب العالمين .. فعلتها وبتقدير جيدا أيضا .. ))
شد الدكتور محمد على يده وقال له .. (( مبارك يا ولدي .. الآن أنا أهنيء نفسي أن اكتسبت شركتي عقلية فذة وموهبة رائعة تتمثل فيك أنت .. من الغد تكن عندي لتتسلم عملك رسميا .. ))
انطلق محسن بعد لقائه بالدكتور محمد وهو يشعر بالفرحة والسعادة تغمره
فالحمد لله قد تخصص في المجال الذي يحبه وبهذا يمكنه الإبداع فيه وهذا سر تميزه
وها قد حصل على فرصة عمل رائعة في كبرى شركات البرمجة وفي مكان يتمنى الجميع الوصول اليه ...
تسلم محسن عمله وبدأ مباشرة في آداء مهامه
وكما هو متوقع علا نجمه بسرعة ولمع ..
فالدكتور محمد الهنداوي شخص خبير يستطيع بسهولة أن يلمح الموهبة الكامنة والمعدن الحقيقي لكل شخص بسرعة .. وقد كانت نظرته في محسن ثاقبة وفي محلها 
وتوقع أن تعلوا الشركة بسببه
وهذا ما حدث فقد ارتفعت مبيعات الشركة في القسم الذي يتبعه محسن بشكل غير مسبوق
ولهذا كان يعامل محسن كولده ولا يرفض له طلبا أبدا ولا يناقشه مطلقا فيما يريد
فهو يثق بأن وطننا العربي مليء بالمواهب والعباقرة الذين لا ينالون حقهم ولا حظهم من التقدير المادي والمعنوي وهذا سبب هجرة كل العقول المميزة للخارج حيث يلاقون هذا التقدير هناك .. ولهذا كان من ضمن خطته الاستراتيجية هي احتضان تلك العقول حين العثور عليها ومنحها بعضا مما يستحقون ..
وكان محسن أحد تلك العقول .. وكان هذا سر معاملته الخاصة التي كانت تثير غيرة الجميع بالرغم من اعترافهم بقدرات محسن ..
كان موعد انتهاء العمل بالشركة هو الثامنة مساءا ..
الجميع كان ينطلق كأنما قد لسعه عقرب حينما تدق الساعة معلنة انتهاء يوم العمل
أما محسن .. فلربما يقوم بكتابة كود لأحد البرامج ويسيطر عليه وعلى كل تفكيره فلا يشعر بالكون من حوله إلا بعد الانتهاء من هذا الكود وقد يتفاجيء بأن هذا قد حدث بعد منتصف الليل
وبالرغم من ذلك كان يشعر بنشوة خاصة وسعادة غامرة لمجرد نجاحه في آداء وإنهاء هذا الكود
كان يتمنى أن يجد من ينافسه 
فروح المنافسة والتحدي تضفي متعة أخرى فوق هذه المتعة 
وللأسف كل من حوله مجرد مؤدين يؤدون فقط المطلوب منهم 
ليس هناك العقل الابتكاري الذي يهوى الخروج عن المألوف ..
كم يتمنى أن يجد هذا ..
وكأنما كانت أبواب السماء مفتحة حينما تمنى أمنيته هذا
ففي اليوم التالي اذا به يجد هذه المنافسة التي يتوق اليها
والعقل الابتكاري الذي يبدع ولا يسير على القضبان المرسومة له 
إنها المهندسة فاتن ..
وهي حقا فاتنة ..
فبالرغم من ذكائها وعقلها وموهبتها وكل ما هو مميز فيها مما دفع الدكتور محمد الهنداوي لتبنيها معه .. فعلي عكس المعتاد من أن العباقرة دوما لا يهتمون بمظهرهم ويكن هو آخر ما يشغل بالهم
كانت هي أنيقة في تكلف واضح
تهتم بأدق التفاصيل في ملبسها ومظهرها
وكان هذا يتناسب مع جمالها الأخاذ
وكان حظ محسن أنها معه بقسمه
وكما لفتت انتباهه بجمالها 
فقد شغلته بعبقريتها وموهبتها ومنافستها له 
وانطلق الاثنان في تلك المنافسة مما رفع من آداء الشركة بأكثر مما كان
كانت فاتن من النوعية التي تشعر بذاتها 
تعلم بأنها جميلة وأنها محط اهتمام كل الأنظار حولها
تعلم بأنها عبقرية وموهوبة وتثق بأنها دوما الفائزة والمنتصرة في أي شيء تريده
أي شيء في أي مجال وفي أي مكان
وكانت ثقتها بنفسها تكاد أن تصل لحد الغرور
وكما كانت تتوقع حين تم تعيينها بشركة الدكتور الهنداوي ستكون هي نجمة هذه الشركة المتألقة بها ..
ولأن عينها اعتادت على التدقيق في كل التفاصيل .. فبالرغم من كفاءة محسن وبراعته إلا أنها كانت تتأفف بقوة من اهماله لمظهره 
وبالرغم أيضا من أنها رأت في عينيه نظره اعجاب وانجذاب لجمالها في بداية تعرفها به
إلا أن ما ضايقها بعد ذلك هو تجاهله التام لمظهرها هذا واهتمامه فقط بالتنافس معها
وهي اعتادت أن تكون الأولى والأخاذة في كل شيء
ولذا قالتها له مرة ومباشرة .. (( لماذا تهمل مظهرك يا محسن ؟؟ ))
ضحك محسن وقال (( العباقرة هكذا دوما ثم إن العقل وقدراته أهم من تلك التوافه التي لا تشغل الا بال الحمقي .. ))
ازداد ضيقها من رده وكأن كلمة الحمقى موجهة لها وقالت له ..
.. (( جوهرة ثمينة قد لا تستطيع اظهار قيمتها اذا لففتها بغير عناية أو وضعتها بعلبة مهترئة .. وأخرى قد تكون مزورة ولكن العناية بها وبزينتها قد تجعلها ذات قيمة كبرى .. ))
صمت محسن برهة وقال .. (( كلامك مقنع جدا .. سأحاول ولكني لا أجيد العناية بالمظهر وربما لا أستطيع فعل هذا .. ))
ابتسمت فاتن بانتصار وقالت .. 
.. (( دع هذه لي .. بعد يوم عمل نذهب سويا إلى أحد المولات الكبيرة وسوف أجعل منك كائنا آخر .. ))
وقد كان ..
ففي وسط دهشة وذهول الجميع دخل محسن الشركة في اليوم التالي ببذلته الأنيقة ورباط عنقه المحكم وحقيبته السوداء الرائعة .. 
ولحظ محسن هذا الإنبهار وصفير المداعبة من زملائه 
وشعر بالسعادة لأجل هذا
وشعر بالإمتنان لفاتن لأجل هذا ..
وبالطبع كان التطور الطبيعي بعدها بشهرين إعلان خطبة محسن وفاتن بعد ارتباط كل منهما بالآخر ..
بارك الدكتور الهنداوي لهما وقال أصبحت أخشى على نفسي من ارتباطكما هذا .. فيوما ما ستصبحون أصحاب أكبر شركة منافسة لي ..
ضحك محسن وقال له .. (( أنت أبانا وصاحب الفضل علينا يا دكتور محمد ولا يمكن أن نتخلى عنك أبدا .. ))
قهقهة الدكتور محمد وقال له وهو يغمز بعينيه ..
.. (( استعد اذا لأول اختبار لهذا الانتماء .. ))
نظر محسن نحوه متسائلا وقال له .. (( أي اختبار هذا ؟ .. ))
أغلق الدكتور محمد الباب حتى لا يستمع أي شخص اليه
وقال له وهو يربت على كتفه بحنان ..
.. (( أنا أعتبرك دوما ولدي يا محسن ولهذا أهتم للغاية بك .. ويهمني جدا أن تحقق كل أحلامك .. أعلم أنك من أسرة متوسطة الحال .. وأعلم جيدا من هي أسرة فاتن وأن أمر زواجك بها ليس هينا والعائد المادي بعملك عندي لن يكفي أبدا مهما علا لتحقيق مطالبك المادية .. ولهذا أخشى ما أخشاه على عبقريتك هذه أن تكون مطالب الحياة المادية هي أول مسمار في نعشها .. ولهذا .. فقد جئت لك بعقد عمل ممتاز وبعائد مادي خيالي بكبري شركات البرمجة بالمملكة العربية السعودية .. وهذا بالطبع مع وعد منك بأن تعود الينا حينما تشعر بأن مطالبك الشخصية والمادية قد تحققت .. ))
رغما عنه سالت دموع محسن والقي بنفسه على صدر الدكتور الهنداوي وهو يقول له ..
.. (( والله يا دكتور ولا أبي نفسه يمكنه أن يفعل لي مثلما تفعل معي .. ))
ضحك الدكتور هنداوي وقال له .. (( بالطبع لأنه ليس استاذ جامعي بكلية الهندسة وليس لديه شركة كبري في مجال البرمجة .. هيا كفكف دموعك هذه ولتأخذ أوراقك وتذهب حالا للسفارة السعودية لتبدأ في إجراءات السفر فالشركة هناك تنتظرك على أحر من الجمر .. ))
بعدها بدقائق كان محسن يقص على مسامع فاتن ما دار بينه وبين الدكتور هنداوي وهو مأخوذ ومتأثر جدا بهذا الموقف النبيل .. وهي تقول له .. (( الرجل حتما مكسبه بسبب أعمالك معه كان رائعا وهذه مكآفاة طبيعية على آدائك .. ))
قال لها محسن بصرامة .. (( في سوق العمل لا مشاعر والمفترض بحساب الربح والخسارة الذي تتحدثين عنه ألا يسعى ولا يحضر هذا العقد لي فالأفضل له أن أبقي معه لأدر له ربحا أكبر ))
كانت فاتن لا تحب أبدا أن تكون على خطأ
لهذا قالت محاولة تغيير دفة الحديث .. (( أروع ما في الدكتور هنداوي ان يسر لك الطريق كي تتمكن فعلا من أن تعد لنا بيتا رائعة للزوجية المستقبلية باذن الله .. ))
... 

أخذ محسن عقد العمل ومعه الأرقام المطلوبة وتوجه للسفارة السعودية التي طلبت منه الكثير من الإجراءات الرسمية ومن ضمنها
عمل تحاليل طبية للكشف عن الإصابة بالإيدز وفيروس الالتهاب الكبدي الوبائي من الفئة سي والفئة بي .. 
انغمس محسن عدة أيام في إنهاء هذه الإجراءت وحين قرر الذهاب للمعامل المركزية بوزارة الصحة المصرية لعمل التحاليل الطبية المطلوبة منه
نصحه صديقة على بعمل هذه التحاليل أولا بمعمل خاص قبل التوجه للمعامل المركزية 
لأن نتيجة المعامل المركزية تذهب في مظروف مغلق الى السفارة السعودية دون أن تعلم ما بها ولو كانت النتيجة ايجابية لأي من الثلاثة سيتم تسجيل اسمك على كمبيوتر السفارة من الممنوعين من السفر للعمل بالمملكة السعودية ولا يمكن رفع اسمك بعدها أبدا
كان محسن مندهشا لهذا الطلب وهو يقول لعلي ومن أين ستأتيني هذه الفيروسات وها انا سليم أمامك كالحصان ..
قال له على .. لن تخسر شيئا اذا فعلتها للاطمئنان
وقد كان
وكانت المفاجأة القاسية أيضا
فمحسن مصاب بالالتهاب الكبدي الوبائي من الفئة سي
لم يكن محسن مصدقا أبدا لنتيجة هذا التحليل
فذهب لطبيب مختص الذي طلب منه الكثير من الفحوصات المعملية التي أكدت أن محسن مصاب فعلا بفيروس سي وبنسبة عالية جدا وفي حالة نشطة 
كان محسن فعلا يشكو في الفترة الأخيرة من الإجهاد الكبير ومن صفار خفيف ببياض العينين وكان يظن بأن سبب هذا هو الإجهاد والسهر الكثير في العمل 
فهو في الفترة الأخيرة كان يبذل مجهودا أكثر مما يتحمل وفاءا للدكتور هنداوي 
يظل طوال اليوم يجري يمينا وشمالا في محاولة انهاء اجراءات سفره
وآخر اليوم يتوجه للشركة ليقيم بها في محاولة لفعل المستحيل كرد للجميل لصاحب العمل
ولكن اتضح أن هذا الإجهاد لم يكن الا بسبب مرضه
وحينما أخبر صديقه على قال له 
.. (( لا تخبر أحدا أبدا وسوف أجد لك حلا باذن الله .. ))
وبالطبع كانت فاتن هي المستثناه من هذا
ولهذا قابلها محسن وبعين باكية قال لها ..
.. (( أنا مريض يا فاتن .. ))
نظرت فاتن اليه متوجسة وقالت له .. (( عن أي مرض تتحدث وما الذي حدث ؟؟ .. ))
قص عليها محسن الأمر بالتفاصيل
وأخيرا أخبرها بأن حالة كبده سيئه وربما من الصعب علاجه
ظن محسن بأنه سيرى دموعها المنهمرة لأجله
أو أن تربت على كتفه وتطمئنه
أو أن تخبره بمساندتها له
ولكن كان رد فعلها أعجب وأقسى رد فعل ممكن
فبكل بساطة نزعت دبلة الخطوبة من اصبعها
وقال له بكل برود ..
.. (( معذرة يا محسن .. لن أتحمل ان اكون أرملة وأنا في عز شبابي .. ))

***** 
أظلمت الدنيا فجأة في وجه محسن 
فجأة شعر باليأس والإحباط من كل شيء
صدمة اصابته بفيروس سي وحالته المتردية
صدمة خسارته لفرصة السفر الرائعة
صدمة فاتن التي مزقته بسكين حاد وبكل برود
صدمات متتالية تهد الجبال
وقد هدته فعلا ..
ظل خمسة أيام بحجرته المظلمة لا يخرج منها ولا يحدث أحدا ولا يأكل ولا يشرب الا الكفاف
ولا يرد على جواله الذي لا يكف عن الرنين
وأخيرا دخل صديقه على اليه في حجرته
ليوبخه على موقفه هذا ويخبره بأنه قد جاء اليه بالحل لكل مشاكله
نظر محسن اليه مندهشا .. عن أي حلول سحرية يتحدث على ؟؟!!
قال له علي في حماس ..
.. (( ما هي مشاكلك الآن بالتحديد ؟ ))
قال له محسن بوهن .. 
.. (( أولا صحتي المتدهورة وصعوبة العلاج .. والعلاج المتوفر مكلف للغاية ولا استطيع دفع نفقاته رغم آثاره الجانبية القاسية ..
وفقداني لفرصة العمل الرائعة 
وفقداني لشريكة حياتي قبل أن تكتمل هذه الشركة .. ))
قال على في تردد .. (( دعك من الأخيرة وجئت اليك بحل الأولتين ..
أولا وجدت لك رجلا يعمل بالمعامل المركزية بوزارة الصحة يمكنه التلاعب بنتائج المعمل مع المقابل المناسب ..
وبهذا يمكنك السفر وتعود اليك فرصة السفر الرائعة وبالعائد المادي الخيالي يمكنك أن تتعالج .. فما رأيك ؟؟ .. ))
كان محسن وسط يأسه وإحباطه يرى بأن هذا هو الضوء الوحيد الذي بزغ له فجأه ليعيد اليه شيئا من الأمل .. فقال لعلي باهتمام ..
.. (( وما هو هذا المقابل المادي المناسب الذي يطلبه ؟؟ .. ))
قال على في تردد أيضا .. (( إنه يطلب مبلغ عشرون ألف جنيه .. ))
اتسعت عينا محسن في دهشة وقال له .. (( من أين لي بهذا المبلغ وقد أنفقت كل قرش معي في خطوبتي التعيسة هذه ؟؟ .. ))
قال له على .. (( انظر للعائد بعد دفع هذا المبلغ ولتتصرف بأي شكل كان .. لأنها فرصة لن تُعوض .. ))
شكره محسن على جهده وقال له .. (( سوف أتصرف باذن الله .. ))
.....
في اليوم التالي كان محسن في الشركة في أول ظهور له منذ خمسة أيام
كانت عيناه منتفختان وحولهما هالة كبيرة سوداء وقد بدأ اللون الأصفر يزداد وضوحا ببياض عينيه ..ولهذا كان يرتدي منظار أسودا لم ينزعه حتى وهو بداخل الشركة وبعيدا عن الشمس 
.. دخل الى مكتبه .. وكانت فاتن في المكتب المقابل له .. لم تعره انتباها ولم تحاول حتى أن تنظر نحوه .. واذا بها تجده واقفا أمامها .. همت أن ترفع وجهها وهي تحضر له جملة قاسية أخرى تفقده الأمل في أي محاولة للرجوع ولكنه بادرها قائلا لها في خفوت
.. (( مطلبي الأخير فقط ان يكون هذا المرض سرا بيننا ولا تخبري به أحدا .. هل يمكنني الثقة بك في هذا ؟ .. )) 
هزت رأسها ببساطة وقالت له في اقتضاب .. (( يمكنك .. ))
عاد محسن الى مكتبه بكتفين متهدلين وجلس عليه وهو يحاول ان يبدأ عمله
والعجيب أنه كان يشعر بالعجز التام
فجاة ترهل عقله وفقد بريقه ولم يعد يستطيع العودة للسابق
حتى أنه يظل يراجع أعماله القديمة ويتعجب كيف أنجزها في السابق 
وأخيرا أغلق محسن جهازه وظل شاردا ببصره في الفضاء يفكر في مشكلته
من أين يأتي بهذا المبلغ الذي لا يطيقه ؟
أصبح جل همه الآن هو السفر
وبأي شكل كان 
وبأي طريقة مهما كانت غير مشروعة
وبدأ احساس الأنا يسيطر عليه بشكل غريب
وأخيرا برقت في ذهنه الفكرة 
ورغم غرابتها الشديدة
ورغم أنه لو كانت وردت بخياله من قبل لذبح نفسه
الا أنه تقبلها ببساطة
وقال لنفسه
الرجل وسط أرباحه الطائلة لن يؤثر هذا المبلغ معه أبدا
ولكنه يؤثر معي ويتوقف عليه كل مستقبلي
وبالطبع لا يمكنه أن يطلب منه هذا المبلغ كسلفة لأنه سيتوجب عليه أن يكشف له سبب احتياجه له
وهذا هو المستحيل فلن يمكنه كشف السبب
ولهذا
ولأنه يمكنه السهر وحده بالشركة والثقة فيه مطلقة
رتب أن يطيل السهر هذه الليلة
وأخيرا وبعد أن أصبح وحده
تسلل لحجرة الحسابات ولكن للأسف كانت مغلقة باحكام
ولن يمكنه دخولها 
وفي اليوم التالي دخلها ليلقي السلام على توفيق المحاسب وليري على أرض الواقع وسيلة للوصول الى أموال الشركة
واذا به يرى مفاتيح توفيق ملقاة باهمال بأحد جوانب مكتبه واذا بالصدفة تخدمه فقد اتصل الدكتور هنداوي بتوفيق ليستدعيه .. ولأن الثقة في محسن عالية جدا فقد تركه توفيق وانطلق ليلبي مطلب الدكتور فما كان من محسن إلا أن أخذ المفاتيح ووضعها في جيبه وانطلق الى خارج الشركة ليصنع منها نسخة بسرعة وفي خلال نصف الساعة عاد الى توفيق الذي كان منهمكا في أعماله وارتكن محسن على مكتبة والمفاتيح في قبضته ثم القاها على الأرض في مشهد يوحي بأنه أوقعها بيده من فوق المكتب ورفعها ليعيطها الى توفيق وانطلق بعد أن أنهى حواره المفتعل معه .. 
وفي آخر الليل كان ينطلق بحقيبته المليئة بالأموال التي سرقها وهو يرى بان ما فعله لا شيء فيه .. 
فهو يشعر بأنه مظلوم في هذا الحياة
فهو عبقري ولكن لا يأخذ حقه ولا مكانته
وحينما أتته الفرصة كادت أن تضيع بسبب مرض غريب لا يعرف مصدره
فلما يقع عليه هذا الظلم ؟؟
ولم هو بالذات يحدث له هذا ؟
لما لا يكون متفوقا متألقا صاحب أعمال وثروات ويمن على الناس مثل الدكتور هنداوي
كان موعده يوم السبت صباحا باكرا لملاقاة الرجل الذي يعمل بوزارة الصحة ليعطيه المبلغ وليحدد معه وسيلة التلاعب بالنتائج 
كان الصبي ينادي على الركاب قائلا المؤسسة عبود
فاستقلها ليقابل الرجل في شبرا الخيمة في المكان المتفق عليه
أمسك بحقيبته بعناية ورغما عنه تذكر الموقف الذي احتضنه فيه الدكتور هنداوي وهو يقول له بأنه يعده ولده
واذا به يشعر بتأنيب كبير للضمير 
شعر بان كل حياته تتداخل بشكل عجيب ومأساوي وأنها مرتبكة جدا و لم تعد طبيعية أبدا
شعر بالألم 
وفي نفس الوقت لا يمكنه التراجع
فهذا يعني له الموت
فقال مرددا دون أن يشعر بأن صوته مسموع
.. (( يارب خدني بقى وريحني .. ))
ليرد عليه الملتحي الذي بجواره
ولتقع بعدها الواقعة قبل أن يصل لمقابلة الرجل

......

دخل كريم على العميد التوني وهو يقول له .. (( سيادة العميد هناك .. ))
قاطعة العميد التوني قائلا .. (( مفاجئة جديدة .. اعلم هذا هيا ائتني بها ومباشرة بلا تأخير لقد مللت مفاجئاتك وعجائبك ..
بهت كريم برد العميد التوني وقال له مترددا
.. (( قضية ميكروباص الطريق الدائري ستتفرع عنها قضية أخري عجيبة تتبع مباحث الأموال العامة .. فالشاب المسمى محسن كان يحمل مبلغا كبيرا من المال وكلها أموالا مزورة .. ))
هز العميد التوني يديه بتعجب وهو يقول .. (( من كان يتخيل أن هذا الحادث يحمل هذا الكم من الأهوال ؟؟ .. أنا أرى هذا الميكروباص وبحادثه هذا قد حمل بين جنباته الكثير والكثير من كل مفارقات الحياة وعجائبها .. فلتطلب لي إدارة الأموال العامة لنحول هذه الأموال والقضية لهم .. )) 

وتحولت القضية التي بدأ البحث والتحقيق فيها لتظهر بعد ذلك المفاجئات التي أذهلت الجميع
سرقة محسن للرجل الطيب الذي كان يعده كولده
ووقوع توفيق بأمواله المزورة التي كان يدسها بالخزانه ليوزعها مع الرواتب

...... 

مشهد قصصنا بدايته 
ولم نكمله
حينما كان الشاب الملتحي الهاديء يحدث محسن ولوح له محسن بغير عناية واندفع في ذكرياته ..
حاول الشاب بعدها أن يتجاهل الأمر ويقرأ في مصحفة ولكن لم يستطع التركيز في حرف واحد من أي آية قرأها ..
الأفضل له من وجهة النظر العادية أن يترك الشاب في حاله ويريح نفسه من عنت الجدال معه
ولكن .. 
رب كلمة واحدة تقولها بإخلاص وتكون سببا في تغيير مصير انسان
كم من شخص قال جملة وكانت سببا في هداية آخر
ولذا آثر أن يترك السلبية وأن يكون ايجابيا
فقال لمحسن ..
.. (( ما بك يا أخي أشعر أنك تحمل جبالا من الهموم .. ))
وكأنما كانت جملته هذه هي المفتاح لأن ينطلق محسن ويقص عليه كل شيء باختصار كأنما يريد أن يزيح عن صدره كل الهموم
ابتسم الشاب الملتحي وربت على كتف محسن وهو يقول 
(( .. أولا يا أخي عسى أن تكرهوا شيئا وهو خير لكم ..
من أدراك أن الغني والرزق الواسع ربما كان مصدرا للتعاسة لك ؟ .. فكم من ثري لا ينام الليل تؤرقه المشاكل والهموم ..
وكم من رجل بسيط ينام في ليله وقلبه مطمئن والسعادة تغمره رغم الحاجة .. فالسعادة شعور داخلي يمنحه الله لمن يشاء ولا ارتباط فيها بالغني والفقر
ومن أدراك أن خطيبتك هذه كانت هي مصدر الشقاء لك لو تمت هذه الزيجة ؟؟ 
فليس كل ما تطلبه وترغبه هو الصالح لك
فالطفل الصغير ربما يطلب أكلة ويبكي بكاءا مرا لأجلها ولكن منعها الطبيب عنه لأجل مصلحته لأنه بتناولها ستزداد حالته سوءا
كذلك كل أمورنا في حياتنا .. والله عز وجل أرحم بنا من الأم بوليدها
ثق أن ما أصابك ما كان ليخطئك
وما أخطئك ما كان ليصيبك
وثق أيضا أن أكثر الناس بلاءا هم الأنبياء ثم الصالحون من بعدهم
ومعنى أن ابتلاك الله فهو اصطفاء لك
فهنيئا لك أخي الحبيب بشرط أن تصبر وترضى بقضاء الله عز وجل 
وأن تسعى دوما فيما يرضى الله عز وجل لا ما يغضبه ويسخطه .. وابتسم اسماعيل ذلك الشاب الملتحي بمرارة  وأكمل حديثه قائلا .. وثق بأن هناك من هم أكثر ابتلائا منك وربما يكونون أقرب اليك مما تتصور ))
كانت كلمات الشاب تهبط على قلب محسن بردا وسلاما
كانت تشفيه من كل همومة وغمومه وآلامه
ولكن عند تذكره للمبلغ المسروق من أفضل الناس ومن صاحب كل الأفضال عليه
عادت الغصة تحرق حلقه
فلم يجد حرجا لأن يخبر الشاب بها ويسأله ما الحل
فقال له الشاب ببساطة
.. (( أعد هذا المبللغ لموضعه وابتعد عن الرشوة سبب اللعنة
وتب الى الله عز وجل توبة صادقة واستغفره .. ))
قال محسن بخشوع .. (( أستغفر الله العظيم من كل ذنب عظيم ))
وهم أن ينادي على السائق ليتوقف وينزله
ولكن فوجيء بالسيارة تتمايل في مشهد عجيب
وصراخ الناس يعلوا 
فما كان منه إلا ان صرخ بقوة معهم لكي يفيق السائق 
فما يهمه الآن هو أن يعيد هذا المبلغ قبل أن تقع الواقعة 
ولكن
سبق السيف العذل



عــــــــــــادل
بقلم عماد حجاب

بخفوت و همس نادى عادل على أمه النائمة 

عادل : ماما .. ماما .... قومى يا حبيبتى

تفتح الأم المسنة عينيها فتجده واقفاً على رأسها ، و قد ملأت وجهه ابتسامة حب و حنان ..فتتنهد الأم فى أسى و قد أشفقت على ولدها الذى عاد من عمله متأخراً 

الأم : انت جيت يا عادل ؟

عادل : لأ لسة مجيتش 

تبتسم الأم فى ضعف فقد اعتادت على مداعبات ولدها 

عادل : قومى بقى يا حاجة بلاش كسل ... أنا جعت 

الأ م : هى الساعة بقت كام دلوقت ؟

عادل : الساعة ثمانية 

الأم : و إيه اللى أخرك كده يا حبيبى ؟

عادل : متأخرتش ولا حاجة ... يلا بقى عشان هند جهزت العشا و مستنيه

الأم : حاضر يا حبيبى 

ثم أسندها بذراعه و ساعدها على النهوض من السرير ، فاتكأت عليه حتى استوت واقفة 

عادل : لو مش الدكتور اللى قالك انزلى من السرير كنت جبتلك الأكل لحد هنا 

الأم : ربنا يخليك ليا و ميحرمنيش منك 

يخرجان إلى الصالة حيث السفرة التى وضعت أخته هند عليها الطعام 

كانت هند جالسة على مقعدها و على صدرها ولدها الرضيع و بيدها الببرونة و قد دستها فى فمه الصغير 

هند : يا سلام يا ست ماما ... لازم عادل هو اللى يصحيكى ؟... أنا مانفعش

يتبادل عادل و أمه الابتسام

عادل : ربنا يكفينا شر العين الوحشة 

هند : (مبتسمة ) آه ... الدوا لازم يكون من إيد عادل ... الأكل لازم يكون من إيد عادل ... ربنا يهنيكو ببعض 

الأم : (تضحك) أمال .. مش آخر العنقود 

عادل : سيبك منها يا ماما خلى الغيرة تاكلها

ثم يجذب مقعداً و يساعد أمه على الجلوس و يجذب مقعداً آخر يجلس عليه بالقرب من أمه و يمسك بالملعقة و يبدأ فى إطعامها بيده 

كانت الجلطة الأخيرة التى أصابتها قد أثرت على نصفها الأيمن و جعلت حركتها بطيئة 

و كان عادل حنوناً باراً بأمه و زاد من أعبائه أن توفى زوج أخته فترملت و عادت إلى بيت أبيها مع رضيعها و لا دخل لها إلا معاش زوجها الذى لا يتعدى المائتى جنيه فتكفل بها عادل بمنتهى الشهامة و المروءة و أوقف حياته على أمه و أخته ، فكان يعمل بكل ما يملك من طاقة و لا يكل و لا يمل فى سبيل أن لا يحرمهم من أى شيء .

و فى غضون ذلك نسى نفسه و انغمس فى مسئولياته بغير تضجر و لا شكوى و لم يُشعِر أمه أو أخته بأن الحمل عليه كبير و أن من هم فى مثل سنه يعملون لبناء حياتهم و تكوين أسرهم 

كل ما كان يشغل تفكيره أن يعولهم و أن يجعلهم فى مستوى مستور لائق 

و هذا ما زاد من أحزان أمه و حسرتها على ولدها الذى يحترق كالشمعة ليضيء لهم ، فأخذت تكبت فى نفسها حزنها و تترك نفسها للهموم تعتصرها و تجثم على صدرها حتى انفجر كل ذلك فجأة فى صورة جلطة كادت تودى بحياتها لولا عناية الله ثم ولدها الذى حملها على ذراعه و جرى بها كالمجنون إلى المستشفى و استدان حتى أتم علاج أمه على أكمل وجه .

*****

عادل : أما أنا حصلى موقف النهاردة يا ماما

الأم : خير يا بنى ؟

عادل : كل واحد عندنا فى الشغل عنده جهاز كمبيوتر و ليه كلمة سر محدش يعرف يفتحها غيره ، رحت النهاردة الشغل لقيت الدنيا مقلوبة و كلهم منتظرنى 

الأم : يا رب سلم 

عادل : عرفت إن فى شغل مهم قوى و حاجات خطيرة اتسرقت من على جهازى ، و قعدوا يستجوبونى ، و أنا أقولهم معرفش حاجة ، يقولولى دا جهازك و انت مسئول ... و انت بعت أسرار الشغل و انت مرتشى ...و أنا أنكر .. لحد ما بلغوا النيابة

الأم : يا نهار أبيض .. و بعدين يا حبيبى

تتوقف هند عن إطعام ولدها و تلتفت بحواسها كلها إلى أخيها و قد بان عليها الرعب

عادل : ( يضحك ) إيه يا جماعة مالكم وشكم اتخطف كده .... ما أنا قدامكم أهه 

هند : وبعدين يا عادل ؟

عادل : و لا قبلين بلغوا النيابة و كنت فعلاً حالبس قضية 

الأم : يا رب سترك 

عادل : لما الموضوع دخل فى الجد و لقيت ممكن مستقبلى يضيع فيه ، قعدت أفكر و ركبنى الهم و محدش مصدقنى خالص و قعدت أفكر حاعمل إيه ، دا أنا كده أبقى ضعت ، دى فيها على الأقل ثلاث سنين سجن ... و أنا فى عز الغم سمعت أذان الضهر ، رحت طالب من وكيل النيابة إنه يسمحلى أصلى و كنت متوضى رحت فارش السجادة و صليت 

الأم : يا حبيبى يا بنى

عادل : و الله يا ماما دى أحسن مرة صليت فيها .... أول مرة أحس إنى محتاج ربنا قوى كده ... قعدت أعيط و أقول يا رب اظهر براءتى عشان خاطر أمى و أختى 

كانت هند و أمها تبكيان الآن تؤثراً بما يحكيه عادل 

عادل : يا دوب خلصت صلاة لقيت وكيل النيابة بيقولى إن فى واحد من إدارة الحاسب الآلى جه و اعترف إنه هو اللى فتح الجهاز و سرب المعلومات لأنه محتاج فلوس عشان بنته حتعمل عملية ، و إنه لما لقانى حاروح فى داهية ضميره صحى و جه و اعترف على نفسه 

تكفكف الأم دموعها ثم ترفع يدها إلى الله عز وجل 

الأم : الحمد لله إن ربنا نجاك يا بنى ... 

هند : (تمزح ) شفت يا عم دعواتى عاملة معاك أحلى شغل 

عادل : دعواتك انتى ؟ .. دى دعوات ماما يا حبيبتى 

الأم : و الله بدعيلك علطول يا بنى .. ربنا ينجيك و يسلم طريقك و يخليك ليا 

انتهى عادل من إطعام أمه فبدأ هو يأكل ، و كان التعب و الضغط النفسى الذى لاقاه طوال اليوم قد أتى على طاقته كلها ففرغ من الطعام و ذهب ليأتى لأمه بالعلاج 

عادل : إحنا معادنا مع دكتور العلاج الطبيعى بكره يا ماما متنسيش

الأم : يا بنى كفاية عليك شغلك .. مش لازم الجلسة دى ... كفاية جلستين فى الأسبوع

عادل : ما ينفعش يا ماما و الله .. الدكتور مأكد علينا 

الأم : طيب يا بنى خليك انت و هند تيجى معايا

ينظر عادل لأخته و يبتسم 

عادل : هند ؟!! دى بتغرق فى شبر مية 

هند : ماشى يا أبو العريف 

الأم : يا حبيبى يا بنى حتلاقيها منين و لا منين 

عادل : يلا يا حاجة أدخلك السرير ... و أنا حاقوم أنام عشان أقوم بدرى 

هند : بدرى ليه .. إنت مش بتمشى الساعة عشرة

عادل : لأ بكره حامشى بدرى عشان أرجع بدرى و نلحق الدكتور

الأم : ربنا يخليك ليا يا بنى و ميحرمنيش منك

هند : يا رب تفتكرينى بدعوة أنا كمان 

الأم : يا رب يسترك انت كمان يا بنتى و يطمنى عليكى قبل ما أموت

عادل : عاجبك كده يا هند ... ممكن متبقيش تطلبى منها تدعيلك تانى 

ثم يسند أمه إلى أن يوصلها إلى فراشها و لسانها يلهج بالدعاء له 

ثم يلقى السلام على أخته و يقبل ولدها و يدخل حجرته و يغير ملابسه ثم يتمدد على فراشه 

لحظات و يسمع أخته تستأذن لتدخل عليه فيأذن لها فتدخل ، و تجلس على كرسى قريب 

عادل : تامر نام؟

هند : آه ... أخيراً 

عادل : فى إيه ؟ عاوزه حاجة؟

هند : آه كنت عاوزه أقولك على حاجة ... بس مش عاوزاك تتزرزر

عادل : على حسب .... خير ؟!

هند : شيماء بنت خالتك ..

*******

و كأنما لسعته بكلمتها ، و كما يقولون فقد أصابت منه المقتلة

شيماء ... 

حب عمره .. و ربيع أيامه ، و أمله الوحيد من هذه الدنيا

أحبها من بعيد حباً جماً نظيفاً ، لم يرد أن يلوثه و لا أن يشيبه بأى شائبه 

كان من صغره قد من الله تعالى عليه بالهداية فلم يعبث و لم يصنع صنع أقرانه من الشباب 

و لما بدأ قلبه يتفتح كما تتفتح الورود و يستشعر تلك المشاعر التى تنصب على أرض القلب البور فتحيلها حدائق ذات بهجة ، لما بدأ يعرف الحب ... عرفها 

شيماء ...

أحلى و أرق و أجمل من رأت عيناه 

و كأنما قد عقد لهما فى صغرهما فكان دائماً ما يسمعهم يقولون ... شيماء لعادل وعادل لشيماء 

كان هذا فى أيام الصبا الأول قبل أن يصير هو رجلاً ، و تصير هى فتاة ناضجة 

فكان لزاماً أن يحصل تباعد حتمته الأعراف و التقاليد و من قبلهما الشريعة 

فزاده هذا البعد شوقاً و زادته هذه المسافات حباً 

كان لا يراها إلا لماماً و كان يستشعر أنه تبادله نفس المشاعر 

و كان دائماً ما يتسائل فى حسرة ... لماذا نكبر ؟ ... لماذا لا نظل أطفالاً تملؤنا البراءة ؟

الأمور كانت أقل تعقيداً ... الأبواب كلها كانت مفتحة ... الضمائر نقية ... و القلوب صافية

لماذا نكبر ؟

بعد ذلك تطورت الأمور شيئاً فشيئاً 

مات والده ، و تحمل المسئولية صغيراً ، و نسى أو تناسى حبه مرغماً تحت وطأة الأعباء الجسام التى انضافت إلى كاهله ... أمه و أخته 

نسى أو تناسى أن عليه أن يدخر ليكون نفسه ، .. و لكن أنَّى له ذلك ..

و بالطبع كانت أخباره تصل إلى خالته و زوجها اللذين يبحثان عن مصلحة ابنتهما 

فأوصلا له بطريقة محسوسة أن مشروع زواجه من ابنتهما قد انتهى 

و للعجب فقد تفهم ذلك منهما و لم يعتب عليهما حتى بينه و بين نفسه

فمن حقهما أن يطمئنا على ابنتهما مع رجل له مستقبل ، و هو يعلم أن مستقبله مجهول حتى بالنسبه إليه هو نفسه ... لا يعلم ما تؤول إليه الأمور غداً 

و زاد من شقاءه أن علم أن شيماء تتمزق من أجله و أنها على استعداد لأن تنتظره سائر عمرها .

و لكنها فتاة لا تملك من أمر نفسها شيئاً 

و من ساعتها ترك نفسه للدنيا تقلبه كيف شاءت و كان يتحاشى أن يتكلم فى هذا الأمر أو حتى يدع لنفسه المجال ليفكر فيه ..

و هذا أيضاً من الأشياء التى زادت من حزن أمه و ساهمت فيما أصابها 

لذا فبمجرد أن سمع أخته تذكر اسمها حتى و كأنما مسته الكهرباء فانتفض

*******

هند : إيه مالك ... اتنفضت كده ؟

عادل : بتقولى إيه ؟

هند : أنا لسة قلت حاجة ؟ أنا يادوب بقولك شيماء لقيتك زى ما يكون قرصتك حاجة

يتظاهر عادل بالتماسك ، و يحاول أن يبدو طبيعياً

عادل : طيب ممكن تخلصى عشان عاوز انام

هند : ماشى يا ذوق ... بقولك شيماء بنت خالتك

عادل : مالها ؟

هند : بتسلم عليك 

يشعر بأن قلبه يكاد يخرج من صدره من شدة الفرح ، فمجرد سماع اسمها كان له كالبلسم الشافى

عادل : و بعدين معاكى يا هند مبتطلى هزارك التقيل ده 

هند : يا عادل أنا عاوزة أكلمك بجد ... حتعمل إيه ؟

عادل : فى إيه ؟

هند : يا بنى البنت حتروح من إيدك

عادل : أنا خلاص مبفكرش فى الموضوع ده 

هند : إنت بتضحك على نفسك ... و على فكرة إنت كده بتعذبنى أنا و ماما

عادل : بعذبكم ؟

هند : أمال إنت فاكر إيه ... إنت مش بتعمل ده كله عشانا ... يعنى حنكون مبسوطين و انت بتحرق نفسك عشانا

عادل : اولاً أنا مش باعمل كده تفضلاً منى ... لأ أنا باعمل كده لأن ده واجبى و انتو دلوقتى مسئولين منى

هند : شفت بقى ... 

عادل : (يقاطعها ) و بعدين أنا ما اشتكيتش .... و مش مضايق و لا زعلان ... بالعكس أنا عارف إن ربنا حيكافئنى 

هند : طيب فيها إيه لو رحت لخالتك و طلبت منها أنك تخطب شيماء ؟... خطوبة بس 

عادل : ما ينفعش يا هند ... و انت عارفة كده كويس

هند : ليه بس ... هو إحنا قلنا جواز .. دى مجرد خطوبة عشان نحجزها

عادل : هى غسالة و لا ثلاجة يا ظريفة انت ؟

هند : يا عم أنا باتكلم بجد 

عادل : و أنا كمان باتكلم بجد .... أنا مش عاوز أغش الناس 

هند : و مين قال إنك حتغشهم .... مفيهاش حاجة لو خطبتها سنتين ثلاثة لحد ما ربنا يعدلها 

عادل: سنتين ثلاثة ؟!! ... إنت بتحلمى ... و بعدين لو خالتك وافقت ... جوزها مش حيوافق 

هند : لا و الله .. جوز خالتك برغم إن هو ظابط شرطة بس طيب و ابن حلال ، و دمه زى العسل ... إنت نسيت المقالب اللى كان بيعملها فيك 

عادل : آه طبعاً ... هى دى الحاجة الوحيدة اللى انت فاكراها 

هند : و كلنا عارفين هو بيحبك قد إيه

عادل : أيوة بس من حقه برضه إنه يدور على مصلحة بنته 

هند : مصلحتها مع اللى بيحبها ... ( تغمز له بعينها ) مش انت بتحبها برضه ؟

ينظر لها عادل بعتاب ثم يدير وجهه و هو يقول : 

عادل : انت باين عليكى فايقة و أنا مش قدك .... يا ريت تقفلى الباب وراك

هند : مش بقولك إنك ذوق ... ماشى يا ذوق 

ثم تقوم و تطفئ النور و تغلق الباب وراءها ، و هى لا تدرى أن أخاها الآن فى عالم آخر 

عالم الحب الذى صدق فيه قولة الحكيم البليغة : الحب بهدلة !!

--------

كعادته كل صباح أيقظ عادل أمه و أعد لها كوب اللبن و ناولها دواءها 

كان ينام بعد هذا إلى أن يحين موعد العمل و لكنه هذه المرة كان مرتدياً ملابسه مستعداً للنزول مبكراً لأنه سيعود مبكراً ليذهب بأمه إلى الطبيب 

قبل يديها و طلب منها أن تدعو له ، فلهج لسانها له بالدعاء الحار 

الأم : ربنا يخليك لى يا بنى و ما يحرمنيش منك ... ربنا يرجعك لى بالسلامة ... ربنا ما يورينى فيك حاجة وحشة .... يارب يا بنى تنول اللى فى بالك .... يا رب ينولك مرادك و يرضى عنك زى ما أنا راضية عنك 

كان قد أدمن دعوات أمه هذه فلا يستطيع أن ينزل إلا بعد أن يسمعها 

و كانت هى تدعو له من أعمق أعماق قلبها ، و كيف لا ، و هو البار بها المشفق عليها و سندها و ابنتها بعد الله عز وجل 

نزل إلى الشارع و كان يكره النزول فى هذا الوقت المبكر لأن المواصلات تكون نادرة 

سار إلى الموقف و لحسن حظه سمع المنادى ينادى 

سيد : مؤسسة عبود ... مؤسسة عبود

فانشرح صدره و ذهب إلى الميكروباص و ركب

--------

سيد : مؤسسة عبود ... مؤسسة عبود ....مؤسسة عبود
يندفع نحو السيارة رجلان و امرأة مسنة 
شوقى ... محامى 
علاء ... عاطل
أمينة .. امرأة مريضة مسنة 
و لم يعد هناك إلا مكانان فيركب شوقى بسرعة ، و يدفع علاء أمينة بكتفه فتكاد تسقط على الأرض و يركب و لا يعيرها اهتمام
أمينة : يا بنى حرام عليك كنت حتوقعنى 
لا يلتفت إليه و يهملها و كأنها لا تكلمه
أمينة : يا ابنى أنا با غسل الكلى و اتأخرت على دورى فى المستشفى 
و لا كأنها موجودة أصلاً 
يبدو الضيق على كل الركاب و تتعالى طقطقات الاستنكار 
علاء : أنا كمان مستعجل يا حاجة 
فيخاطبه الراكب عادل الشاب الطيب 
عادل : يا أخى حرام عليك بتقولك عيانة
علاء : (بسماجة) متنزل انت وركبها ... و لا لازم تبقشش من جيبى أنا 
يقوم عادل بمنتهى الشهامة من مكانه و ينزل للمرأة لتركب هى فتتمنع و يصر ثم أخيراً تركب و تدعو له كثيراً

--------

بعدما نزل أحس أنه تسرع ، و فكر أنه سيتأخر على عمله ، ثم استدرك و أيقن أنه صنع هذا لوجه الله ، إذن فلا شك أن الله سيعوضه خيراً منه 

انطلق الميكروباص الأول و مرت عشر دقائق كاملة حتى وصل واحد آخر فركب فيه بجوار السائق ، و امتلأ الميكروباص سريعاً و انطلق 

كان السائق قد وضع فى مسجل السيارة شريط قرآن و كان المقرئ صوته شجى فانغمس عادل فى الترتيل و لم يفق إلا على صوته حوقلة السائق 

السائق : لا حول و لا قوة إلا بالله .... استرها معانا يا رب

نظر عادل فوجد أن الطريق أمامه مغلقة تماماً و يبدو أن حادثة مروعة قد حدثت

فحدث نفسه :

عادل : ياه لوكنت ركبت العربية الأولانية... زمانها نفدت من الزحمة دى ... آدى آخرة الشهامة ... يا ريتنى كنت طلعت ندل 

طبعاً كان يمزح مع نفسه ليخفف من توتره 

وجد الركاب أن الأمر سيطول فنزلوا و نزل معهم عادل ، و كالعادة فإن الفضول غلاب ذهبوا إلى مكان الحادث القريب منهم و بالطبع كانت المفاجأة التى عرفناها قبل عادل 

------

مرت ساعة كاملة و الطريق قد بدأ ينتظم مرة أخرى و إن كانت سيارة الإسعاف التى تأتى دائماً متأخرة تحمل اثنين من الضحايا 

و مازال الباقين فى انتظار سيارة أخرى

كان عادل واقفاً يبكى متأثراً شاعراً بان الله تعالى قد نجاه من الموت المحقق ، و أنه كان قاب قوسين أو أدنى من ملاقاة ربه جل و علا 

و كانت المعانى و الرقائق تحتشد فى صدره و كانت عيناه تطفر بالدمع حتى فوجئ بيد تربت على كتفه و صوت يعرفه يناديه

التفت فإذا ضابط شرطة برتبة عميد و قد بان على وجهه القلق

عادل : عمو تونى .... 

ثم انخرط فى بكاء و ارتمى بين ذراعيه

كان زوج خالته ووالد حبيبته 

كان العميد التونى قد رآه من بعيد و هو يبكى فملأه الفزع أن يكون أحداً من الأسرة من ضمن ضحايا الحادث

العميد التونى : خير يا عادل ... إنت تعرف حد من المتوفين دول

عادل : لأ يا عمو ... بس كان زمانى واحد منهم 

التونى : إزاى يا حبيبى .... كفى الله الشر

كان يحبه و يقدره و يحترمه و يعلم أنه يحمل صفات الرجولة من صغره 

عادل : كنت راكب فى العربية دى فعلاً ، و بعدين جت الست دى الله يرحمها ( و أشار إلى جثة الست أمينة ) و مكانش ليها مكان رحت نازل و مركبها 

تأثر التونى جداً بهذه الحكاية و علم أن هذا الشاب محفوظ بحفظ الله تعالى له بما قدمه من مروءة و شهامة 

ناوله منديلاً ليمسح دموعه و احتضنه مرة أخرى و ربت على كتفه حتى هدأ ..

و دارت فى رأسه أفكار عدة ثم قر قراره على أمر هام 

أين سيجد لابنته مثل عادل زوجاً ، لقد شح نوعه و ندر فى هذا الزمان 

أين سيجد هذه الرجولة و الشهامة و المروءة و الإخلاص

و دار بخلده حديث نبوى شريف فكان و كأنه يعرفه لأول مرة 

يقول النبى الكريم صلى الله عليه و سلم :" إذا خطب إليكم من ترضون دينه وخلقه ، فزوجوه . إلا تفعلوا تكن فتنة في الأرض وفساد عريض "

------

التفت إلى عادل و قد بان على وجهه ارتياح ممزوج بالحزم و كأنه قد اتخذ قراراً 

التونى : بقولك إيه يا عادل ؟

عادل : أيوه يا عمو 

التونى : إنت رايح فين بدرى كده ؟

عادل : أنا كنت رايح الشغل 

التونى : بس أنا أعرف إنك بتروح متأخر 

ذكر له السبب ، فبان الإكبار على وجهه ناحية هذا الشاب 

التونى : طيب تعالى أما أوصلك . إنت شغلك قريب من هنا 

عادل : مش عاوز أعطلك يا عمو 

التونى : لأ مفيش عطلة و لاحاجة ... دى كلها خمس دقايق 

فشكره عادل على ذوقه

ركبا سيارة العميد التونى و انطلق بعيداً عن الزحام ، و كان عادل قد هدأ قليلاً 

التونى : عاوزك تقول للست الوالدة إن احنا حنستناكم يوم الخميس الجاى

عادل : خير يا عمو ؟ فى حاجة ؟

نظر إليه العميد التونى مبتسماً و قال له بمكر 

التونى : إن شاء الله خطوبة شيماء يوم الخميس 

سقط قلب عادل بين رجلية و شعر بأن غمامة قد غشت ناظرية فلم يحر بجواب و شعر بأن ريقه قد أصبح فى فمه حجراً غص به حلقه 

اتسعت ابتسامة العميد التونى و شعر بما يعانيه عادل 

التونى : بس و انت جاى ابقى هات دستة جاتوه معاك

شعر عادل بالذهول يكتنفه و لكن لم يملك إلا أن يقول 

عادل : طبعاً ... ألف مبروك

التونى : الله يبارك فيك 

كان عادل فى أسوأ حال تتخيلها ... هذه الحادثة التى رآها ، و التجربة الرهيبة التى مر بها 

ثم هذا الخبر المفجع الذى نزل عليه كالصاعقة

التونى : (مبتسماً ) آه نسيت أقولك كمان ... 

عادل : نعم يا عمو 

التونى : و انت جاى بعد ما تجيب الجاتوه ... عاوزك تجيب معاك حاجة تانية

عادل : ( يكاد يبكى ) تحت أمرك يا عمو ... أجيب إيه ؟

التونى : عاوزك تجيب دبلتين ... واحد ليك وواحدة لشيماء 

طار عقل عادل شعاعاً و لم يصدق أذنه و التفت إلى العميد التونى ينظر إليه باستجداء أن يعيد عليه ما قاله 
عادل : نعم ؟! بتقول إيه يا عمى ؟
التونى : ( يضحك) بقولك ابقى هات دستة جاتوه معاك 
ثم علا ضحكه من منظر عادل الفاغر فاه ، و كان بحسه الفكاهى قد أراد أن يخرج عادل من حالته التى كان عليها بعد الحادث ، و أن يسوق له هذا الخبر الذى يعلم أنه سيسره
التونى : شوف يا عادل ... أنا عارف كل حاجة عنك و أعرف أنك راجل من صغرك و قد المسئولية ، و أنا مش حلاقى لبنتى واحد يحافظ عليها زيك 
لم يجد عادل فى فمه كلاماً يقوله فاكتفى بأن هز رأسه ممتناً لكلامه
التونى : و عارف إنت قد إيه مخلص لأهلك و لوالدتك ... و الإنسان اللى زيك الواحد يديله بنته و هو مطمن عليه ... و أنا متأكد إن ربنا نجاك النهاردة بفضل دعا والدتك و رضاها عنك ... ألف مبروك يا بنى ... ربنا يسعدكو 



علاء 
بقلم: يمنى حسن حافظ



كان كعادته كل يوم ....يستيقظ قبل آذان المغرب بوقت قليل .....بعد ان يعود من سهراته مع الاصدقاء والتى لا تنتهى قبل الساعه التاسعة صباحا ....
نهض بتكاسل وهويتخبط فى زجاجات وعبوات المياه الغازيه الفارغه والاحذيه المقلوبه  والصحون المتراكمه والمبعثره والممتلئه ببقايا الاطعمه والتى تملاء ارض الحجره هنا وهناك ......
لم يكن قد افاق بعد حين داس بقدمه فوق منفضة السجائر التى امتلاءت عن آخرها ...
 فكاد ينكفئ على وجهه فركلها بقدمه وهو يتلفظ بكلمات وقحه ويسب ويلعن فى اليوم الاسود والحياة ..والحظ العثر ....
خرج من باب الحجره فوجد شقيقته تجلس بجوار والدتها تتحدثان بهمس وصمتن حين سمعن صوت باب الغرفة يفتح ...
فما كان منه الا ان قال بصوت غليظ وبلهجة ساخره مستفزه : انتى يختى نضفى الاوضه على ماخرج من الحمام ....
قالت سلوى بتعجب مختلط بالترقب: الم تمنعنى من تنظيفها الا باذنك؟؟
قلب شفتيه  بصوت  ساخر مقلدا شقيقته وهو يتراقص امامها فى استهزاء: الم امنعك  من تنظيفها الا باذنى؟؟
ثم اردف بغضب : امال انا باقولك ايه دلوقتى؟؟ ولا ما بتفهميش؟؟
هزت راسها ولم ترد سوى بكلمة واحده  : حاضر ....
وقال موجهاً الكلام لوالدته : ها يا حاجه...فكرتى فى الكلام ولا لسه؟؟
قلبت والدته شفتيها وتمتمت بخفوت وقالت : ربنا يهديك ....ربنا يهديك يابنى...
فانفجر قائلا : بتقولى ايه؟؟؟ شايفانى مجنون ولا ايه؟؟ 
هبت سلوى شقيقته تقف امامه وتقول بخنوع وقلق : خلاص يا علاء....ماما تعبانه اوى النهارده ..بلاش خناق كل يوم ربنا يخليك يا خويا كفايه...انا هاعملك توكيل واعمل ال انت شايفه ....يرضيك كده؟؟
لكزها فى كتفها وهو يقول بعنف : لازم الحاجه امك هى كمان تعمل توكيل ....وسعى من وشى بقى..اوووووووف 
ثم دخل الى الحمام وهو لايزال  يواصل السباب والتأفف ...واغلق باب الحمام بعنف فى حين بادرت سلوى بالتربيت على كتف والدتها التى لا زالت جالسة ترتكن بيدها على مسند المقعد وباليد الاخرى تمسح دموعها التى كانت تنساب فى صمت....
فجأه ...هبت واقفه حين سمعت صوت زوجها الراقد مريضا فى الحجره المجاوره ...... وبسرعه لا تتناسب مع سنوات عمرها..... دخلت اسرعت واحضرت كوباً من الماء ووضعته فوق شفتى الرجل ليرشف منه رشفات قليله ....
و بوهن وبصوت مرتجف وضعيف قال : تسلم ايدك .....اكان هذا صوت علاء؟؟ اما زال يتحدث فى موضوع التوكيل؟؟
قالت وهى ترفع حاجبيها وتقول بخيبة امل واضحه: ومن غيره قلب حياتى الى غم؟؟؟ لم يكفيه كل ما باعه حتى الان....حتى المحلات لم تسلم من يديه.....والان يريد ان ينهى على الباقى ....
ثم قالت بتأفف واضح : ياليتك لم تكتب شيئا باسمى انا وسلوى.....
هز راسه فى اسى وقال : وبعدين يا حاجه؟؟ كنت فاكر انى باحمى حقكم فى البيت ....
  لم تعلق زوجته باى كلمه غير انها شردت قليلا ثم قالت بهدوء : من قال لك انى اريد شيئاً؟؟ يبدو ان حب المال وراثه فى هذه العائله....
نظر اليها نظرة عتاب وقال : ماذا تقصدين؟؟الا ترين مرضى وما اصابنى؟؟ 
نهضت وهى تمسح دموعها وتغادر الحجره وتردد بقهر وحرقه : سامحك الله ............سامحك الله 
ترقرقت دمعة بين جفنيه..........فاغلق عينيه واشاح بوجهه وهو يغمغم..... فى خفوت : اللهم اغفر لى وارحمنى .........يارب سامحنى انت الغفور الرحيم......
......................................................

وقف الحاج محمد  فى المسجد الصغير الذى يقع اسفل العقار الذى يملكه ...ليصلى فى جماعة المغرب ....وما ان انتهى من الصلاه حتى التفت لاحفاده الصغار الذين انهوا الصلاه وقال لهم : هيا من منكم سيبدأ بالتسميع؟؟
تقافز الاطفال حول جدهم  فى فرح ....فانتحى بهم فى زاوية المسجد وجلس يستمع لهم فى تلاوة السور التى يحفظونها........
وفى الشقه التى تقع فى اول دور من نفس العقار  جلست الحاجه عائشه مع بناتها يحضرن الحلوى والمشروبات للرجال وللجد والاطفال الذين سيصعدون بعد الصلاه لاكمال التجمع العائلى  الذى اعتادوا عليه ...واليوم له اهميته .. فكان اليوم التالى لحضور الوالدين المسنين من العمره ....
شعرت الحاجه عائشه بسعادة غامره حين حضر الاحفاد الصغار يلتفون حولها ويتحدثون بمرح ويلتقطون قطع الحلوى ويرشفون العصير بنهم شديد ..وتذكرت شهر رمضان الكريم فقالت : فكرتونى برمضان يا ولاد ....
فوقفت امامها طفله جميله وقالت : عمل ايه الراجل الطيب يا تيته؟؟
فجلست تحكى للصغار الذين التفوا بسرعة جالسون على الارض حولها حكايات الرجل العجوز الحاج محمد الطيب .....وتجارته الناجحه ....وجولاته فى بلاد الله باحثا عن الكنوز لاميرته الجميله.....وان تلك الكنوز لم تكن دوما اموال ولكنها كانت اغلى من الذهب لانها كلمات الله ورسوله و نصائح واخلاقيات الدين  ....وهذا ما جعل الاميرة تحبه اكثر واكثر....
وقف امامها الصغيريستمع اليها ثم تلمس بيده الصغيره وجهها ووضع اصبعه فوق شامة فى وجنتها وقال :ايه دى يا تيته؟؟
ضحكت وقهقت كثيراً..... فهذا الصغير بالذات اقرب الاحفاد الى قلبها ويداوم على هذا السؤال دوماً .....فقبلته فى رقبته ودغدغته قائله : تانى يا كريم طب هاكل منك حته ...هات ..هات هههههه
قهقه الصغير فى حين شردت الجده فى ملامح وجهه الطفولى البرئ.........ياه ...لكم يشبه هذا الصغير ابنها محمود....احقا كما يقولون الولد لخاله؟؟
ايعقل ان يشبه الطفل الخال الى هذا الحد؟؟
ياله من طفل جميل ولكنه يثير شجونها دوما بهذا الشبه بينه وبين ابنها الراحل محمود....نعم رحل فى سن صغيره ولكن ذاكرتها لا تزال تعج بصوته وملامحه وضحكاته...... تذكر تفاصيل ذلك اليوم جيدا ......
حين خرج محمود الصغير للعب مع اخواته البنات وابناء وبنات العم
 كما تعود....و حين عادوا صعدت الشقيقات الى الشقه فى حين تأخر  محمود كثيرا ......فقد اصر اولاد عمه على ان يتناول الغذاء لديهم  ...وتناول الطعام فى  شقة عمه .....ثم عاد ....ولم تمر ساعة الا وصار شاحباً وهزيلا....وظن الجميع ان الشمس اصابته بضربة .....ظل يتقئ طوال يومين متواصلين حتى فاضت روحه الى بارئها  وهو فى الثامنة من عمره...
عند هذه النقطه بالذات طفرت الدمعه من عينيها ....وافاقت على يد حفيدها الصغير يهزها ويقول : تانى يا تيته ههههه تانى 
مسحت عيناها حين رات نظرة عتاب رقيق فى عيون زوجها الحاج محمد ...
فما زالت  الحاجه عائشه بعد مرور كل هذه السنوات تشعر بالحزن والافتقاد لطفلها الصغير ...ولا يشعر بها سوى رفيق عمرها ...فيعاجلها بنظرة حنان تبث الدفء فى نفسها ...او بنظرة عتاب رقيق فتنتبه حتى لا تنساق وراء مشاعرها فتثير شجن الجميع ....
رسمت ابتسامة سريعا على شفتيها وقالت للصغير : تانى؟؟ 
فمدت يدها تمسك الصغير وتعاود دغدغته مره اخرى......وانطلقت الضحكات .......
.........................................................................

خرج علاء من الحمام وهو لا يزال يحتفظ بذلك الوجه المتهجم والعبوس الذى اصبح شبه دائم طالما انه فى المنزل.....
وظل يتأفف  وهو يرتدى ملابسه ليكمل يومه كالمعتاد بالسهر خارجا مع اصدقاؤه  والتسكع هنا وهناك....
فاقبلت عليه سلوى بتردد .....وقالت بخوف : علاء.....اريد ان......لقد اتصلت بى.....لقد ...
فصرخ فيها وقال : اخلصى ....عايزه ايه؟؟ مين ال اتصل؟؟
ابتلعت كلماتها وهى تخاف ان تكمل ولكنها القت الكلمات واسرعت تتراجع للخلف ...
قالت : لقد اتصلت رضوى وتحتاج بعض المال ..تقول ان ابنتك مريضه....
صرخ فيها بعنف وقال : كداااابه ....هو انا قاعد على تل فلوس...مش خلاص طلقتها عايزه ايه ؟؟؟
قالت سلوى بطيبه : يا علاء انهاا بنتك....لا علاقة لها بخلافاتك انت وامها ثم انك طردت رضوى من الشقه ولم ترفع عليك اى قضايا ....مع ان الشقه كانت من حقها وهى ام وحاضنه وانتـ..... 
قاطعها بصوته العالى وبلهجته السمجه واسلوبه الساخرالمستهذئ : الشقه اتباعت ...اجيب منين؟؟
....هى حاتشحت على بنتى ولا ايه؟؟؟ لومش عاجبها تبقى ترفع قضيه بقى وتشوف المحكمه هاتحكم لها بايه؟؟ هو انا حيلتى حاجه ....

تنهدت سلوى بعمق وقالت بصوت هادى : لقد ابلغتك رسالتها وهذا ما استطيع فعله ....افعل ما تريد يا علاء...
وهمت بالانصراف لولا ان قال : بكره الصبح عندى مشوار فى مصر ...ارجع الاقى التوكيل بتاعك انتى وامك ...والا والله لاهد البيت على راس ال فيه..... سمعتينى ؟؟؟
هزت راسها وقالت وهى تنصرف : قول ان شاء الله .....
ثم اردفت بيأس: حاضر ساعمل التوكيل غذا باذن  الله....
وما ان خرجت حتى جلس علاء يرتدى الحذاء على طرف الفراش ويتذكر كيف ان رضوى كانت من اجمل البنات التى راتها عينيه ...وكيف انها اعجبته وهو لم يتعود ان تعجبه الاشياء ولا تطالها يديه....
وظل يحاول معها لان تحدثه او لان ينال منها ابتسامة رضا ...وحين لم تفلح محاولاته قرر ان يتزوجها ....فى مغامرة منه لان يجرب حظه ....وبالفعل فاتح والده فى موضوع الزواج وطلب منه النقود لاتمام  الزواج ...و طلب منه ايضا ان يفتتح له سوبر ماركت اسفل العقار الذى يمتلكه والده ... كما طلب منه ان يجهز له الدور الثانى ليصبح عش الزوجيه .........وتم الزواج...
ولكن رضوى لم تكن كما تخيلها ....كانت كثيرة الشكوى لاهلها منه حين يتشاجرا سويا ويتطاول عليها او يمد يده عليها ....
وهو بالطبع لن يوافق على ان تخرج زوجته اسرار البيت...فقرر ان يمنعها من زيارة اهلها ...وان يضيق الخناق على زيارات اهلها لها .....فهو رجل البيت والامر والناهى ....
حتى والدته حين تدخلت فى الخلافات منعها من التدخل واثار المشاكل حتى مع والده المريض ....
وفى النهايه ايقن انها لا تصلح لان تكون زوجته.....ما هذه الزوجه التى لا تحتمل زوجها حين يغضب؟؟
وماذا يحدث ان ضربها وكسر انفها او ضلوعها؟؟
اليس زوجها وله الحق ان يحطم حتى راسها الفارغ....
ما للنساء الفارغات العقول ......
ثم تخبره انها حامل ؟؟
ماذا تريد  بذلك ؟؟ان تطوق عنقه بطفل يزعجه؟؟
وماذا حدث حين طلب منها التخلص من الجنين؟؟
ما المشكله فى اختيار الوقت المناسب لانجاب طفل؟؟
بالطبع لم تكن رضوى تصلح له .....
خاصة حين كانت تتأفف من طول جلسته فى المنزل وكسله فى متابعة السوبر ماركت حتى سرقه العمال ....وحين اقامت الدنيا ولم تقعدها حين قرر ان يغير النشاط ويجعله نت كافيه ....
كانت تتشاجر فى كل وقت ...مره لانه لا يصعد لبيته الا بعد شروق الشمس بساعات ...ومره لانه لم يعد منذ يومين متواصلين....
بالطبع لم تكن رضوى تصلح له.... وظنت انها ستجعله يخضع لها حين هددته بالرحيل لبيت اهلها...؟؟؟ فلترحل الى الجحيم
 وتبحث عن من يصرف عليها اذن...!! 

انهى ارتداء الملابس ...وخرج من باب المنزل وهو يخرج من بوابة العماره القى نظرة طويله و فاحصة لفاتن  التى تعمل فى محل من  المحلات التى تقع اسفل العماره 
ظل يراقبها وهو يحك راسه بخبث ثم قال لها بصوت عال : مش هانتجوز بقى يا فاتن؟؟
نظرت له نظرة احتقار ولم تجاوبه  وسارعت تدخل الى المحل ...سمع قهقة سيد  صبى المكوجى .....
فضحك علاء  بعصبيه ليغطى على حرجه وقال : شايف يا سيد حركات الحريم دى..شكلها هاتموت وتتجوزنى ...ههه بس بعينها ...هو انا ناقص بلاوى...
واكمل طريقه بدون اهتمام .....وذهب لمقابلة اصدقاءه .....ليقضى معهم اليوم....او ما تبقى منه ....
.......................................................................................

انصرف ابناء الحاج محمد والحاجه عائشه كل الى بيته ....او الى شقته حيث يقطن الجميع فى عماره سكنيه واحده ....لكل من الابناء دورا كاملا ...فالحاج محمد كما عاش  وترعرع فى بيت العائله  الكبير اراد نفس الحياة لابناؤه ...ان يتجمعوا فى مكان واحد ....فينعم الجميع بدفء العائله الرائع.....
كانت الحاجه عائشه تعدل من وضع وسادة الاريكه ...حين قال لها الحاج محمد : كفاكى يا حاجه ...ارتاحى قليلا..
جلست وهى تقول بابتسامة هادئه : لماذا ....تراك تعتقد انى اصبحت مسنه حقا؟؟
ضحك الرجل وداعب زوجته وقال : ما زلت جميله كما رايتك اول مره...
قالت له وهى تتنهد وتتذكر ايام الصبا : اتذكر؟؟ كانت ايام ....العمر يمر سريعا...ولكن بحمد الله كان عمرا سعيدا معك..
امسك يدها وساعدها على النهوض ...دخلت حجرتها وجلست على الكرسى الوثير امام السرير لتقرا فى مصحفها الكبير الذى وضع على حامل خشبى امامها .....
و شردت مره اخرى تذكرت كيف ان الحاج محمد... تزوجها رغم رفض شقيقه جلال  لان يتزوج  شقيقه من خارج بنات العائله ..ولكن محمد اصر عليها.... وقد وافقت هى  عليه  لما كان يشهد له  من رجوله واخلاق ..فمنذ صغره وهو يساعد والده فى  ادارة اعمال الوكاله الخاصه بتجارة الارز الذى تشتهر به محافظة الغربيه ...والتى تنتمى اليها عائلاتهم.... واتقن  اسرار التجاره...
ونجح فيها .... فى حين رفض  جلال ان يفعل مثله واصر على ان  يشق طريقه فى التعليم...
ومع كل الاعتراضات التى قابلها محمد لاتمام زواجه بعائشه الا ان الله قدر لهما  ان يتزوجا وعاشا فى سعاده وكللها الله بان من عليهما 
 باول طفل 
 فتاه جميله .... زينب......
 ومن بعدها فتاة اخرى ....هى ثريا .....
ثم جاءت فتاة ثالثه هى ابتسام ...
ثم جاء الصبى ...محمود 

اخرجها حديث الحاج محمد من شرودها حين قال : سيأتى علاء غدا باذن الله......فسوف اطلب منه البقاء اليوم بطوله معنا وتناول الغذاء .....
نظرت له عائشه وقالت بحنان : طبعا يا حاج .... بيت عمه ....
شفى الله والده وكان فى عون والدته....
ربت على يدها وقال : بارك الله فيك يا حاجه ... ..لم تمنعينى يوما من اداء الواجب نحو اخوتى....
قاطعته بتنهيده عميقه وقالت : انتم اشقاء مهما حدث....ربنا يخليكم لبعض...بارك الله فيك يا حاج محمد ....

ولكن رغما عنها شردت مره اخرى وتذكرت كيف انه لم تمر على ولادتها للصبى الصغير محمود  ثلاثة اشهر الا وانقلب حال جلال واثار ميلاد الطفل المشاكل..المتوالية وكانت المشاكل تشتد كلما كبر الولد ... فصار جلال كالشيطان ينفث سما وسط العائله ويقلب الجميع على محمد وزوجته.....
وبدأت النفوس تحمل الضغائن......ولان الجميع يسكنون فى بيت العائله الكبير  لكل منهم شقته الخاصه كذلك الاربعة شقيقات فلم يكن  يمر يوما 
دون مشاحنات ومضايقات... 
ثمانية اعوام من الخلافات والمشاكل المفتعله بسبب جلال..... حتى توفى الطفل الصغير فتغير كل شئ.....انتقل محمد باسرته الى القاهره ... وبدا فى انشاء بيت للعائلة خاص به بعيدا عن المشاكل .....
ولم يمر عام على وفاة محمود الصغير الا ورزقهم الله ....صبيا ....كان عبد الجليل ....كم هو كريم رب العالمين.....كم هو معطاء ....واستطاع الحاج محمد ان يعيد العمل فى التجاره بالقاهره ...وزادت امواله ......وبارك الله فى رزقه .....
رفعت الحاجه عائشه كفيها تدعوا من الله ان يحفظ لها عائلتها  ....وتحمد الله على نعمته وستره وتطلب رضاه...
 
افاقت مره اخرى على كلمات زوجها حين قال  :  آآآآآآآآآمين ......هيا فلننم  يا حاجه ...حتى نستطيع النهوض لصلاة الفجر باذن الله ....ومد يده واغلق ضوء المصباح الصغير بجوار الفراش......منهيا شرودها ....فنامت هى الاخرى....
....................................................
ركب  علاء البيجو المتجه الى القاهره .......قبيل آذان الفجر بقليل .........وتذكر الاتصال بصديقه الذى سيجلب له مشترى للبيت....فاتصل به ودون مراعاة للركاب النصف نائمون فى السياره.... 
قال بصوت ضاحك : ها يا حسين....الراجل ال هايشترى جاهز؟؟
قال حسين : جاهز من زمان ...انت بقى جاهز؟؟ ولا برضو هاتقول كانى ومانى؟؟
رد علاء بعنف :كانى ايه وبتاع ايه شايفنى عيل؟؟ انا مش ممكن ارجع فى كلمتى ابدا.....المهم....انت فين و بتعمل ايه دلوقتى؟؟
قال حسين : على القهوه ياخويا .... هو فى حته احسن من كده  وقولنا لاء.....
ضحك علاء بصوت اجش وقال : وعلى كده واخد الاذن من المدام ولا هاتسمعلك كلمتين زى كل يوم....
قال حسين سابا علاء بالفاظ قذره : انا يا........ طب اقفل بقى  يا.....
فى حين ضحك علاء مره اخرى دون اكتراث بالناس .....وانهى المكالمه ... 
وشرد يفكر فيما سيفعله بالنقود حين يبيع نصيب الجزء الخاص بامه وشقيقته فى البيت ....وابتسم بفخر عندما تذكر ذعر شقيقته منه واذعانها لمطلبه بعمل التوكيل اخيرا......... فكان الغرور يملاء نفسه.....  فهو بالفعل يعتقد انه اكثر الناس ذكاء....واكثرهم قدره على تحقيق ما يريد .... كما انه يستطيع ان يفعل اى شئ دونما اكتراث لاى شخص مهما كان .....
فقد باع شقة الزوجيه حين غضبت رضوى وتركته  وذهبت الى بيت اهلها ...وكانت مفروشات زوجته لا تزال فيها...ولم يهتم باهلها نهائياً....

كانت السياره البيجو قد وصلت الى القاهره فى وقت مبكر....فنزل منها علاء متكاسلا.....
القاهره دوما لها رونقها  فى ساعات الفجر.....فظل ينظر للمبانى والطرقات وهو يصر على اسنانه ويتحسر على حياته فى مدينته الصغيره ..
ويبحث عن مقهى صغير ليجلس عليه ويدخن الشيشه ويتناول وجبة وكوب شاى  حتى ينطلق مجددا.......
...........................................................

رقد جلال فى فراشه وهو يشعر بالالم يمزق عظامه جراء مرض السرطان الذى اصيب به .... فاصبح جسده واهن وضعيف....وسمع صوت آذان الفجر منذ وقت ليس بطويل.... ثم سمع الاقامه للصلاه ....وسمع همهمات زوجته وهى تصلى بجوار الفراش ....وما ان انهت صلاتها حتى نادى عليها  بضعف قائلا: اريد ان اتيمم يا حاجه.....ساعدينى فى الجلوس للصلاه.....
اسندته وجلس يصلى ....
انهى الصلاة فوجدها تنظر له وتقول : لقد قررت انا وسلوى ان نعمل التوكيل لعلاء.....
فتح الرجل عينيه وحدق بذهول وقال : كيف؟؟ لا يا حاجه لا تساعديه على الظلم....
قالت بضعف :لا اريد اى من متاع الدنيا الزائل ....وسلوى كفاها ما تراه من اخاها ومن اهانات كل يوم....حتى خطابها رحلوا دون رجعه بسبب سمعة علاء السيئه ومعاملته الجافه والمجحفه....
قال الرجل :لا يا حاجه ....هكذا تضيعون كل ما عشت العمر اجمعه واسعى لتحقيقه....وكل ما اســ..
قاطعته وقالت بعنف وحده : الله معك ....اما زلت تفكر بهذه العقليه ؟؟ ما نفعك  كنز المال يا جلال؟؟ تذكر ماذا فعلت لتحصل على الاموال....وماذا جرت علينا الاموال من مصائب...
قال بيأس: لقد تصدقت كثيرا....واخرجت حق الله كثيرا...
نهضت وقالت بجديه : لقد قررنا ...ولا انا ولا سلوى نريد من البيت شئ....كفانا هذه الشقه التى نعيش فيها... 
هم بالتحدث الا انها لم تعطه الفرصه وغادرت الحجره............ تاركة جلال للذكريات الاليمه .....تذكر كيف كان وضعه المادى ممتاز... حين اراد شقيقه الرحيل من البلده وتصفيه اعماله ....بعد وفاه ابنه ..
فعرض عليه ان يبتاع نصيبه فى الوكاله بمبلغ يمثل اضعاف السعر الحقيقى .....وكيف اشترى بهذا المال من شقيقاته انصبتهم فى بيت العائله ....وبسعر اقل بكثير من السعر الاصلى.....
وتعجب لان ما يريد علاء ان يفعله بشقيقته ووالدته الان....يشابه  ما فعله هو منذ زمن......
لكم يندم على تدليل ابنه بهذا الشكل الذى افسده ...
فكم من مرات طاوعه فى التصرف فى بعض ممتلكاته لتوفير الاموال له ......مره بحجة الزواج ومره بحجة عمل مشروع بمشاركة اصدقاؤه ....ومره لتغيير سيارته ...
وفى كل مره تضيع الاموال ويظل علاء يلح ويصر على ان ينال المزيد ....نعم لقد كنز المال كثيرا واخفى ذلك عن الجميع...خوفا من ان يكتشف علاء الامر...فتمتد يده الى الاموال ويصرفها  دون اكتراث لحق او نصيب........
ولولا ما كان يرسله محمد شقيقه له ...ولولا فوائد الوديعه التى خصصها باسم زوجته ... لما استطاع ان يحصل على العلاج ...والمصاريف....
ولكن  كان هذا قبل ان يتوقف شقيقه عن مساعدته 
 ولكن كان جلال يعلم جيدا انه كان يعامله معاملة سيئه على مدار السنوات...
بل انه اساء له بشكل كبير
كم خدعه واستغله.؟؟؟
كم غالطه فى نسبته من الارباح واخذ اكثر من حقه؟؟
حتى البيت ساومه على نصيبه فيه؟
حتى  محمود رحمه الله......ذلك الطفل البرئ......!!!!

طفرت الدموع من عينيه 
و تذكر علاء... 
الذى انقلب ليصبح شيطان يعيث فى حياتهم فساداً......لا يهتم باحد ...لا يتعب نفسه فى القاء التحيه علي والده المسكين  حتى انه قد تمر ايام دون ان يراه ...وهو من يفصل بين حجرتيهما جدار واحد......وكم ان صوته اصبح الان يعلوا بالصراخ فى وجه الجميع دون مراعاة لهيبة والده ....او مراعاة لكبر سن والدته ......يالها من حياة عجيبه.....!!!
...........................................................................

اكمل علاء طريقه  باتجاه موقف الميكروباص الذى سيركبه لاكمال باقى الرحله .....بعد ان قضى ساعتين او اكثر جالسا على المقهى يراقب هذا وذاك......
 وقف يدخن السيجاره قرب الميكروباص الذى سيقله الى مكان سكن عمه..
 كم هو ساذج ذلك العم....
يرسل معه النقود كل شهر للمساهمه فى نفقات علاج والده ....ولا يعرف انه يأخذها لنفسه....
اتصل به من هاتفه المحمول يبلغه بقدومه فى الطريق....ثم وضع الهاتف فى جيبه ...واخرج سيجاره اخرى واشعلها ........

مؤسسه ................مؤسســـــــــــــــه .....عبووووووووووووود
سمع النداء بالصوت العالى ..فاطل ببصره للسياره الفارغه من الركاب ومن السائق واكمل السيجاره التى بيده .....وهو يفكر فيما يؤرقه  الان بعد ان قام والده  بتوزيع املاكه فى البيت بينهم جميعا
 وسجل البيع فى الشهر العقارى ....و بعد ان باع علاء كل ما يملك ....يريد الاستيلاء على نصيب والدته وشقيقته فى البيت .....فسلوى لها مثلما كان له 
 شقه بدور كامل ....ووالدته ايضا ...اما والده المريض فسيموت قريبا ويصبح كل ما يملكه من اموال.....له ...

مؤسسه ................مؤسســـــــــــــــه .....عبووووووووووووود

اخترق النداء اذنيه  مره اخرى ......فتأفف وهو ينفث الدخان .....كان الان ليركب سيارته الخاصه لولا ان نصب عليه ذلك المدعو عطا الله ...
انقضى عهد السياره....ولكن سوف يشترى اخرى قريبا ....
اما الان فاليسد انفه حتى لا يشم روائح العرق المقززه التى تخرج من اجساد البشر فى الميكروباص....

القى السيجاره حين وجد الناس بدأت فى الصعود ولم يتبقى الا مكانان....فاندفع  متأففا يسابق الناس للصعود  ...فدفع تلك المرأه التى تمشى بتكاسل ....حتى انها قالت له : حاسب يابنى حتوقعنى ...
ولم يعيرها اى اهتمام ....وجلس بلا اكتراث ..... وكانها لاتتحدث اساسا .....
فقالت: يا ابنى أنا با غسل الكلى و اتأخرت على دورى فى المستشفى 
قال علاء بسخافه : أنا كمان مستعجل يا حاجة
يبدو الضيق على كل الركاب و تتعالى طقطقات الاستنكار
فقال له شاب: ياأخى حرام عليك بتقولك عيانة
فيقلب علاء شفتيه ويهز كتفه ويقول بسماجه :متنزل انت وركبها ... و لا لازم تبقشش من جيبى أنا..!!
فينزل الشاب  للسيده العجوز والتى ظلت تدعوا له  فى حين نظر له علاء وضحك بسخريه ....وهو يتعجب من هذا الشاب الابله الذى يترك مكانه للسيده العجوز ...فليس ذنب احد  انها مريضه...؟؟
وتحركت السياره ....وادار السائق 
الشريط العجيب و ادار مؤشر الصوت عاليا  ....
بدأ الناس فى الاعتراض على السائق ....
فتلفت علاء الى الناس وتعجب من مطلبهم فى اخفاض الصوت.. ...
ايعجبهم الصمت  طوال الطريق....ياللناس العجيبه....
ثم ان الاغنيه لاصحاب المزاج العالى....
قال فى نفسه : والله راجل جدع ...ولا يهمه من الناس وكلامهم ...هم الناس هايمشوه على مزاجهم ولا ايه؟؟
وتذكر  حين تطلب منه شقيقته اخفاض صوت الكاسيت فى المنزل وكيف يصرخ فيها ويهينها حتى لا تتجرأ فى الحديث معه مره اخرى....
هز راسه مع نغمات الاغنيه وفكر فيما سيفعل  عندما يعود اليوم الى بلدته ولم يجد سلوى قد نفذت ما امرها به بشأن التوكيل........سيكسر رأسهــــ...
قاطعه صوت الصراخ العالى .....
تشبث بالمقعد وارتفع صراخه اعلى من صراخ النساء....
وكل ما يفكر فيه انه....حين تقف السياره.... سيوسع ذلك السائق ضربا حتى يلقنه درسا... 
فليس معنى ان السائق اعجبه فيما يخص الصوت العالى انه يسمح له بان يندفع بهذه السرعه ويعرض حياته هو بالذات للخطر.....
ثم ما لبث ان ايقن تماما انه لن ينجو...وانه لن يجد الوقت ليلقن السائق درسا....ولن يفعل شيئا  بالتوكيل.........حين طار الزجاج المتحطم فى وجهه ....وانقلبت السياره اكثر من مره ... وسمع صوت تحطم عظامه .......وراى دماء الركاب المتناثره ...
وحتى حينتوقفت السياره عن الانقلاب..وظن للحظة انه سينجو ....شاهد  تلك السياره الضخمه تطبق عليهم.... لتحول جسده الى كومة لحم...فاقدة الحياه فى لحظات.....
................................................................
اتصل العميد التونى  بالحاج محمد يبلغه بامر الحادثه فقد كان رقمه آخر رقم على محمول علاء .. ....وبكلمات مقتضبه ...ابلغه بأسفه  بوفاة ابن شقيقه علاء...والذى كانت اصابته اسوأ الاصابات ....
وعلى الفور كان الحاج محمد منطلقا بسيارته مع ابنه عبد الجليل متجها الى مدينته ومسقط راسه فى محافظه الغربيه ... ...ليقف بجوار شقيقه ..ويشد من ازره فى مصيبته.......
وصل الى المنزل القديم والذى تغيرت معالمه تماما ...هذه المحال التى تكدست اسفله ...وهذه المبانى التى احاطت به من كل اتجاه....حتى الشارع نفسه تغير......
لمح سلوى ووالدتها تخرجان من البوابه بتأنى .....حيث كن فى طريقهن الى الشهر العقارى لعمل توكيل لعلاء كما قررتا.....
اقبل عليهن وهو ينادى باسم علاء......
التفتت سلوى تنظر لعمها...ثم مالبثت والدتها ان ايقنت ان هذه الزياره  ليست طبيعيه .......فمنذ سنة او اكثر لم يعبر الحاج محمد بوابة منزلهم ... 
ومنذ رحل قديما .. الى القاهره.... وكم سعد جلال  لذهابه بعيدا.....كان استقباله له دائما غير مرحب .....فتباعدت الزيارات....

نعم  عاد الحاج محمد اليوم....عاد  محملا بذكريات اكثرها محزن .....
ولكن كان لابد  له ان يعود ...ولكن عودته هذه المره ستؤثر كثيرا  على حياه من فى هذا البيت.... خاصة جلال...
.............................................................

كان صوت مقرئ القرآن الكريم  ينطلق بصوت عال من المكبر الصوت فى ذلك الصوان الكبير الذى تم اعداده تحت عمارة الحاج جلال ....ليتم تقبل العزاء فيه ..........
فقد كانت مصيبه كبيره حقا.........ولم يكن العزاء عادى فقد اتى الجميع من كل ارجاء المدينه....
فقد كان المصاب كبيرا بحق....
نعم انها مصيبة ان تفقد الاسره اثنين من رجالها فى يوم واحد..........
لم يستطع  جلال تحمل الخبر فظل يهذى بين يدى شقيقه .......طالبا منه العفو والسماح على كل ما اقترفه فى حقه...... حتى فاضت روحه ...

 جلس الحاج محمد  يدعو لوالديه ولشقيقه ولابن شقيقه و لاموات المسلمين جميعا ... 
فى حين جلست زوجه جلال تبكى بدون صوت فى الشقه التى فتح بابها على مصرعيه وقد امتلاْت بالنساء المعزيات....وبشقيقات جلال .....
انهمرت دموعها وهى لا تصدق ان تفقد ابنها وزوجها فى يوم واحد......
ظلت تدعو لهما بالرحمه....وقلبها يتعصره الحزن والكمد....
وتذكرت كيف انها شاركت زوجها فى الكثير من الاخطاء وان هذا عقاب الله لها ان يحترق قلبها بكل هذا الحزن....
...لقد تمادت فى الخطا الذى بدا عندما توفى والد جلال ومحمد  و تم توزيع الميراث.....وفوجئ جلال  بان الوالد خصص جزء من المال لمحمد ....نظير تفرغه لمساعدته فى التجاره  ونظير رعايته للمصالح دونا عن شقيقه.....ولحرمانه من التعليم وتأجيله للزواج ليظل بجوار والده..

فشاركت جلال استنكاره لما فعل والده.............وثارت معه عندما عرضت شقيقاته البنات على محمد  بيع انصبتهم له  فى وكالة ابيهم..... 
...وكان المبلغ الذى تم تخصيصه لمحمد كفيلا بمساعدته فى حيازة ملكية الوكاله....بشراكة جلال والذى اصبح له بذلك ربع الوكاله فقط..... 
وحتى حين أقدم محمد على الزواج...ووقف جلال فى وجه تلك الزيجه.... ساعدت زوجها فى النيل من شقيقه وزوجته عائشه باثارة المشاكل بينهم وبين باقى افراد العائله ....
وبعد سنوات وبمجرد 
 ظهور مولود ذكر زادت المشاحنات ....فكان ظهوره فى هذا الوقت  له معانى كثيره....... وقد صرح جلال فى اكثر من مناسبه  ..  بان لا مانع من ان تلد عائشة البنات ..ولكن ان تلد وريثا لمال شقيقه ... والذى هو فى الاصل مال والده ....هذا مالا يقبله... 

 و تذكرت كيف ان الحاج محمد كان متسامحا لاقصى الحدود....و مع ذلك  لم تهدأ الامور بينه وبين اخيه   بسهوله  ....
حتى بدأت تفيق  على فداحة  افعالها بتأييد زوجها فى خطؤه...فتمادى جلال واصر على اخذ  نسبة غير شرعيه وغير عادله من الارباح الخاصه بالوكاله.. 
و استمر فى خداع شقيقه  واخذه  الاموال من خلف ظهره...
ولكن مالم تستطع  ان تتحمله .....انه اجبرها على مشاركته بالجرم الاكبر فى حق محمود ابن محمد.....
حين فعلها بكل قسوه.... وسمم الصغير ليتخلص منه............
لم تستطع ان تفتح فمها بالكلام  عن ما فعله زوجها .....
نعم منذ ذالك الحين وهى تحمل جلال تبعة ما آل اليه ابنهما العاق........
ولم تسامحه يوما على فعلته وتحجر قلبه مع الطفل الذى مات بغير حق......
وها هو الله يرد المال لاصحابه .....
بوفاة علاء الابن الذكر لجلال 
يصبح الحاج محمد من الورثه الشرعيين لمال شقيقه....
ظلت ترددها : عسى سامحك الله يا جلال ...وسامحنى.....عسى رحمك الله يا علاء.....وكان رحيما بى.............





أيـمــــــــــــن
بقلم عماد حجاب


الفارس النبيل : ممكن أسألك سؤال وحوى قصدى حيوى ؟!!
شجون :  ها ها ها ها ......... دمك خفيف موووووت ...... إسأل
الفارس النبيل :  إنت لابسه إيه ؟
شجون :  يا قليل الأدب 
الفارس النبيل :  على فكرة دى مش قلة أدب 
شجون :  أمال دى إيه ؟
الفارس النبيل :  - دا حب استطلاع 
شجون : !!!!!!
الفارس النبيل :قولى لى إنتى لابسة إيه و أنا أقولك أنا لابس إيه
شجون : مش عاوزة أعرف إنت لابس إيه 
الفارس النبيل : دا أنا لابس هدوم فظيعة ... حتعجبك قوى
شجون : طيب قول 
الفارس النبيل : و حتقولى لى ..
شجون : أما أشوف ...ربنا يسهل 
الفارس النبيل : لابس شراب ... ها ها ها ها 
شجون : بس ... ها ها ها ها 
الفارس النبيل : لا فى حاجة كمان 
شجون : إيه ؟ 
الفارس النبيل : لابس نظارة ..... ها ها ها ها 
شجون : ياه ... و مستحمل اللبس ده كله فى الحر ده إزاى ....؟
الفارس النبيل : و انت بقى لابسه إيه ؟
الفارس النبيل :  هاااااااااااااااااااااااااااى ...... رحتى فين 
الفارس النبيل : إنتى نمتى ولا إيه ؟!!!
الفارس النبيل : ألووووووووووووووووووو
الفارس النبيل : يالهوىىىىىىىىىىىىىىىىىىىى
شجون : إيه الهيصة دى .... معندكش صبر خالص
الفارس النبيل : رحتى فين بقالك خمس دقايق ؟
شجون : بابا دخل على 
الفارس النبيل : طيب و مالو هو احنا بنسرق ؟
شجون : لأ ... لا سمح الله
الفارس النبيل : بس لو تريحي بالى و تبلى ريقى بكلمة 
شجون : قلت لك ما ينفعش دلوقتى 
الفارس النبيل : يعنى يرضيك تكونى انت عارفة عنى كل حاجة و أنا ماعرفش عنك أى حاجة ؟
شجون : لو زهقت منى ممكن اريحك 
الفارس النبيل : أنا زهقت منك ؟ دا أنا مش بفكر فى أى حاجة غيرك انت
شجون : يا سلام !!
الفارس النبيل : آه و الله .... من ساعة ما اتعرفت عليك من شهر و أنا قايم نايم و صورتك فى خيالى
شجون : و بعدين بقى ؟ ... كده حتصعب على 
الفارس النبيل : بجد ؟ يا ريت ... يا ريت أصعب عليك
شجون : طيب صعبت على ... عاوز إيه بقى ؟
الفارس النبيل : عاوز أتعرف عليكى 
الفارس النبيل : عاوز أعرف أنت مين و عرفتينى إزاى
الفارس النبيل : دا أنا النهاردة عندى جامعة و مرحتش عشان خاطرك 
شجون : إيه يا بنى ادينى فرصة أتكلم 
الفارس النبيل : أصل أنا فرحان 
شجون : فرحان ليه ؟
الفارس النبيل : فرحان إن أنا صعبت عليكى 
شجون : مش للدرجة دى ؟
الفارس النبيل : و أكتر .... دا أنا متنيل بستين نيلة 
شجون : ها ها ها ها 
الفارس النبيل : آه و الله ... دا أنا شكلى حاسقط السنة دى 
شجون : تسقط ؟
الفارس النبيل : آه و الله شكلى حاسقط .... أنا نسيت كل حاجة عن الكلية و المذاكرة .... و بافضل طول النهار و الليل قدام النت مستنيك تدخلى .... دا أنا باكل قدام النت و بانام قدامه عشان مضيعش لحظة ممكن تدخلى فيها من غير ما اعرف 
شجون : !!!!!!!!
الفارس النبيل : مستغربة ؟ .... طيب و الله دى الحقيقة
شجون : خايفة لتكون بتزاولنى ...
الفارس النبيل : بتزاولنى ؟ ... انت بتجيبى الكلام ده منين ؟..... يعنى بتزاولنى دى ؟
شجون : يعنى خايفة لتكون بتسرح بى 
الفارس النبيل : الله يسامحك .... بعد ده كله و لسه شاكة فى إخلاصى !!!
شجون : إخلاصك ؟ !! إنت فاكرنى عبيطة .... تلاقيك بتقول الكلام ده لكل واحدة تكلمها على الشات
الفارس النبيل : أبداً و الله ... من ساعة ما عرفتك و إنت بقيت كل حاجة فى حياتى 
شجون : مش عارفة ليه مش مصدقاك ... حاسة إنك بتهيس على 
الفارس النبيل : باهيس ؟ أبداً و الله .... إنت فعلاً بقيت كل حاجة فى حياتى 
شجون : و بعدين بقى فى الكلام الكبير ده ؟ انت عاوز إيه بالظبط؟
الفارس النبيل : عاوز أعرفك ... أنا لغاية دلوقتى ما اعرفش حاجة عنك 
الفار س النبيل : عاوز أعرف شكلك إيه ... عاوز أحفظ ملامحك 
الفارس النبيل : عاوز أشوف إذا كانت الصورة اللى رسمتهالك فى خيالى صح و لا بعيدة 
شجون : انت رسمتلى صورة فى خيالك ؟
الفارس النبيل : دا أنا رسمتلك حوالى سبعميت صورة ؟
شجون : يا سلام
الفارس النبيل : آه و الله ... كان نفسى أكون بعرف أرسم كنت رسمتك من خيالى 
شجون : يعنى انت دلوقتى عارف ملامحى ؟
الفارس النبيل : آه بس عاوز أتأكد 
شجون : تتأكد من إيه ؟
الفارس النبيل : أتأكد إذا كانت عنيك زى ما أنا متخيلهم .... شعرك ... خدودك ... مناخيرك !!!
شجون : مناخيرى ؟
الفارس النبيل : يعنى وشك كله على بعضه 
الفارس النبيل : يعنى مثلاً : أنا متخيل عنيك لونها أخضر زرعى بنفسجى !!
شجون : يعنى إيه أخضر زرعى بنفسجى ؟ فى حاجة كده ؟
الفارس النبيل : مش عارف بس حاسس كده !!
شجون : و إيه كمان ؟
الفارس النبيل : و حاسس إن خدودك بيضة ؟
شجون : مسلوقة و لا مقلية ... ها ها ها ها 
الفارس النبيل : ها ها ها .... دمك زى العسل .... أى حاجة تقوليها بتبقى سكر .... يخرب بيتك
شجون : بقولك إيه .... أنا لازم أقفل معاك دلوقتى
الفارس النبيل : إيه ؟ ليه كده ؟ حرام عليكى دا أنا ما صدقت انك تدخلى ... دا أنا بقالى أربع ساعات مستنيكى
شجون : بالليل حابقى أكلمك 
الفارس النبيل : طيب متخليكى كمان شوية
شجون : ما اقدرش .... حاخرج مع أختى نشترى شوية حاجات
الفارس النبيل : هدوم يعنى 
شجون : آه ... هدوم يعنى 
الفارس : طيب و أنا حاعمل إيه  لغاية بالليل بقى ؟
شجون : معلش استحمل و أنا بالليل حاعوضك
الفارس النبيل : حتعوضينى إزاى ؟
شجون : حاقولك أنا مين
الفارس النبيل : بجد و الله ... حتعرفينى عليكى 
الفارس النبيل : إوعى تكونى بتضحكى على 
الفارس النبيل : يا نهار اسود ... أخيراً حاعرف إنت مين 
شجون : آه بالليل حاقولك كل حاجة عن نفسى
الفارس النبيل : بالليل ... يعنى الساعة كام كده
شجون : الساعة حداشر اتناشر ... مش عارفة 
الفارس النبيل : و حتركبى الكاميرا و تكلمينى فى المايك ؟
شجون : متبقاش طماع ... مش كله مرة واحدة
الفارس النبيل : أبوس إيدك ... أبوس رجلك .... أنا قربت أموت 
شجون : ها ها ها ها .... بعد الشر عليك .... و أنا ميخلصنيش 
الفارس النبيل : يعنى حاشوفك النهاردة 
شجون : مممممممممممم
الفارس النبيل : بتفكرى فى إيه ؟ 
شجون : ماشى ... يلا بقى عشان اتأخرت
الفارس النبيل : أنا مش مصدق ... أنا حافضل قاعد قدام الجهاز لحد الساعة حداشر
شجون : يا سلام .... يعنى حتقعد تسع ساعات كاملين
الفارس النبيل : دا أنا ممكن أقعد تسع تيام ... تسع تشهر ... تسع سنين 
شجون : ها ها ها ... آه يا فشار 
الفارس النبيل : أنا مش مصدق نفسى .... أخيراً رضيتى عنى 
شجون : آه أصلك صعبت على .... يلا باى بقى 
الفارس النبيل : حاستناك على نار .... متتأخريش على 
شجون : لا إله إلا الله !!!!!!!!!!!!!!!!
الفارس النبيل : محمد رسول الله !!!!!!!!!!!!!!!!!!!
********
يعلو البشر وجه أيمن البادى الاصفرار و تبرق عيناه الحمراوان من شدة الإجهاد 
أخيراً سيراها ... و يسمع صوتها ... تلك التى عذبته شهراً كاملاً ... تلك التى جعلته يهمل دراسته و جامعته و يقبع أمام شاشة الحاسب بالساعات الطويلة ، حتى الطعام و الشراب أهملهما فاضمحل جسده و كأنه يمارس حمية عنيفة ، حتى أصحابه لم يعد يراهم .... 
كل هذا ليس مهماً ... المهم أنه سيكلمها و يراها هذه الليلة
رفع صوته يغنى : " عندما يأتى المساء ... عندما يأتى المساء .... عندما يأتى المساء "
لم يكن يحفظ فى الأغنية كلها إلا هذا المقطع فظل يردده عشرات المرات
قام من على مكتبه و ذهب إلى سريره ليتمدد عليه 
أغلق عينيه و بدأ يحلم أحلام اليقظة التى هى عنده البحر المتلاطم الذى ليس له أول و لا آخر 
********
طبعاً من نافلة القول أن هذا الحديث الذى دار بين الفتى و الفتاة كان عن طريق أحد برامج المحادثة ( الشات ) المنتشرة على الإنترنت بوفرة
حيث يختار كل طرف إسماً مستعاراً يظهر به أمام المتحدثين 
و هذه الأسماء فى الحقيقة تحتاج إلى دراسة مستفيضة ، فمن الملاحظ أن هؤلاء المتحدثين يتخذون أسماء مستعارة لا تتناسب مع شخصياتهم بالفعل بل مع ما يتمنون أن يكونوها .
فالبنت مثلاً قد تكون سمينة مثل الفيل أبو زلومة و تسمى نفسها : الفراشة الرقيقة 
و قد تكون دميمة للغاية و تسمى نفسها : قمر 14 
و قد تكون حسودة و حقودة و تسمى نفسها قلب أبيض 
و غيرها من الأسماء الشفافة الرقيقة التى قد تكون بعيدة كل البعد عن شخصية صاحبتها مثل : نبض القلب ، القطة ، حزن دافئ 
و أحياناً كثيرة ما تكون هذه الأسماء غامضة مثل : فكرة  ، هموم ، ذكرى  ... إلخ
كذلك الولد يسمى نفسه بإسم أبعد ما يكون عن الحقيقة معتمداً على أن من يكلمه و يحدثه لا يراه ، فقد يكون ضعيف البنية كفتاة مصابة بالأنيميا و يسمى نفسه : الجسور 
و قد يكون مصاباً بغباء وراثى و يسمى نفسه : المحترف أو الغامض أو حكيم
و هكذا ... المهم من الملاحظ و بشدة أن هذه الأسماء لا تمت من قريب أو بعيد بأى صلة لمدعيها 
 هذا ما هو واقع و بشدة على شخصية بطلنا الذى اتخذ اسم ( الفارس النبيل )
فلا هو فارس و لا هو نبيل 
هو شاب فى التاسعة عشر من عمره نحيل كالقلم الرصاص ، ضعيف كالقلم الرصاص ، طويل كالقلم الرصاص .
آسف أن أقول هذا و لكنه فعلاً أقرب ما يكون إلى القلم الرصاص ، لذا فلا أجد شيئاً أشبه ما يكون به إلا القلم الرصاص ، مع الاعتذار للقلم الرصاص !!!!!.
فى الفرقة الثالثة للمرة الثالثة فى كلية التجارة ، أى أنه رسب و يعيد السنة مرة أخرى
والده متوفى من عشرة أعوام و له أخ واحد يسمى فريد أكبر منه سناً بثلاث سنوات و لكنه يختلف عن أخيه تماماً فهو متخرج فى كلية الهندسة و جاد و نشيط و محترم  ملتزم.
أما صاحبنا فقد حاولت أمه أن تعوضه عن حنان الأب الذى فقده و هو بعد صغير فدللته حتى أفسدته و هى الآن تجنى ثمرة ما زرعته فما من ليلة تنام فيها إلا و دموعها على وجنتها مخافة على هذا الولد الذى يسير فى طريق الضياع يوماً بعد يوم .
*******
تررررررررررررررررررررن
ينظر أيمن فى الموبايل فيجد أن المتصل هو مدحت صاحبه 
أيمن : ديحه ...... عامل إيه يا مان
مدحت : و الله!! ... أخيراً رديت ... إنت فين ياد ؟
أيمن : مش فاضيلك يا أمور 
مدحت : ماشى يا عم أنا بس لاقيتك منفض للشلة كلها قلت أسأل عليك
أيمن : اسكت ياد يا مدحت أخوك مظبط تظبيطة نار
مدحت : أيوه يا عم .. ماشية معاك 
أيمن : مزة إنما إيه .... صاروخ 
مدحت : عرفتها منين ؟
أيمن : الشات يا مان 
مدحت : و شفتها ؟
أيمن : لسة ؟
مدحت : و عرفت منين ؟
أيمن : هى اللى قالتلى !!!
مدحت : ( يضحك بسخرية )  أيوة يا عم ... ليك حق تنفض للشلة و للجامعة 
أيمن : أى خدمة 
مدحت : لعيب طول عمرك يا مان .... مش حتعرفنا عليها 
أيمن : ما تحترم نفسك ... حد قالك على قرنى ؟!!!
مدحت : ها ها ها  ... مش القصد 
أيمن : اتعلموها بقى 
مدحت : ماشى يا عم .. طول عمرك حقنة 
أيمن : أمال يا بنى ... دا أنا بقالى شهر بسوى فى الطبخة 
مدحت : طيب يا مان أنا قلت أطمن عليك
أيمن : لا إطمن .... أخوك يفوت فى الحديد 
مدحت : بيس يا مان
أيمن : بيس يا مان 
كان أيمن يشعر بالفخر الشديد لدرجة الانتفاخ
فأخيراً قبلت فتاة أن تصاحبه و أن تكلمه ، و أخيراً ستصبح لديه مغامرة حقيقية يحكيها لأصحابه بدلاً من المغامرات المختلقة التى لا تنطلى عليهم فيسخرون منه و يستهزئون به 
نظر فى الساعة فوجد أن الساعة ما زالت الرابعة عصراً و هو لم ينم من الأمس.... فكر أن ينام حتى موعد اللقاء فى الحادية عشر مساء ، و لكنه تراجع فمن أدراه أنه إذا نام لا يستغرق فى النوم حتى يفوته الموعد .... أهم موعد فى حياته
أخيراً سيراها و يسمع صوتها ... تلك الجميلة الرقيقة التى هى أجمل و أحلى ما حدث له فى حياته
استغرق فى تصور و تخيل شكلها الذى لم يره و صوتها الذى لم يسمعه 
حتى غلبه النوم فنام فى مكانه 
********
عاد فريد من عمله الجديد حوالى الساعة الخامسة عصراً فوجد والدته جالسة فى الصالة على منضدة السفرة تقطع بعض الخضر للسلطة 
فريد : سلامو عليكو يا ماما
الأم : و عليكم السلام يا حبيبى ... عملت إيه النهاردة
فريد : الحمد لله ياماما .. الناس مبسوطين منى قوى 
الأم : (منشرحة ) الحمد لله يا بنى رينا يحبب فيك خلقه .... ربنا يهدى أخوك هو كمان 
فريد : آمين ... أمال هو فين ؟
الأم : فى أودته مخرجش منها من الصبح ، و لا حتى فطر لغاية دلوقتى 
فريد : لا حول و لاقوة إلا بالله .... و الجامعة بتاعته
تتنهد الأم فى حسرة و تترك السكين و تهز رأسها ألماً ، فيحاول فريد أن يخفف عنها فيقول لها 
فريد : و الله يا ماما بكرة حيبقى كويس إن شاء الله ... لسه صغير و متدلع .... و بعدين ربنا حيكرمه عشان خاطرك و الله 
الأم : يا رب يا بنى ... يارب تهديك يا أيمن يا بنى .. معلش يا فريد قوم خش له كلمه كلمتين يمكن ينفعوا معاه المرة دى 
فريد : حاضر يا حاجة ... بس انت عارفة إنه مبيقتنعش بكلامى 
الأم: معلش ... يمكن المرة دى ربنا يكون فاتح قلبه .... خش له لحد ما أحط لك الغدا 
فريد : حاضر يا أمى 
يقوم فريد و يطرق باب حجرة أخيه و يدخل فيجد أيمن و قد وضع يديه على منضدة الكمبيوتر و قد جعلهما كالوسادة ووضع عليها رأسه و نام .
نظر إليه فريد فرق له جداً ، كان قد ازداد نحولاً ، و طال شعر رأسه و ازداد شعثاً ، و قد لبس فانلة داخلية و بنطلون بيجاماً متسخين 
على عكس فريد الذى رزقه الله جسداً قوياً رياضياً  و كان وسيماً جاداً متفوقاً متديناً 
فالذى يراهما لا يخطر بباله أنهما إخوة أبداً ، لذلك كان أيمن يشعر بغيرة شديدة من أخيه و يشعر أنه قد أمتاز بكل شيء فى حين أنه قد حرم من كل شيء .
اقترب منه فريد و ربت على كتفه برقة فإذا به ينتفض فزعاً و يقوم من مكانه كالمجنون حتى أن فريد قد فزع ... و إذا به يتجاهل أخوه و يمسك بالموبايل و يقربه من عينه فقد كان نظره قد ضعف و ينظر فى الساعة ليدرك أنها ما زالت الخامسة عصراً فيتنهد فى ارتياح و يسقط على المقعد و يلهث و كأنه قد بذل جهداً خرافياً .
كل هذا و فريد ينظر إليه فى ذهول ، فلشد ما تغير فى اليومين الذين لم يره فيهما .
يبتسم أيمن فى خجل و يقول لفريد 
أيمن : إيه يا عم ... خضتنى 
يسحب فريد مقعداً و يجلس بالقرب من أخيه ، فيزفر أيمن فى ضيق و هو يستشعر ثقل اللحظات القادمة لأنه ستكون مواعظ من أخيه ، و هو لا يطيق المواعظ خاصة إن كانت من فريد 
فريد : (مبتسماً ) إيه يا كابتن ... عامل إيه ؟
أيمن : ماشية 
فريد : قول الحمد لله 
أيمن : بقول فى سرى !
يلتفت أيمن لجهاز الكمبيوتر و يضع النظارة على عينيه و يمسك بالماوس و يهزه ليصرف شاشة التوقف ، و كأنه يقول لأخيه أنه غير مرحب بالجلوس معه ، و يفهم فريد ذلك و لكنه يتغافل 
فريد : عامل إيه فى المذاكرة يا إم ؟
أيمن : ما أنا قلت لك ماشية
فريد : ماما بتقول إنك مش بتروح الجامعة
يرد عليه أيمن و هو يتعامل مع الجهاز 
أيمن : عادى
فريد : يا عم كلمنى كده كويس .... إنت مشفتنيش بقالك كام يوم .... موحشتكش ؟
يلتفت إليه أيمن و قد علاه الضيق و يزفر بصوت عال
أيمن : عاوز إيه يا فريد ؟ .... أمك مسلطاك على مش كده ؟
فريد : مسلطانى عليك ؟ ليه بتقول كده يا أيمن ؟
أيمن : بقولك إيه يا فريد .... أنا مأفور و مخنوق ... و مش ناقص مواعظ 
فريد : يا بنى أنا لسة اتكلمت ؟
أيمن : ما أنا عارف حتقول إيه .... مذاكرتك ... كليتك ... مستقبلك ... زفتك .... ارحمونى بقى 
نظر إليه فريد بدهشة و لم يستطع أن يرد عليه 
فريد : و لا حاجة من اللى قلته ده كله .... أنا جى أشوفك عشان وحشتنى 
أيمن : (ينظر إلى الجهاز ) متشوفش وحش
فريد : (مبتسماً ) ما أنا شوفتك و خلاص ... ها ها ها 
أيمن : ( يتصنع الابتسام ) شكرا يا مان !!!
فريد : (ضاحكاً )  ها ها ها ..... طيب يلا قوم عشان نتغدى .... ماما مستنية
أيمن : لا قوم انت كل أنا مش جعان
فريد : ( بإصرار )  لأ حتقوم تاكل معانا عشان ماما قلقانة عليك 
أيمن : أفففففففف .... قلقانة ليه هو أنا مسافر ؟
فريد : معلش تعالى بس شوية عشان خاطرها
أيمن : بس أنا مش جعان
فريد : معلش تعالى اقعد معانا و لو مش عاوز تاكل ماتكلش
أيمن : طيب نصاية كده و حاجى 
فريد : إيه نصاية دى ؟
أيمن : قديم يا مان .... نصاية يعنى نص ساعة
فريد : (يجذبه من ذراعه ) يا عم يلا بقولك ماما مستنية 
يقوم معه و قبل أن يخرج من الحجرة يرتفع رنين هاتفه المحمول فينظر فيجده صديقه على فيقول لفريد :
أيمن : طيب حارد على صاحبى و آجى علطول 
يخرج فريد ، و يفتح أيمن المحمول
أيمن :  لول .... عامل إيه يا مان
على : يا ابن الــ ( ...... ) ( يسبه بأمه ) مبتردش على الزفت الموبايل ليه ؟
تلقى ايمن السبة بابتسام فقد كانوا معتادين على سب أمهات بعضهم 
أيمن : أبداً يا مان .... مش فاضى لأمثالك 
على : يا بن الـ ( .... ) ( يسبه بأمه ) خلاص بعتنا
أيمن : بصراحه آه ... بعتكم 
على : بعتنا بإيه بقى إنشاء الله ؟
أيمن : بفردة جزمة قديمة ... ها ها ها 
على : ما شى يا بن الـ ( ..... ) ( يسبه بأمه )
أيمن : ها ها ها .... أسكت يا لول ... أخوك وقع وقعة .... إنما إيه ... مُكن
على : إيه .... إوعى تكون مزة ؟
أيمن : مش أى مزة يا بنى ... دى حاجة طحن
على : مين الحمارة أم بدوى دى اللى حترضى تبص لك .... يا بنى انت معندكوش مراية 
أيمن : ها ها ها ..... انت حتنفسن على من أولها يا مان .... أمال لو شفتها بقى حتعمل إيه 
على : أنا أنفسن عليك انت ؟ 
أيمن : بص يا على أنا مضطر أقفل معاك دلوقتى 
على : ليه بقى إنشاء الله ؟ ... دا أنا اللى متصل
أيمن : عشان انت مش من مستواى 
على : أنا مش من مستواك يا معفن يا للى عامل زى البرص ... دا أنا حا ...........
أغلق أيمن الخط فى وجهه و غرق فى نوبة من الضحك ، فقد استطاع أن ( يحرق دمه ) 
خرج إلى الصالة حيث أمه و أخيه جالسان على مائدة الطعام ينظران إليه فانطفأ سروره و عاد إلى تجهمه و وقف أمام المائدة .
أيمن : نعم ؟
نظر فريد إلى أمه كمن يقول لها : ألم أقل لك ..
الأم : اقعد يا حبيبى كل معانا 
يطقطق بلسانه و يزفر فى ضيق 
أيمن : أففففففففففف ..... أنا حاقعد بس مش حاكل و مش عاوز مواعظ 
الأم : اقعد يا بنى ربنا يهديك 
أيمن : (بعصبية ) يهدينى ؟.... هو انت شايفانى مجنون يا ماما ؟
فريد : ( يتمالك أعصابه و يبتسم ) يا عم اقعد بس ...
يجلس على طرف المقعد جلسة متوترة 
أيمن : قعدنا ..... خير ؟
الأم : أحط لك طبق ؟ ... دا أنا عاملالك الأكل اللى بتحبه
أيمن : مليش نفس 
فريد : إيه يا أيمن .... متضايق ليه ؟ حد فينا زعلك ؟
أيمن : يا عم مش متضايق ....انت حاتضيقنى بالعافية 
هنا يبلغ الصبر منتهاه بفريد و لا يتحمل أكثر من هذا فيعتدل فى جلسته و يتناول طعامه فى صمت
الأم : يا بنى إيه اللى جرالك؟ ... حالك ما يسرش 
أيمن : أيوه ... حنبدأ بقى 
الأم : يا حبيبى إحنا خايفين عليك .... كده حتضيع نفسك 
يقوم فى غضب و ينظر إلى أمه 
أيمن : بقولك إيه يا ماما ... أنا زهت من الكلام ده ... محدش له دعوة بى ... أناعارف مصلحتى كويس 
فريد : خلاص يا ماما .. روح يا أيمن شوف بتعمل إيه
يتركهم و يدخل حجرته من جديد 
*******
بمجرد أن يدخل الغرفة ينسى كل هذ الحوار شبه اليومى ، و لم تخالج صدره ذرة شفقة على أمه التى تذوب جزعاً و هماً على ولدها الذى تراه يضيع يوماً بعد يوم .
ينظر فى ساعته فيجد أن الساعة لم تتجاوز الخامسة و النصف ، معنى هذا أن أمامه أكثر من خمس ساعات ... فيحدث نفسه
أيمن : أفففففففففف .... لسة بدرى قوى .... خمس ساعات و زيادة ... دا لو بدأنا الساعة 11 فعلاً ... و دا صعب لأنه كل مرة تتأخر فى ساعة و ساعتين 
يقوم و يدور فى غرفته ينظر لعل شيئاً يزجى به وقته ، رتب حجرته لا لأنه نظيف و مرتب و لكن لعل الكاميرا تنقل لها ما لا يحب أن تراه
لذا فقد وضع ملابسه غير النظيفة تحت السرير و رتب السرير الذى لم يرتب من شهر ، برغم محاولات أمه لكنه كان ينهاها لأنها تضيع أشياءه فلا يجدها بعد ترتيب الحجرة ...
و جعل ينظر إلى الحجرة نظرات متفحصه لعل شيئاً هنا أو هناك لا يرضى شجون !!
أيمن : شجون ... آآآه ... أخيراً حاشوفك .... أخيراً بقالى جو .... عندما يأتى المساء ... عندما ياتى المساء .... 
فتح مجلد الأغانى فى حاسبه و اختار أغنية رومانسية شاعرية حساسة ..... (حاركب الحنطور ) !!
و ظل يهز جسده راقصاً على أنغامها ، و بينما هو كذلك إذ حانت منه التفاتة إلى مرآه فكاد يصعق ..
من هذا ؟!!! ... بل ما هذا !!! 
ما هذا المسخ الذى يطل من المرآة ..... شعر كالليف لا يصلح معه التمشيط .... لحيته لا تنبت إلا فى طرف ذقنه فبدا و كأنه ذكر الماعز الجبلى !!  
ثم ما كل هذه الحبوب النابتة فى وجهه و التى جعلت وجهه و كأنه مصاب بالجدرى 
أيمن : يا نهار اسود .... حاقبلها كده إزاى .... لازم أروح للحلاق ... لسة بدرى 
وقف أمام المرآه ينظر إلى وجهه بحسرة ..... و تمنى لو كان له مثل وجه فريد و جسده 
و لكن ليس هذا وقت الندب ....يجب أن يذهب إلى الحلاق ليحلق شعره و يصففه و يصنع له ماسك و حمام بخار و ينتف له حاجباه و يسوى له سوالفه الطويلة و يحلق لحيته و شاربه الذى يبدو كشيء متسخ فوق شفته العليا !!
قام من فوره إلى صوان ملابسه و فتحه ووقف أمامه و قد واتته فكرة أخرى 
أيمن : يا نهار اسود تانى .... حالبس إيه لما أقابلها ... دا ما عنديش غير كام تيشيرت جربانين  ... يا خراب بيتك يا إم .... لازم أشترى تيشيرت كويس ... يعنى حلاقه بخمسة و عشرين جنيه و تيشيرت بخمسين و برفان و مزيل بخمسة و عشرين كمان ... آدى ميت جنيه ... و إحنا معانا تسعين جنيه ... طيب نعمل إيه ... آه مفيش داعى للبرفان و المزيل ... يعنى هى حاتشم ريحتى على الشات ؟!! المهم حنقضى خمستاشر يوم بخمستاشر جنيه .... قشطة .... بس كله يهون عشان خاطر ... شجونتى !!!
ارتدى أحد تيشرتاته الجربانة – على حد قوله – و دس نفسه فى البنطال و ...فجأة حانت منه التفاته إلى نتيجة الحائط ...
********
كانت الأم تجلس مع ولدها فريد فى حجرة المعيشة يتكلمان فى تلك المشكلة الأزلية التى يبدو ألا حل لها ... أيمن و مستقبله 
الأم : و حنعمل إيه يا فريد ... أخوك كل يوم بيضيع عن اللى قبله ... أول امبارح لقيت اعقاب السجاير تحت السرير 
كان فريد يعلم أن أخاه يدخن من زمن و لكنه لم يخبر أمه كى لا تحزن
فريد : ما أنا قلت لك ياماما بس انت اللى بتزعلى
الأم : قلتى لى إيه بس يا فريد هو بقى صغير على الكلام ده
فريد : هو أنا يا ماما قلت لك نضربه ... أنا بقول نشد عليه شوية
الأم : إزاى يعنى ؟
فريد : يعنى مش كل حاجة عاوزها تبقى مجابة .... ميرجعش البيت الساعة ثلاثة بالليل ... أودته تفتش أول بأول 
الأم : يا فريد دا كبر و بقى راجل ... دا عمرى ما..
و فجأة قاطعتهم صرخة أيمن .....
يا لهوىىىىىىىىىىىى
انتفض فريد و سبق أمه التى هرولت وراءه إلى حجرة أيمن و فتح فريد الباب فوجدا أيمن قد ارتمى على السرير و فرد يديه  بجواره و دلى رجليه على الأرض مغلقاً عينيه و بدا أشبه بميت
صرخت أمه باسمه و لم تستطع أن تتحرك من مكانها ، و جرى إليه أخوه و هو يهتف باسمه 
جلس على طرف سريره و نظر إلى أمه و أخيه فى دهشة
أيمن : فيه إيه ؟ 
سقطت الأم على أقرب مقعد و زفر فريد فى قوة ثم قال لأخيه :
فريد : مالك يا بنى ... صرخت ليه كده
الأم : مالك يا حبيبى ؟... إيه اللى حصل ؟ 
كان وجه أيمن يبدو عليه الحزن الشديد 
أيمن : عارفة النهاردة إيه يا ماما ؟!!
الأم : إيه ؟
أيمن : النهاردة الاثنين و الحلاقين قافلين
فريد : نعم ... يعنى الصوات ده كله عشان الحلاقين قافلين ؟!.... ما انت بقالك ثلاث شهور محلقتش 
أيمن : بس النهاردة لازم أحلق 
الأم : يا بنى حرام عليك ... قلبى كان حيقف 
لم يبد على أيمن أنه قد سمع كلام أمه و لم يتأثر به 
أيمن : الله يخرب بيت الحلاقين ... مين اللى قال ياخدوا أجازة يوم الاثنين
ينظر فريد إلى أمه و تنظر إليه فى استغراب شديد ...و لسان حالهما يقول : الواد باين عليه اتجنن
فريد : إيه يا أيمن الجنان ده ... حلاقين إيه و يوم الاثنين إيه ... و إيه الى يخليك تسرخ كده و تخضنا 
الأم : و كما يا بنى النهاردة مش الاثنين ... النهاردة الجمعة ما هو لو كنت صليت الجمعة كنت عرفت .. 
كان أيمن قد نظر إلى النتيجة فوجد أن الورقة الحالية هى ليوم الاثنين و نسى أنه لم ينزع أوراق النتيجة منذ شهور ، و لكن لأن عقله قد تعب و الإنهاك قد بلغ به منتهاه من قلة النوم و التفكير فقد سيطرت عليه فكرة أن اليوم هو الاثنين و ليس الجمعة ، فبدا و كأنه يفيق بعد سبات على قول أمه ، فتجاهل كل ما سبق و نظر إلى أمه بدهشة و فرح شديد
أيمن : بجد يا ماما النهاردة الجمعة 
تنظر الأم إلى فريد بتعجب ثم تنظر إلى أيمن و تقول له :
الأم : أيوه يا حبيبى سلامة الشوف 
فيصفق على يديه فى سوقية و هو يصرخ بأعلى صوته
أيمن : قشطة ... بالصلاة على النبى 
ثم يضع حافظة نقوده فى جيبه الخلفى و يغادر الحجرة أمام نظرات أمه و أخيه الذاهلتين 
فخرجت الأم و فريد إلى حجرة المعيشة مرة أخرى و هما يضربان كفاً بكف ، و إن كان فريد قد اشتم رائحة فتاة فى الموضوع .... لأن الشباب عادة لا يذهبون إلى الحلاق و لا يستحمون و لا يضعون الجل الآن إلا من أجل الفتيات !
و لكنهما ما كادا أن يستقرا فى مقعديهما إلا فوجئا بباب الشقة يفتح ثانية و يدخل منه أيمن 
الأم : بسم الله الرحمن الرحيم .... إيه يا أيمن اللى رجعك
فيرد عليها و هو يدخل حجرته 
أيمن : قلت آخد دش الأول 
و بعد قليل يخرج و قد وضع المنشفة على كتفه فيجد أمه و أخاه ينظران إليه فيبتسم فى حرج و هو يقول :
أيمن : إيه ؟! ... أول مرة تشوفوا نجم !!
فيضحك فريد و يقول له :
فريد : لا أبداً بس غريبة إنك تستحمى دلوقتى و العيد لسة فاضل عليه شهرين 
فتضحك الأم و ينظر أيمن إلى فريد و يبدو عليه الاشمئزاز
أيمن :  مضحك يا مان 
******
الساعة الآن الثامنة 
يعود أيمن من عند الحلاق و كأنه إنسان جديد .... وسيم طويل شعره ناعم ذقنه حليقه وجهه قد اختفت منها البثور تحت طبقات الكريم و جهاز تفتيح البشرة ، المهم أنه عاد إنساناً مختلفاً تماماً عن الذى ذهب حتى أنه أمه و فريد أخاه قد تعجبا من كل هذا التغير الذى طرأ عليه بمجرد أن قام بزيارة الحلاق 
يبتسم فريد لأنه يعلم ما وراء ذلك ، و تبتسم الأم فرحاً بولدها الذى عاد مرة أخرى بنى آدم ، و يبتسم أيمن و قد ملأه الزهو و الثقة 
فريد : إيه يا عم الجمال ده ... عريس ؟!
الأم : يسمع من بقك يا فريد يا بنى ... بس هو يشاور و أنا أجوزه ست الستات
أيمن : ( مبتسماً ) ممكن أتنازل و أقعد معاكم ثلاث دقايق 
كانت نفسيته فى القمة مما أشرق له وجه أمه و أخوه و بان فى عيونهما الفرح .
فريد : إيه يا عم أيمن .... حارمنا من أنسك ليه ؟
أيمن : عادى ... مشغول شوية
الأم : ( تبتسم ) و الله لو أعرف إن الحلاق حيروق دمك و يخليك تقعد معانا كنت خليتك تروحله من زمان .
فريد : بس إيه يا عم الجمال و الوسامة دى كلها ؟
يزيح أيمن خصلة من شعره الذى أصبح ناعماً بفضل هواء السيشوار الساخن 
أيمن : حاجة بسيطة يا مان !!
يضحكون جميعاً و قد استبشرت الأم خيراً 
الأم : تحب أحط لك العشا ؟
أيمن : لأ ... أنا ضربت برة ساندويتشين كبدة 
ثم ينظر فى ساعته و ينهض 
أيمن : طيب ... كفاية عليكو كدة 
فريد : (يغمز له ) ما لسة بدرى يا عريس ... ملحقناش نقوم بالواجب ... 
أيمن : آه ... لأ معلش ... أصل الدكتور محذرنى من الزلال 
يضحك فريد و هو يسأله ؟
فريد : زلال إيه ؟
أيمن : زلال البيض يا مان ؟
فيضحك فريد ملء فيه و تضحك الأم و يدخل أيمن إلى حجرته 
**********
الساعة الآن التاسعة ، و ما زال فريد واقفاً أمام المرآه و قد لبس التى شيرت الجديد و أخذ يعدل من وضعية شعره 
**********
الساعة الآن العاشرة ، و فريد قد فتح جهاز الكمبيوتر و أعد برنامج المحادثة و جلس أمام الشاشة يجهز الكلمات و النكات و الطرائف التى سيقولها لشجون ....... حبيبته التى لم يرها
كانت ضربات قلبه تتزايد و أخذت تسابق عقارب الساعة 
كاد العرق أن يفسد الماسك الذى صنعه له الحلاق فقام و شغل المروحة رغم برودة الجو النسبية 
عقارب الساعة تتجه نحو العاشرة و الربع 
ثلاثة أرباع الساعة و يراها و يسمعها و يكلمها و يعرف عنها كل شيء 
ثلاثة أرباع الساعة و يتحدد مصيره 
ثلاثة أرباع الساعة و يتحقق حلم حياته فى أن يراها 
ثلاثة أرباع الساعة ... لا .....  ثلاثة أرباع الساعة إلا دقيقتين
ثلاثة أرباع السـ ..... 
و تنقطع الكهرباء 
***********
يلطم أيمن خديه 
أيمن : يا نهار اسود ... النور قطع؟!! يا خرابى يامَّة .... طيب و بعدين .... دا فاضل ساعة إلا تلت .... 
ثم بثورة : آه يا ولاد الـ ( ..... ) دا وقت يتقطع فيه النور ...
جال بخاطره أن يجرى إلى السايبر فى الشارع المجاور و يلحق بموعده ، و قام فعلاً و قبل أن ينزل نظر من الشباك فوجد أن النور قد انقطع فى المنطقة كلها .... فملأه اليأس 
دخلت عليه أمه بشمعة تضيء له ، فهرع إلى أمه و هو يقول بصوت باك
أيمن : شفتى يا ماما ... شفتى ولاد الـ (...... ) قطعوا النور إزاى
الأم : ( متعجبة ) معلش يا حبيبى .... زمانو جى ...
أيمن : زمانو جى ؟!! إنت مش عارفة لما النور بيقطع ممكن يفضل كده يومين ؟
لم تدر الأم بم ترد و لكنها أرادت أن تسكن غضبه 
الأم : معلش يا حبيبى .... مش عارفة أعمل لك إيه و الله ....طيب تعال اقعد معانا بره لحد ما النور ييجى
يضيء أيمن الموبايل و ينظر فى الساعة التى أوشكت على العاشرة و النصف 
أيمن : يا ماما أقعد معاكم إيه ؟ !! دى الساعة بقت عشرة و نص .... روحى ياماما ... روحى انت
تخرج الأم و تتركه و هى تظن بأن عقله قد ولى مدبراً و لن يعقب 
تركته و هو يدور حول نفسه ، و لم يتوقف لسانه لحظة عن الكلام و لكنه مرة يوجه أقذع الشائم إلى العاملين فى الكهرباء ، و مرة يبتهل إلى الله عز وجل بأن يأتى النور سريعاً 
نظر فى الساعة فوجد أنها قد جاوزت العاشرة و النصف بخمس دقائق ، فكاد ضغط دمه أن يأخذه و ينطلق به فى الفضاء مثل المكوك !!
الحادية عشر إلا الثلث .......
لولا أنه يخاف على شعره لمزقه من شدة الغيظ ، و يبدو أن دقات قلبه الآن قد ضربت الرقم القياسى فى سرعة الضربات ، و لو استمر على ذلك قليلاً لتوقف قلبه فعلياً 
و لكن رحمة الله سبقت ، و أضاءت الكهرباء فجأة كما انقطعت فجأة
فأشرقت دهاليز نفسه التى أظلمت و ادلهمت ، فسقط على المقعد و كأن طاقته كلها قد فرغت ، و أمسك بمنديل ورقى و أخذ ينشف عرقه بعنايه حتى لا يفسد الماسك 
أعاد فتح الجهاز من جديد و جهز البرنامج و نظر فوجد أنه قد بقى ربع الساعة على الحادية عشر فغرق فى تأملاته و خيالاته و أخذ يجهز الكلمات التى طارت من رأسه و النكات التى تبخرت من عقله 
ثم انتفض فزعاً لما علا صوت الموبايل ، فنظر فوجد أنه صاحبه زيكو 
كانت نفسه قد هدأت و الوقت ما زال أمامه فلم يجد مانعاً من الرد على صاحبه
أيمن : زيكا ... إيه يا مان
زيكو : انت فين ياد ... كل الشلة بتسأل عنك
أيمن : إيه الحكاية ... كلكم افتكرتونى النهاردة ... انت و مدحت و على ... ما انتو مشوفتونيش من شهر .... إشمعنى النهاردى يعنى ؟!
زيكو : عادى ... صدفة ... إيه بقى اللى واخدك كده
أيمن : ( ينفخ أيمن فى ثقة ) يا بنى هو أنا فاضيلكم ... أنا مشغول .. مشغوووول
زيكو : ماشية معاك يا عم .... أنا سامع إنك مظبط 
أيمن : حاجة زى كدة ... طيب يا مان ...أنا مضطر أقفل فى وشك عشان ورايا اللى أهم منك !!
زيكو : (يضحك ) ماشى يا عم .... عقبالنا إحنا كمان 
أيمن : ما أظنش يا مان ... دى عاوزه مواهب ... مش موجودة فيك و لا فى أى واحد من الشلة 
يضحك زيكو و ينهيان المحادثة بـ ( بيس يا مان ) كالعادة 
الآن بقيت ثمان دقائق ..... سبع .... ست ..... خمس ..... أربع ..... ثلاث .... اثنان .... واحدة ....
تن تن ...تن تن...تن تن...تن تن...تن تن
الساعة تدق الحادية عشر مساءً و سمعها أيمن و كأنه زغرودة فرح تبشر بالبشر و السعادة
*******
لم يحدث شيء 
اسمها موجود أمامه علامة (×) يعنى أوف لاين ... يعنى لمن لا يعرف ... جهازها مغلق أو هى لم تفتح البرنامج من الأساس
كيف يكون ذلك و قد تعدت الساعة الحادية عشر بثلاث دقائق ... كيف تصنع هذا ، و أنى لها هذا القلب الذى قد من حجر ... ياللقسوة 
مسكين يا أيمن !
*******
تن تن ...تن تن...تن تن...تن تن...تن تن
الساعة تدق الثانية عشر 
و أيمن أمام الجهاز و قد تبدلت هيئته و تهدلت أكتافه و بانت عليه آثار الشيخوخة
ما زالت غائبة 
أين أنت يا شجون 
*******
تن تن ...تن تن...تن تن...تن تن...تن تن
الساعة تدق الواحدة صباحاً 
مرت ساعتان و أيمن يحملق فى اسمها على الشاشة و فى علامة (×) الموضوعة أمامها و التى تدل على أنها ليست موجودة 
متى ستأتى ؟!! متى ستكون موجودة ؟!! هل بعد أن يخلع أيمن ملابسه و يجرى عارياً فى الشارع ؟!!
*******
تن تن ...تن تن...تن تن...تن تن...تن تن
الساعة تدق الثانية صباحاً 
و ما زال الوضع كما هو
احمرت حدقتاه و شعث شعره و سال عرقه حتى أغرقه 
ليست المرة الأولى التى تغيب فيها عنه 
و لكنها المرة الأولى التى وعدته بأنه سوف يراها فيها 
و هى المرة الأطول غياباً 
ثلاث ساعات مرت عليه و كأنها ثلاثة قرون 
أيمن : ( فى خفوت و يأس ) حسبى الله و نعم الوكيل !!!!!!!!
********
تن تن ...تن تن...تن تن...تن تن...تن تن
الساعة تدق الثالثة صباحاً 
و ما زال الوضع كما هو
لماذا تدق الساعة بهذه الصورة المزعجة الساخرة 
لأول مرة ينتبه إلى أن دقات الساعة سمجة .... بيض !
*******
تن تن ...تن تن...تن تن...تن تن...تن تن
الساعة تدق الرابعة صباحاً 
قرآن الفجر يتعالى من المساجد المحيطة 
عيناه تحرقانه بشدة ... حمراوان بلون الدم 
خمس ساعات من الحملقة فى الشاشة أمر ليس باليسير 
يغمض عيناه ثم يفتحهما ، فيخيل إليه أنهما أصدرتا صوت صرير 
كأنما أغلق بابا عتيقا قديما ذات مفصلات صدئة
شعر بيأس شديد و انسالت دموعه على عينيه 
و كانت أعصابه قد تعبت من كثرة الوقوف فقررت أن تجلس قليلاً لتلتقط أنفاسها 
هدأت نفسه و شعر بشفافية الحزن تغزو أركانه فأمسك بالقلم ... حان وقت الشعر!
إن لم أكتب شعراً الآن و أنا مشحون بكل هذه المشاعر فمتى سأكتبه
********
.... لماذا تركتنى يا حبيبتى 
....و أعطيتنى هذه البمبة !!
.... لماذا لم تفى بموعدنا
..... و لم لتجلسى معى حَبَّه !!
..... هل كنت تشتغليننى ..؟!
.... هل أنت ...
*******
ما هذا القرف .... هل هذا شعر ؟!! .....إنه هذيان ... تخريف 
إنه عبط  !!!
مزق الورقة و رماها أرضاً ووضع يديه على المنضدة على هيئة الوسادة ووضع عليها رأسه المتعب
أحلام .. تخاريف ... أوهام 
فى خلال خمس دقائق يحلم أكثر من عشرين حلماً قصيراً 
كلها يرى فيها أنها قد أتت فى موعدها و لكنه يستيقظ و ينظر إلى الشاشة فيجدها مازالت غير موجودة
يوقن بالفشل .... و يستسلم لليأس 
و مع ذلك ينظر إلى الشاشة لآخر مرة فى أمل لعل هذه الـ (×) اللعينة تختفى 
ثم يضع رأسه المنهك على يديه مرة أخرى
تييييييييييت ... تييييييييييت ... تيييييييت
هذا صوت بوق سيارة ، ما الذى أتى بالسيارة إلى حجرته...
يبدو أنه يحلم أو يخرف 
تييييييييييت ... تييييييييييت ... تيييييييت
فيقول أيمن و هو بين النوم و اليقظة: يا عم بطل كلاكساتك دى ... صدعتنا 
لكن هناك شيء غريب ... هذا الصوت صادر من سماعات الكمبيوتر
ما الذى أتى بالسيارة فى جهاز الكمبيوتر 
و فجأة ....
ينتفض أيمن كمن لدغته عقرب 
هذا الصوت ...بوق السيارة ... هو علامة على أن أحد المشتركين فى برناج الشات يناديك 
تييييييييييت ... تييييييييييت ... تيييييييت
إنها تناديه .... إنها تناديه
ينظر فيرى أن علامة (×) اللعينة قد اختفت ، و أصبح اسمها واضحاً بعد أن كان باهتاً 
أيمن : أخيراً .... الله يخرب بيتك
***********
الفارس النبيل : حرااااااااااااااااااام ..... دا أنا دبت
شجون :  آسفة آسفة آسفة
الفارس النبيل : معقول دا كله ... خمس ساعات 
شجون : معلش كان عندى مشكلة فى الجهاز 
الفارس النبيل : الله يخرب بيت الجهاز على بيت اللى عمله .... دا أنا بظت خلاص مش نافع تانى .... ممكن ماما تستعملنى مشاية 
شجون : ها ها ها ...
الفارس النبيل : انت بتضحكى ... و الله حرام عليكى 
شجون : ما أنا قلتلك الجهاز كان بايظ
الفارس النبيل : الله يخرب بيت الجهاز على بيت اللى عمله .... 
شجون : تانى ؟!!
الفارس النبيل : تانى و تالت ... دا أنا اتعذبت عذاب ... الله يسامحك
شجون : يا حرام ... خلاص بقى عشان صعبت على 
الفارس النبيل : هيه .... مش حتنفذى اتفاقك ؟
شجون : اتفاق ؟ اتفاق إيه ؟
الفارس النبيل : بقولك إيه .... أنا بقالى 80 ساعة مستنيكى ... مش عاوزين حمرقة
شجون : طيب فكرنى
الفارس النبيل : مش قلتى لى إنى حاشوفك النهاردة 
الفارس النبيل : ألوووووووووووووووو
الفارس النبيل : رحتى فين يا حاجة
شجون : بافكر 
الفارس النبيل : بتفكرى فى إيه ؟ هى كيميا ؟
الفارس النبيل : لازم أشوفك .. أنا تعبت
شجون : طيب حافكر
الفارس النبيل : نعم ؟ إنت لسه حتفكرى
شجون : طيب طيب ... متزقش ... بس أنا خايفة منك
الفارس النبيل : خايفة منى أنا .... ليه ؟
شجون : خايفة لتكون بتلعب بمشاعرى !!
الفارس النبيل : أبداً و الله دا أنا كلى حب و إخلاص .... إنت غيرهم كلهم !!
طبعاً نحن نعلم أنه لا يعرف أنثى سوى أمه و لكنه (نخع الرجال ) كما يقولون 
شجون : طيب ركب الكاميرا و الميكروفون
الفارس النبيل : راكبين من خمس سنين
شجون : ها ها ها ها 
الفارس النبيل : يلا انت شغليهم
شجون : مستعد ؟
كانت ضربات قلب أيمن تزداد سرعة و قوة 
الفارس النبيل : مستعد
كان أيمن قد انتصب كالصنم أمام الشاشة منتظراً أن تأتى صورة شجون و قد ركز حواسه كلها على الشاشة و فجأة ظهرت صورة فى الشاشة
و اربد وجه أيمن و غارت منه الدماء و كاد أن يصاب بأزمة قلبيه مع تصاعد الصوت من سماعات جهازه
فما رآه و سمعه كان فوق ما يحتمل 
*******
ما هذه القسوة ... أهناك شيء كهذا فى الوجود
من أى حجر صلب قدت هذه القلوب 
أى نشوة و أى شهوة يجدها المرء فى تحطيم قلوب الناس و جرحهم
كيف يجد الإنسان لذة فى رؤية أخيه و قد تمرغ فى وحل العار و الخجل
كيف صنعوا هذا بأيمن ؟
********
لعلك قد خمنت معى ما حدث
فكل هذا الحلم الذى عاش فيه أيمن شهراً كاملاً ....
وكل هذه الرومانسية و الشاعرية التى غرق فيها أيمن حتى أذنيه ...
وكل هذا السهر و التعب ....
كل ذلك كان غشاَ و خداعاً و تزويرا
كانت خدعة من أصحابه 
مقلب يقصدون به التسلية على صاحبهم ليصلوا فى النهاية إلى ذروة المشهد الدرامى و هذه اللحظة التى نحن بصددها
لتكون ذكرى يضحكون منها على مدى الأيام
و لم يلتفتوا إلى مقدار و كم الحزن و الأسى و العار الذى سيلحق بصاحبهم 
كل هذا لأن هذه الصداقة و هذه الخلة لم تكن لوجه الله تعالى ...
بل هى صداقة من آلاف الصداقات المنتشرة بين الشباب الآن 
فلا نتعجب و لا نستغرب من نتائجها 
يقول الحق سبحانه و تعالى :" الأخلاء يومئذ بعضهم لبعض عدو إلا المتقين "
و يقول النبى  :" المرء على دين خليله فلينظر أحدكم من يخالل "
**********
برغم أن أيمن كان مخطئاً ، و برغم أن ما فعله لا يجوز شرعاً و لا عرفاً 
إلا أن هذه ليست أخلاق الأصحاب مع بعضهم بعضاً 
ليس من اللائق أن أسخر من صاحبى
ليس من المقبول أن أحطمه
نعم إن هذا هو الذى حدث مع أيمن 
لقد حطموه فعلياً
و لكى تدرك ذلك سأصف لك ما حدث
********
كان ينتظر أن يرى تلك التى أرقت فكره و ألهبت خياله و أججت مشاعره و التى من أجلها هجر أصحابه و أسرته و دراسته و حتى طعامه
كان يجرب مشاعر الحب لأول مرة ، مع تحفظنا على تسمية هذا بالحب ، و لكننا ننسج على منواله و نقول بقوله و لو على سبيل المجاز
كان ينتظر أن يرى (شجون)
فإذا به يرى أصحابه مدحت و على و زيكو و على وجوههم أعتى معانى السخرية و الاستهزاء
كان قد اشترك قبل ذلك مع اثنين منهم فى عمل مقلب فى رابعهم و لكنه لم يكن بهذه القسوة الشريرة التى لا تصدر إلا عن عقول و قلوب سوداء
لما رآهم ظهروا على شاشته كادت أن تصيبه لوثة عقلية 
ليس هذا هو ما ينبغى أن يراه
حسب نفسه فى كابوس سيستيقظ منه و لكن الأمر كان أسوأ من أن يكون كابوساً !
ليست الكوابيس بهذه القسوة و هذا الشر
طبعاً لا داعى لذكر تعليقاتهم التى أطلقوها و ضحكاتهم و سخرياتهم
و لكن الغريب فعلاً أن ظل ينظر إليهم و يستمع و هو صامت و دموعه تسيل على وجهه مما زادهم حماساً 
كانوا يكشفون له كم كان غبياً ....كم كان ساذجاً .....كم كان غراً مضحوك عليه و مخدوع
و هو يستمع لهم و لا يقطع الاتصال أو يهرب كما توقعوا و كأنه ينتقم من نفسه بل انتظر حتى رووا غليلهم و حتى مر أكثر من ربع الساعة فتر فيها حماسهم و أحسوا بالشبع فاكتفوا و أطفأوا الاتصال .
كادت دموع القهر الصامتة أن تحفر لها مجريان بخديه 
فقد ثقته نهائياً بنفسه .... شعر أنه لا شيء .... أحس أن الدنيا كلها تكور فمها لتبصق عليه
شعر بتفاهته و ضحالته و ضآلته 
شعر أنه قزم و أن عنقه الذى انكسر على صدره لن يستطيع أن يحمل رأسه و يرفعها مرة أخرى
سيصير إلى آخر العمر ذليلاً محطماً
خنجر مسموم ضرب به فى قلبه
أين أنت يا شجون الآن ... شجون؟!! لا توجد شجون ... لايوجد إلا الوهم و العار الأبدى
قد تكون هذه المشاعر مبالغاً فيها ، و لكنها شخصية أيمن .
و فجأة انتفض و قام من مقعده و شعر بأن حجرته هذه قبر لا يوجد فيه ذرة هواء واحدة يتنشقها 
شعر بالاختناق و بأن روحه تتسرب منه فهرول خارجاً من حجرته .
*******
سيد : مؤسسة عبود ... مؤسسة عبود ....مؤسسة عبود
كان هذا هو نداء سيد الذى يمسك فى يده بشطيرة فول هى إفطاره اليومى ، و بدأ أول الركاب فى الصعود إلى السيارة 
أيمن شاب جامعى ، وسيم ، طويل
-------
كانت جلسة أيمن فى السيارة بجوار عبده السائق ، و كانت رأسه تطن بألف سؤال لا يجد لهم جواباً 
ما الذى حملنى على الذهاب للجامعة فى هذا اليوم ؟
لابد أن الجامعة كلها قد عرفت بما حدث 
و غيرها الكثير مما أشغله عن الانتباه إلى حالة السائق المتردية التى كانت واضحة كالشمس 
حتى أنه لم يشعر بامتلاء السيارة و انطلاقها 
فدخل قوقعته و انفصل عن من حوله 
حتى التفت إليه السائق و سأله
*******
بعد قليل شعر عبده أن شيئاً ما ليس على ما يرام 
سأل الراكب الذى بجواره إن كان قد حدثه أم لا فنفى و أخبره أنه لم يحدثه 
ثم شعر أن الدنيا تصطبغ بلون أخضر خفيف يزداد دكانة شيئاً فشيئاً 
فهز رأسه حتى يزيل هذا الشعور ، و لكنه لم يزل 
التفت إلى الراكب المجاور له ، كان أيمن الطالب الجامعى 
عبده : بتقول إيه يا بيه ؟
أيمن : مفيش حاجة يا ريس ... أنا مكلمتكش
فنظر إليه عبده نظرة غريبة ، خاف منها أيمن 
عبده : ( بلسان ثقيل ) هو كل مرة كده ... ماشى يا برنس ... بس المرة الجاية مش حفوتهالك !!
لم يفهم أيمن شيئاً و التفت إلى الراكب المجاور له فوجده أيضاً لا يفهم شيئاً 
 أنتم تفهمون طبعاً أن مفعول الحبة المخدرة قد بدأ فى السريان
بدأ عبده فى الانفصال عن الواقع رويداً رويداً ، و بدأ صوت المسجل المرتفع جداً و كأنه يأتى من بعيييد .
نظر إلى يديه فأحس أن كفيه الممسكتين بالمقود بعيدين جداً ، فنظر إلى أيمن و قال له 
عبده : هو أنا إيدى بعيدة قوى ليه كده ؟
أيمن : ( بعدم فهم ) نعم ؟
كان الصوت يصل إليه بطريقة صدى الصوت المتكرر و الصورة أمامه تزداد عتامة ، و كان عقله قد غلف بسحابة كثيفة من اللاوعى فلم يسمع أيمن 
و فجأة زاد سرعة السيارة بطريقة انتحارية حتى كاد عداد السرعة أن يصرخ من الاعتراض 
و شعر الركاب بأن فى الأمر شيء 
كانت السرعة قد جاوزت المائة و أربعين و ما زالت تزداد 
فقال له أيمن برعب ..
أيمن : إيه يا اسطى ... فيه إيه ؟
********
و هكذا أفاق أيمن من شروده لما رأى مؤشر عداد السرعة يتقافز فى جنون حتى تعدى المائة و أربعين فأصابه الرعب و بدأ الصراخ قبل الركاب
حاول أن يصنع شيئاً  ..... و لكن قدر الله تعالى قد سبق  
*******
"و هذا الشاب المسكين الذى تلطخ بالدم من رأسه حتى قدميه ، كيف كانت نهايته .
و أهله .. كيف سيتلقون الخبر .... يا رب سلم "
هذا ما دار بعقل و قلب العميد التونى و هو يتأمل الجثث و من بينها جثة أيمن و لم يفق من تساؤلاته إلا على صوت مساعده (كريم ) و هو يناديه فالتفت له و إذا به يستند إليه شاب منهار من البكاء و الحزن
إنه فريد أخو أيمن يبكى وتسح عيناه بسخاء و قد أوشك على السقوط لولا مساندة كريم  له
رق له العميد التونى و ذهب إليه و ربت على كتفه
التونى : شد حيلك يا بنى ... أخوك مش كده ؟
فريد : أيوه 
التونى : ربنا يصبرك على ما بلاك
كانت أحد سيارات الإسعاف قد وصلت فأمر العميد التونى أن يذهب فريد مع جثة أخيه فى السيارة إلى المستشفى ..
جلس فريد على المقعد بجوار جثة أخيه التى حملها مسعفان إلى سيارة  الإسعاف 
كان فريد قد هدأ نسبياً و ألقى الله تعالى عليه سكينته و حلاه بالصبر 
وكان المسعفان ينظران إلى فريد بإشفاق و إن كانا قد اعتادا هذه المواقف 
و لكن الدهشة قد اعترتهما حينما رأيا أن فريد بين دموعه هذه يبتسم !!
*******
كان فريد قد عاد من المسجد بعد صلاة الفجر و نظر إلى حجرة أيمن فوجد أن النور فيها ما زال مضاءً ، فعلم أن أخاه مازال متيقظاً جالساً كالعادة أمام جهازه ( يدردش ) فحوقل فى أسف ، و دعا الله لأخيه بالهداية
ثم دخل إلى حجرته و جلس على طرف سريره يردد أذكار الصباح
فلما انتهى رأى أنه قد بقى اكثر من ساعة على ميعاد ذهابه إلى العمل فأراد أن يغفو قليلاً و لكنه استفاق على صوت باب حجرته يفتح و يدخل منه أيمن ...
أيمن الذى لم يدخل حجرته منذ أكثر من عام ، و لكن مهلاً ... هذا ليس أيمن 
أيمن أخوه الذى رآه منذ ساعات و كان ظاهر الحيوية و النشاط
أما هذا الذى دخل فكان أيمن آخر ... كأنه شاخ ثلاثون عاماً مرة واحدة
كتفاه مهدلتان ... حدقتاه حمراوان ... ظهره منحنى ... عيناه مكسورتان ... صورة مجسمة للحزن و الأسى
انتفض فريد و طار النوم من عينه ، لما رأى أخاه على هذه الهيئة و سأله بانزعاج 
فريد : مالك يا أيمن
لم يرد عليه أيمن و لكنه ظل واقفاً ينظر لأخيه و كأنه يستغيث به
فأسرع إليه و أسنده إلي كتفه و جذبه برفق إلى سريره فجلس على حافته و دفن رأسه فى صدر أخيه و أفرغ ما بقى لديه من دموع أحرقت صدر فريد ، و تلوع لها قلبه على أخيه الذى يحبه ...
حكى له على كل شيء ، و أفرغ ما فى قلبه لأخيه ، و كأنه يفرغ قيح نفس و صديد قلبه و أحسن فريد الإنصات و أعطاه أذنيه كاملتين و لم يقاطعه حتى فرغ ، فلما فرغ شعر ببعض الراحة فرقأ دمعه و تباطأ نبض قلبه حتى عاد إلى طبيعته ، و أحس كأن أخاه طوق نجاة ألقى إليه فى خضم بحر زاخر .
و كانت ابتسامة أخيه له كالبلسم الشافى فشعر بندم خفى لأنه كان قد حرم نفسه من مصاحبة أخيه أقرب الناس إليه و أخوفهم عليه .
و كذا شعر فريد أن أخاه فى مسيس الحاجة إليه 
فريد : على فكرة يا أيمن أنا مش عاوز ألومك بس عاوز أقولك إنى كنت متوقع حاجة زى كده
أيمن : و عرفت إزاى إن هم ممكن يعملوا فى المقلب ده ؟
فريد : لأ أنا كنت عارف إن فيه حاجة حتحصلك منهم تعرف بيها إن هما مايستاهلوش يكونوا أصحابك ... و لو تفتكر أنا و ماما حذرناك منهم قد إيه 
نكس أيمن رأسه فكان هذا اعترافاً منه بخطئه و أنهما كانا على حق 
فريد : بس الحمد لله إن الموضوع ده حصل 
أيمن : يعنى انت فرحان فى يا فريد ؟
فريد : لأ و الله ... أنا بقول الحمد لله إن الموضوع حصل عشان تعرف إن هم أصحاب سوء و تبعد عنهم... صحيح إن التمن كان غالى بس معلش .... المهم  حتعمل إيه دلوقتى ؟
أيمن : ( دامعاً ) مش عارف ... قولى انت يا فريد 
فريد : لازم تعرف يا أيمن 
أيمن : أنا دلوقتى حاسس إن عقلى اتلحس ... مش عارف أعمل إيه 
فريد : طيب اسمع ... أول حاجة تعملها إنك تتوب 
أيمن : أستغفر الله العظيم
ابتسم فريد فى رقة و شفقة و قال :
فريد : لأ تتوب مش يعنى تقول استغفر الله العظيم و خلاص ... تتوب يعنى تحقق شروط التوبة
أيمن : اللى هى إزاى يعنى ؟
يضحك فريد و يربت على ظهر أخيه 
فريد : أول حاجة الإقلاع عن المعصية ... يعنى تبطل أى حاجة بتغضب بيها ربنا ... و أولها الشات مع البنات و الكلام الفارغ و طبعاً مش حكلمك عن المواقع القذرة اللى بيدخلها الشباب ... فاهمنى
يطرق أيمن فى حرج و يومئ برأسه 
أيمن : آه ... و إيه كمان
فريد : تانى حاجة إنك تندم على المعصية اللى كنت بتعملها ... تندم إنك كنت بتعصى ربنا و انت عارف إنه شايفك.... تندم على كل صلاة ضيعتها ... تندم على كل مرة زعلت فيها ماما ... تندم على وقتك و عمرك اللى كان بيضيع منك فى كلام فارغ ...
من جديد سالت دموع أيمن و لكن هذه المرة كان لها طعم مختلف ... فقد كانت دموع عين تبكى ندماً و خوفاً من الله عز و جل .. و ما أحلاها من دموع 
دمعة واحدة منها تطفئ غضب الله و توجب رحمته و تؤمن من عذابه 
فريد : تالت حاجة إنك تنوى و تعزم إنك عمرك ما حتعمل الذنب ده تانى مهما حصل 
أيمن : إن شاء الله يا فريد .. إن شاء الله 
لم يرد فريد أن يطيل فى المواعظ حتى لا يثقل قلب أيمن الموجوع
فريد : كفاية كده النهاردة ... مش عاوز أطول عليك عشان متقولش على بيض !!
يبتسم أيمن فى حرج فيشعر فريد بالانشراح و أن أخاه يولد من جديد
فريد : أول حاجة بقى تعملها إنك تقوم تتوضى و تصلى الفجر 
أيمن : و بعدين ؟
فريد : و بعدين تروح تبوس إيد ماما و تفرحها و تقولها إنك السنة دى إن شاء الله حتذاكر بجد و إنك مش حتزعلها تانى
أيمن : حاضر
فريد : مبقاش بقى غير كليتك ... لازم تشد حيلك فيها عشان تخلص 
أيمن : إن شاء الله حاروح النهاردة و أحاول ألم اللى فات
فريد : ربنا يوفقك يا أيمن ... آخر حاجة بقى ... عاوزك تيجى و تقعد معايا و تحكيلى على مشاكلك و حتلاقينى أكتر واحد بيحبك و بيخاف عليك ..
بدا التأثر الشديد على وجه أيمن و هو يستمع إلى هذه الكلمات التى أجرت الدموع مرة أخرى على وجنتيه 
أيمن : إدعيلى إن ربنا يهدينى يا فريد 
فريد : ربنا يهدينى و يهديك يا أيمن
****
مسح فريد دموعه بيديه و هو جالس على المقعد بجوار جثة أخيه فى سيارة الإسعاف 
و كان يسترجع هذه الأحداث و يبكى ...
أولا ً : لأنه لن يرى أخاه مرة أخرى ، ثانياً : لما سيحدث لأمه حين تعلم نبأ هذه الفاجعة 
و لكن برغم ذلك كان يشعر برداً و سلاماً فى قلبه ..فقد مات أخوه على توبة و ندم ، و هو يعلم أن الله تعالى يغفر الذنب و يقبل التوب 
لم يكن قد رأى وجه أخيه بعد الحادث لأنه لم يجرؤ أن يكشف الغطاء عن وجهه و لكنه فى النهاية مد يده لينظر إليه نظرة الوداع فوجده يبتسم ...
فريد : الله أكبر ... الحمد لله ... الحمد لله 
----------- 

منى 
بقلم يمنى حسن حافظ
جلست الفتاه  فى الصف ...تنظر الى معلمتها ا\امل باعجاب شديد وهى تراقبها ....كيف تتحرك.. وكيف تكتب على لوح الشرح بخط عربى جميل ومتقن .....وقد ارتدت الخمار الاسود اللون الذى احاط وجهها بجمال هادئ ...واضفى عليها سكينة من نوع خاص ....
وما ان انتهت الحصه والتى كانت  الاخيره ...حتى خرجت الفتيات بحركة سريعه و بضوضاء وضحكات عاليه مغادرات  الصف ...فى حين هرعت  هى  نحو معلمتها وهى تمسك فى يدها كشكول صغير ....
قالت بهدوء: استاذه\ امل ....لقد كتبت شيئا اريد رأيك فيه..!!
ابتسمت الاستاذه وقرصت وجنة منى بلطف وقالت : ماشاء الله ...بهذه السرعه يا منمن؟؟ واضح انك ستتفوقين على معلمتك....
التهمت الاستاذه السطور بسرعه وهى تبتسم بهدوء ...ثم قالت باعجاب : بارك الله فيك حبيبتى....ماشاء الله كلمات رائعه ومنمقه واستخدمت فيها الكثير من المفردات العميقه....رائع يا منى....

ضحكت منى وقالت : استاذتى التى علمتنى استاذه رائعه....وباذن الله سادخل نفس كليتك ...كليه دار العلوم لدراسة اللغه العربيه ...لغة القرآن...
ومدت يدها لتاخذ الكشكول ....وفجأه امسكت المعلمه بيد منى وازاحت طرف الخمار لتشاهد جرحا عميقا يبرز جزء كبير منه فى ساعد منى....
فسحب منى  يدها بسرعه ...واسرعت ترتدى القفازين ...
فتنهدت  المعلمه وقالت: لا حول ولا قوة الا بالله....
وقفت منى فى ثقه وهى تقول : اخبرينى مره اخرى بالآيه الكريمه التى تحث على طاعة الوالدين والتى اخبرتنى بها الاسبوع الماضى ...
صمتت المعلمه وقد فهمت ما ترمى اليه طالبتها المجتهده والذكيه فقالت بصوت رخيم :
 بسم الله الرحمن الرحيم 
 {وإن جاهداك على أن تشرك بي ما ليس لك به علم فلا تطعهما وصاحبهما في الدنيا معروفا واتبع سبيل من أناب إلي ثم إلي مرجعكم فأنبئكم بما كنتم تعملون} صدق الله العظيم

 فلمعت عينا منى بدمعة لم تغادر مقلتيها ...وقالت بصوت منخفض : وصاحبهما فى الدنيا معروفا....واتبع سبيل من اناب الى ....صدق الله العظيم...
وقالت لمعلمتها : اتذكرين استاذه \امل ما رد فعل والدى حين ارتديت الخمار؟؟
قالت معلمتها : نعم اذكر ...وانه حضر الى المدرسه وحدث المديره وكاد يتسبب فى ازمه فى المديرية التعليميه التابع لها مدرستنا ....
قالت منى : ثم ماذا حدث بعدها؟؟
قالت المعلمه وهى تهز كتفها : لا شئ....على ما يبدو هدأت الامور ...الحمد لله 
قالت منى بتفاؤل : كان الله معى لانى اردت ان اطيعه وان اتبع سبيله ...وهذا بالضبط ما اشعر به دوما...ان الله بجانبى....
ابتسمت المعلمه فخرا بطالبتها الذكيه وقالت : ماشاء الله....انا فقط اشعر بالقلق عليك.....

فابتسمت منى بدورها وقالت لها: جزاك الله خيرا منذ كنت فى الصف الاول الثانوى ومنذ اصبحت معلمتى للغه العربيه و كنت دوما  سببا فى كل تغير جيد فى حياتى ...فقد جعلتنى اكتشف بنفسى اننى استطيع ان اكتب وان اعبر عما بداخلى .... وارتداء الحجاب ...الذى لم يهتم ابى بان ارتديه .....كنت انت سببا لهدايتى له بحمد الله ....وساعدتنى فى حفظ القرآن...والتفقه فى امور دينى....والصبر على الابتلاء... فى انفصال والدى...وقسوة اشتياقى لوالدتى....وحتى قسوة ابى على....كنت دوما تضعينى على طريق الصبر....فلا تقلقى الان على....
لم تستطع المعلمه ان تمنع نفسها من ان تحتضن تلك الفتاه ....وان تقبلها وان تهمهم بالدعاء لها ....
وربتت على كتفها وقالت لها : هيا حتى لا تتأخرى.....لا تنسى يوم الاحد  باذن الله فى وقت الراحه سنسمع سورة مريم ....
اراك على خير حبيبتى ...اتمنى من الله ان تقضى اجازتك الاسبوعيه فى طاعة الله ...
ودعتها منى بابتسامه واسعه : اراك على خير باذن الله............
وانطلقت .....فى طريقها للمنزل .....فاليوم  من الايام التى تنتظرها ....فاليوم سترى ايهاب......لا تستطيع الانتظار....فقد افتقدته طوال الاسبوع الماضى....


 ......................................................................................

بقدر ما كان  سعيدا بانتهاء اسبوع طويل من  الدراسه فى كليته العسكرى و الذى يقضيه فى  ملل واحباط مرغما ومجبرا ...فهو الى الان لم يحب كليته هذه ......ولكنه ايضا كان حزينا لانه مضطر للعوده لهذا البيت الذى يحمل كل ركن فيه ذكريات أليمه ومؤسفه ومحبطه...........الا شقيقته...هى الوحيده التى يعود من اجلها ....فرغم انها الاصغر الا انه يشعر انها  شقيقته الكبرى...او كانها والدته ...

وصل الى اسفل العماره ....نظر لاعلى بقلق الى الشرفه التى تقع فى الدور الاول...ثم تنفس الصعداء انه لم يجد والده جالسا فيها كما اعتاد..... صعد الدرج حاملا حقيبته ......وهو يتمنى لو ان يجد والده خارج المنزل ....ثم هز كتفه فى يأس ..وواصل الصعود الى  باب الشقه....ومن خلف الباب المغلق سمع صوت والده يسعل....
فاقشعر بدنه كله.........وارتجفت اوصاله بشكل لا ارداى.....وسرى الخوف فى صدره...
فتافف بغضب من تلك المشاعر التى لازمته منذ طفولته  حتى بعد ان اصبح شابا يافعا.....ورجلا فى كليه من الكليات العسكرية المرموقه......
وبسرعه مد يده يتحسس جيبه....وفى سرعه اخرج الهاتف المحمول واغلقه ودسه مره اخرى فى الجيب....فهو لا يريد ان يدق فيكتشف اباه انه يحمل هاتفا محمولا  محطما  بذلك قوانين والده الصا رمه بشان حصول اى من اولاده  على ما يسمى بالمحمول ....لانه كما يقول دائما  باب لكل تفاهات وطيش وتسيب الشباب...وهو مالا يسمح به ....
مد يده ...دق الجرس رغم انه يحمل مفاتيح المنزل الا ان قوانين والده ايضا ... تمنعه من استخدام المفتاح فى الدخول .....
ولا ينسى اول مره عاد من كليته  .... واستخدم المفتاح........ وما ان دخل الى المنزل حتى تفاجأ  بوالده يوجه له  السباب والاهانات ...واجبره على الخروج مره اخرى وعدم العوده الا فى اليوم التالى....لانه تجرأ ودخل المنزل دون اعتبار بمن فيه.....فكما يقول له دائما  :هذا البيت  ليست وكاله من غير بواب...
اخرجه من ذكرياته صوت  الباب يفتح ....فتحه  رجل يرتدى ملابس مهندمه بشكل متقن  ....فوقف ايهاب معتدلا امام ابيه الذى ظل يتأمله وينظر فى ساعته ثم يدقق النظر فى مظهره ثم مالبث ان قال له  بصرامه وبجديه وكانه يحدث طفلا فى العاشرة من عمره  :  متأخر عشر دقائق ..... ادخل ....على الحمام ....الغذاء بعد خمس دقائق....اختك بتحضره....
هرول  ايهاب مسرعا الى  حجرته وضع الحقيبه واحضر ملابسه ودخل الحمام ....برغم من انه كان يشتاق لان يرى شقيقته وان يسمع منها كلمات الترحيب .....الا انه نفذ الاوامر وبسرعه ....وما ان دخل الحمام و أغلق بابه .... حتى استند عليه بظهره وعض على شفتيه فى يأس....فلا يزال يرتعد خوفا منه....
لا يزال يتجرع الاسى والمراره ويشعر بلعنة تلك الابوه المهينه كم هو صعب ان يكون واحد من اولاد ذلك الرجل  .............واحد من اولاد اللواء \ ماهروهدان...

............................................................................

كان الوقت اقرب الى آذان المغرب ...وساد الهدوء فى الاجواء ......و فى تلك الشرفه الصغيره...
تصاعدت الادخنه من السيجاره المحترقه و غلفت المكان بغيمة ثقيله من الدخان الخانق....
ومعها تعالت اصوات السعال الشديد من بين طيات صدر الرجل الجالس على الكرسى الهزاز الخشبى الضخم .......سعل مرة اخرى بصوت مختنق يدل على صدر ارهقه التدخين وامتلات حويصلاته الرئويه بالنيكوتين القاتل....
ثم مالبث ان بصق فى منديل قماشى وطواه ووضعه فى جيبه..و مره اخرى تابع استنشاق الدخان بكل استمتاع......وهو يراقب الماره ...ويركز بصره مع تلك المرأه تاره ...وعلى هذا الشاب تارة اخرى.....راح يراقب الشاب وهو يتحرك ...ويتحدث فى الهاتف المحمول....ثم ما ان اقترب وجلس على مقدمة السياره البيضاء .....حتى  هب الرجل  واقفا ...واطلق وابلا من السباب القذر والاهانات للشاب ...وطالبه بالابتعاد عن سيارته الخاصه ....
ثم انطلق ينادى على بواب العماره بصوت جهورى مرعب : انت يا وحيييييييد انت يا (.........)انت يا( ......)
وظل يسب ويلعن فى البواب الذى ترك مكان جلسته امام العقار ولم يلتفت لعمله فى ابعاد الناس عن سيارته ....متهما اياه بانه خيال مأته ...ولا يصلح لعمل اى شئ....
هرول البواب وفى يده الممسحه الخاصه بالسيارات واسرع يلمع السياره هو يقول برعب واضح : حاضر يا  ماهرباشا....والله ماتتكرر تانى يا بيه....حقك عليا يا سيادة اللواء...
وما ان انتهى الرجل من الصراخ حتى عاد مره اخرى الى مقعده وقد ارتسمت امارات الرضا على قسماته ...
فهو لن يترك الموقف يمر مرور الكرام دون ان يفرض سيطرته وان يعلن عن وجوده ...وان يعيد النظام للمكان ...هكذا كان...
لم ينس يوما انه كان لواء فى الجيش....وان النظام والالتزام لابد ان يسود كل مكان ولو بالاجبار....
منذ خرج من الخدمه هو يجلس فى الشرفه طوال النهار والليل ....يراقب هذا وذاك....ويفتخر بانه يعلم كل كبيره وصغيره فى الشارع من حوله....لا يترك جارا او زائرا الا ووجهه او عاتبه او حتى تشاجر معه.....وكم من مرة احضر الشرطه لجيرانه...وكم مرة وقف يهلل ويسب ويشتم بعض الماره ....حتى عرف الجميع عنه اسلوبه البغيض....
دق جرس الهاتف ...... الموضوع امامه على المنضده الصغيره...... مد يده ليتناول السماعه... 
قال بكل غطرسه : ايوه...مين بيتكلم؟؟
استمع قليلا للمتحدث عبر السماعه ثم قال بصوت حازم : لا يابابا هو مش هنا ومش  فاضى يكلم حد ...وياريت بلاش ازعاج تانى ....
ووضع السماعه بكل صفاقه .....
ثم نهض يدخل من الشرفه  ...متهاديا ...بخطوة عسكريه لا تخطئها عين....ثم خطا خارج الحجره  و تجول ببصره فى انحاء المنزل ليتاكد من ان كل شئ كما ينبغى ان يكون...وكل شئ فى مكانه بدقه متناهيه .....
فوجد باب الصالون العتيق الذى اعتاد اغلاق مفتوحا ....اقترب مطلا برأسه فوجد ابنته تقف  بالداخل امام الدرج الخاص بالصور ... ...تطالع البوم الصور القديمه....تشاهد صورا لها مع والدتها ....وهى تبتسم بهدوء....
فصرخ مناديا لها بصوت عال: انت يا بنت.....بتعملى ايه عندك ؟؟
فقفزت من مكانها فى ذعر ...وسقطت الصور من بين يديها ...وارتجف صوتها وهى تقول بخفوت :كككنت انظف الحجره و كنت اشـااهد الـــ.....الصور....
خطا داخل الصالون وهو ينظر اليها فى غضب ويقول : كم مره حذرتك من الدخول هنا دون اذنى؟؟ 
لملمت الصور بسرعه وقالت فى خضوع : آسفه...ساعيد الصور مكانها...لن افعلـ......
ولكن لم تستطع ان تكمل كلماتها...فقد كانت الصفعه التى تلقتها واستقرت اعلى وجهها وفوق عينها اليسرى مباشرة كفيله باخراسها تماما الا من آهة الم تمزق صدرها....
...........................................................

جلست المراه النحيله ...بملامحها الرقيقه ...وعيونها الحزينه ...تتحدث فى الهاتف بصوت هادئ وهى تقول : والله مشاغل يا خالتى...باذن الله سازورك انا ونبويه ونقضى معاكى يومين فى البلد.

اشارت لها  المرأه  الكبيره التى تجلس امامها وقالت بصوت تعمدت ان يكون مسموعا : قوليلها على موضوع محمد...عشان تعرف عمايل ولادها ....
اشارت لها المرأه التى تتحدث فى الهاتف بان تخفض صوتها ثم قالت : ابدا ابدا  يا خالتى  ...دى نبويه بتسلم عليكى ....وبتطمن على عبير واولادها ....

تأففت نبويه واشاحت بيدها لشقيقتها ثم نهضت لتدخل المطبخ وهى تهمهم وتقول : والله مفيش فايده فى طيبتك وخيبتك دى  يا حسنيه...
فى حين اكملت حسنيه حوارها الهادئ مع خالتها  : سألت عليكى العافيه ...  منى دلوقتى  فى ثانويه عامه ...وايهاب فى ثالثه كليه...دعواتك يا خالتى... 

فى حين خرجت نبويه باطباق الطعام  وبدأت فى تحضير المائده ذهابا وايابا تاره تشير لها بان تنهى المكالمه وتاره تشير لها بان الطعام  سوف يبرد ....ثم قالت بصوت عالى : المغرب سوف يؤذن يا حسنيه ....
انتهت المكالمه بين حسنيه والخاله العجوز على وعد بزيارتها فى اقرب وقت 
وما ان وضعت حسنيه السماعه حتى انطلقت نبويه تتحدث معها بحده شديده وهى تقول : ايه ؟؟ المغرب اذن ....مش هاتفطرى؟؟
برضو مش عايزه تقوليلها ؟؟ 

قالت حسنيه بطيبه وهى تنهض ببطء وتجلس  على المائده  المعده بهدوء :  هيا ..لنأكل .....والله حرام عليكى يا نبويه هى خالتك  ناقصه...!!
 ايه يعنى محمد يقولك مشغول ومش فاضى الاسبوع ده  ...!! 
الدنيا مشاغل يا حبيبتى...
قلبت نبويه شفتيها ومدت يدها لتمزق رغيف الخبز وتقول بسخريه : مشاغل؟؟....مش ابن خالتنا  الراجل ....ومحامى...مين غيره هايشوف مصالحنا؟؟ 
هزت حسنيه راسها فى تعجب وهى تمد يدها للطبق امامها  وتقول : اعذرى الناس شويه....واصبرى...اكيد مشغول بجد....

ضحكت نبويه بغيظ وصكت الملعقه فى الطبق بصوت عالى وقالت لشقيقتها بحده : والله؟؟  اقولك ايه؟؟ دى مش طيبه ...ده عبط بقى....كان واضح انه بيتهرب طبعا...تلاقى مراته هى الــ....
قاطعتها حسنيه وقالت وهى تشير بيدها  : حرام  انتى صايمه .....بلاش الظن السئ ده .....ان بعض الظن إثم ...
قالت نبويه بغيظ شديد : مش باقولك خيبانه ....والله يبقى عنده حق جوزك  يبيع ويشترى  فيكى ويعمل اكتر من كده ....ولا هو كان محمد ايامها عملك ايه؟؟
وضعت حسنيه الملعقه من يدها ونظرت بعتاب لشقيقتها وترقرقت دمعة فى عيناها وقالت بخفوت : ربنا يسامحك ...ليه كده يا نبويه..!!
تنبهت نبويه لان كلامها قاسى وانه نكأ جرح فى قلب شقيقتها  الصغرى وبدون تفكير نهضت تحتضنها وتقبل راسها وهى تقول : حقك عليا يا حبيبتى ...سامحينى لم اقصد ....
قالت حسنيه بهدوء:انت بالذات اكثر واحده تعلم  ما كنت اقاسيه ...لقد  كنت مجرد فتاه فى السابعة عشر من عمرى....خرجت من جنة ابى الرجل  الشهم الحنون ....الى بيت رجل قاسى....لا يتحدث الا بيده .....وموت ابى بعد زواجى بعام  لم يترك فرصه  لوقوف احد بجوارى....وانت تذكرين تماما ما حدث من ماهر واستخدام سلطته فى ايذاء كل من وقف بجانبى خصوصا اخونا المرحوم حسين....حتى محمد لم يستطع ان يفعل شيئاً .....فلم يكن امامى الا الصبر....من اجل اولادى يا نبويه ...ولكن فاض الكيل ....صبرت ستة عشر عاما .....
ربتت نبويه على كتف شقيقتها وقالت : ايوه  فاكره ....يومها طردك بملابس النوم فى الشارع....بعد ما ضربك ....والله يرحمه حسين بات يوميها فى القسم....ومحمد اتبهدل عشان يعرف يخرجه ...ياااااااااه ايام سودا الله لا يرجعها ....
ثم مدت  يدها بقطعة خبز ووضعتها فى طبق الملوخيه ووضعتها فى فم شقيقتها وقالت بمرح : باقولك ايه بقى ....اكسرى صيامك ....ودوقى الملوخيه وانسى ....
اخذت حسنيه اللقمه فى فمها ثم قالت : الولاد وحشوووونى يا نبويه ....
فقالت نبويه : يارب يرضى المره دى ويسيب العيال تزورك ....
هزت حسنيه راسها وسرح خيالها فى وجهى اولادها الاحباء....
منى ....والتى لم تكن مجرد ابنه ...بل كانت بمثابة صديقتها....فمنذ صغرها وعقلها اكبر بكثير من عمرها........ تركتها وهى فى الثانية عشر من عمرها تقريبا ...وهى الان عروس بملامحها الجميله وقلبها الطيب...
وايهاب ....قرة عينها ....تركته فى عمر الخامسة عشر وما اكثر ما قاسى من والده حيث كان الولد البكر ....وكان والده يريد ان يجعله رجلا ...او هكذا كان يبرر ويتعلل كلما قسى عليه ....
لها الان اكثر من  خمس سنوات منذ تركت المنزل وفارقت اولادها ....وحرمت منهم الا من زيارات قليله حين يوافق والدهم ....
او من زيارات يختلسونها بين الحين والاخر دون اعلامه.... حتى المحادثات الهاتفيه ...كانت محرمه....حتى انها اشترت هاتفا محمولا مستخدم... لايهاب...حتى يستطيع هو وشقيقته ان يسرقوا  لحظات ويحدثونها ....
الم.......دموع.......وحرقة قلب ...هى كل ما يكتنفها حين تفكر وتتذكر ما كان فى الماضى ..ثم مالبثت ان تساءلت ...ترى هل سيسمح والدهما لهما بزيارتها  قريباً؟؟؟؟
......................................................................................

امتدت اليد القويه لتهز الجسد النائم فوق الفراش......
وانطلق صاحب اليد ينادى بصوت خافت ......
منى..........منى.......منى..!!
انطلقت شهقة رعب من بين شفتى الفتاه الراقده على جانبها الايمن و انقلبت على ظهرها فى سرعة وفزع ..... 
وهى ترفع يدها لتحجب وجهها و تقول :لن افعلها مره اخرى  ...والله لن افعــ......
وبسرعه مد ايهاب شقيقها  يده مره اخرى مربتا على كتفها ليهدئها ..ويقول بحنان : انا ايهاب يا منى...آسف يا حبيبتى لم اقصد ان اخيفك ....

فتحت منى عيناها بصعوبه.....وما لبثت ان مدت يدها بسرعه لتضعها فوق عينها اليسرى وتتحسسها بالم شديد.. فتلك كانت العين المتورمه........المصابه...والتى التف حولها اللون الازرق المتشرب بدموية فى شكل كدمة مخيفه....
فاغلقت تلك العين واعتدلت بسرعه فى جلستها .....وقالت بصوت واهن : ايهاب..!!
 جيت امتى..!!
ابتسم ايهاب فى حنان وقال: جيت عشره بالظبط...هو انا اقدر اتأخر...!!!
وانتى طبعا كنتى  نايمه ....!!!
هيا  لقد  اقتربت الساعه من الرابعة والنصف فجرا....صلاة الفجر يا منى!!
تنفست منى بعمق وقالت : نعم...نعم...جزاك الله خيرا يا اخى..سانهض الان....
وما ان نهضت وهمت بالاقتراب من باب الغرفه ...حتى لمح  شقيقها فى ذلك الضوء الخافت تلك الكدمة التى اصابت عينها فاوقفها قائلا بغضب شديد :مـــــــــاهذا؟؟ ..متى حدث ذلك؟؟ 
لم تكن تلك الكدمه موجوده وقت الغذاء...فعلها وانا بالخارج؟؟؟
افلتها بعنف وتحرك بسرعه يريد الخروج من الحجره...فهرعت من خلفه وامسكت به بشده وهى ترجوه وتستعطفه :ارجـــــــــوك يا ايهاب....ارجوك لا ...
وتعلقت برقبته تحتضنه بشده....وتهمس فى اذنه : لن اسامح نفسى ان آذاك بسببى...
توقف ...نظر اليها ....وقد شاهد الهلع يكسو ملامحها ...فربت على راسها ..
.وقال وهو يصر على اسنانه  :الى متى؟؟ ليت باستطاعتى الوقوف فى وجهه...ولكنى ....جبان...
مسحت منى على وجنتى شقيقها وقالت بعطف وحنان : بل انت تعرف ان ما تفعله هو  الصواب ...كما ربتنا امنا ...ولا تنسى انه والدنا...وله علينا كل الحقوق ....
قال بغضب حاول ان يكتمه :  أى حقوق؟؟؟
كيف تقولين هذا وهو يؤذيك كل يوم دون سبب؟؟
كيف تصمتين...ولم ارك مره واحده تثورى او تغضبى ...
قالت منى وقد ارتسمت اهدأ ابتسامة على وجهها  : من اجل ربى....ورغبة فى رضاه...فمهما حدث منه هو ابى....
قال ايهاب بغضب :مش فى الظلم ده.... ده ظلم....ظلم
قالت بهدوء: وان ظلمنى  .....فهو لايزال ابى...أحبه وواجب على طاعته..
هز ايهاب راسه مستنكرا وعض على شفتيه فى حزن وقال وهو يجاهد الا تخونه الدمعات : سبحان الله ....بعد كل ما عانيناه معه وبسببه ..وظلمه لامنا وطرده وسبه وضربه لها..واجبارى على دخول كلية لا اطيقها ...وظنه السئ بك دائما .....لايزال لديك قدرة على ان تسامحيه؟؟
انا لم يعد لدى القدره يا منى ....
واطرق براسه بعد ان دمعت عيناه واهتزت شفتاه وقال باسى : لن اسامحه مهما حييت على سنوات شقاء وذل ومهانه...لن اسامحه ان حرمنى من امى...لن اســ..
امسكت منى يده وقالت :
والله يا ايهاب اننى لأشفق عليه لما هو فيه......
نظر اليها من بين دموعه وقال : تشفقين عليه؟؟
قالت :نعم....فانا يوما ما ساتزوج  ...وانت ستنشغل فى عملك اما هو فسيعيش وحيدا ....
سامحه الله........ادعوا له كما افعل كل يوم فى صلاة الفجر.. ....قل (اللهم اهده الى الصواب وارحمه وانر بصيرته ...)
فقال ايهاب بصوت خافت :آمـــــــــين....

لم ينتبه احد منهم لان هناك من يقف بجوار باب الحجره...قابضا على العصاه الغليظه فى يده ...مستعدا لدخول الحجره .....فقد كان والدهما والذى تنبه لصوت اقدام ايهاب وللحركه فى الحجره الخاصه بمنى....فنهض وقد عزم الامر على ان يلقن الاثنين درسا لن ينسوه..........!!!

.........................................................

ارتفع آذان الظهر .....وارتفعت صوت خطبة الجمعه فى المساجد .....وهرع كل المصلين من كل مكان لاداء صلاة الجمعه .....
من بين المصلين ...كان ايهاب.....ووالده ....
انتهت الصلاه........وككل يوم جمعه.....وبعد انتهاء الصلاه وقف والد ايهاب امام المسجد ليشترى الفاكهه يشتم هذا ويسب ذاك ويتهم البائع بانه لص..ويغالى فى ثمن البضاعه ...فى مشهد اصبح مألوفا  لسكان المنطقه.....
وعادا.....ولم يكن فنجان القهوه الخاص باللواء ماهر قد تم اعداده بعد....وكانت منى لا تزال فى المطبخ تغسل الصحون....وتجهز طعام الغداء ...
وقف والدها عند باب  المطبخ ....ومن خلفه هرع ايهاب....تحسبا و خوفا من ان يتطور الموقف ......او ان يضرب شقيقته مره اخرى..وقد عزم امره انه لن يتركه يمد يده عليها مرة اخرى....
قال والده بهدوء لم يعهداه : اين فنجان القهوه يا منى؟؟

ارتجفت منى وسقطت من يدها الملعقه التى كانت تغسلها  وقالت :حالا ....حالا ....

الغريب فى الامر ان والدها وقف لحظات يتاملها وينظر اليها ...
دون ان يتكلم....ولم تكن فى عيونه تلك الشراره التى تشتعل حين يغضب....ولم يكن فى عيونه  تلك النظره الشرسه التى تعودتها منى منه حين يجد منها تقصيرا او تأخرا فى اجابة احد مطالبه.........
ولكنها كانت نظره عجيبه..........وغريبه........نظرة لم يفهماها اى من منى او ايهاب....
قال بهدوء مره اخرى : هاتى القهوه ...انا فى حجرتى...
تعجب ايهاب  ونظر لوالده نظرة شك....فماذا اصاب والده؟؟
وفى الحجره الخاصه بالوالد ...جلس على مقعده ...يتذكر ايام مضت....حين كان فى عنفوان صحته ...وجبروت وظيفته........وانجبت له زوجته تلك الفتاه ...بعد ان انجبت له ذكرا....
وكيف انه كره الفتاه....وكيف انه اتهم الام بان الطفله  ليست من صلبه لان الصغيره كانت خمرية اللون بعيون سوداء وشعر خيلى اسود فاحم ...وان امها كانت بيضاء بشعر يقترب الى الذهبى....وهو رجل اسمر البشره وشعره بنى....
و انه يجزم ان كل عائلته ليس من ضمن افرادها اى من يتمتع بتلك الصفات التى ظهرت على الفتاه...حتى انها لم تكن تشبه شقيقها ايهاب ...الذى ورث عن ابيه  كثير من الشبهه بشكل يكاد يكون  مطابقاً ....فمن اين اتت تلك الفتاه؟؟؟
نعم كان يقسو عليها...
تذكر....
تلك المره التى وقفت منى  تغنى امام المرأه وهى تمشط شعرها الاسود الطويل ...فثارثورة عارمه  واتهم الام انها ربت ابنتها على الخلاعة والفجر ...وما كان منه الا ان حلق لابنته شعرها بماكينة الحلاقه ....وضربها بالحزام الجلدى ...حتى تصبح فتاة محترمه....
وعادت هى ببراءه الاطفال تتساءل : هل سينمو شعرى مجددا ؟؟ 
 كانت القسوه من وجهة نظره تربيه وحزم لا غنى عنها فى تربيه الابناء خاصة الفتاه  ... فكان يقول اكسر للبنت ضلع ....ثم انه  رجل الجيش المنظم والتقليدى والذى لا يرضى باخلال باى نظام.....ويضع القواعد الغير قابله للمناقشه ....
وللاسف لم تكن زوجته تقدر اى من هذا فكانت تتهمه بالقسوه....تقف بينه وبين اولادها ....تنال منه الصفعات بغير رضا...
ففاض به الكيل........وطردها ذلك اليوم الذى عاد وعلم انها خرجت دون علمه....متعلله ان ابنها اطاحت به سياره امام المنزل ....وانها سارعت به الى اقرب مستشفى بمساعدة بعض الجيران....
فكيف تسمح لنفسها بان تخرج بصحبة الجيران .... وان مات ابنهما ....فالتنتظر عودة رجل البيت قبل ان تتصرف.....فماذا سيظن الجيران الان؟؟
انها امرأه منحله؟؟ كيف يحتفظ بمثل هذه الزوجه؟؟
وبالطبع لم يدخر وسعاً فى تأديبها ...و استخدم سلطته فى الالقاء بشقيقها حسين فى السجن حتى لا يتدخل فى امور بيته مره اخرى...
تذكر ايضا ..كيف اقام الدنيا ولم يقعدها حين ارتدت ابنته الخمار....فاتهمها انها فلاحه مثل امها...وانها تحاول ان تشوه صورته العظيمه بتلك الملابس التى لا يرتديها  سوى الفلاحين والجهله....ومنعها من الخروج واثار زوبعة فى مدرستها ...متهما اياهم باجبار ابنته على ارتداء هذا الزى....
ثم فى النهايه  تركها ...قائلا: فالترتدى ما شئت...يا فلاحه..
مواقف كثيره...لا تستطيع ذاكرته ان تحصيها جميعا ...وكان مقتنعا انه على حق فى كل المواقف...
ولكن .......بعد تلك السنوات........فجأه وبدون ان يدرى ....وبدون ان يقصد ....فى الفجر حين  سمع جلبتهما.........ونهض ليلقنهما درسا....ولكن بدلا من ان يضربهما  استمع لحوار دار بينهما.........غير بداخله الكثير...
لم يتوقع ابدا ان ابنه الذى  عاش يحلم بان يصبح مثله فى يوم من الايام ...يكرهه؟؟
يشعر بانه اجبر على دخول كلية لا يرغب فيها....ولا يسامحه على قسوته معه؟؟
وتلك الفتاه....تلك الفتاه التى لطالما كسى وجهها بالصفعات.....ولون جلدها بالجروح.... تدعوا له يوميا فى صلاة الفجر؟؟؟
كيف كانت عيناه لا ترى تلك النعمه التى سقطت بين يديه؟؟
شئ ما تغير فى قلبه تلك الليله.....شئ ما حول الصلابة الى لين......
شئ ما جعله يرى كم تشبه منى عمته الكبيره التى توفيت وهو لا يزال طفلا...الان يتذكرها جيدا بشعرها الاسود الفاحم وعيونها الشديدة السواد.....
شئ ما تحطم فى قلب الرجل .....
افاق على صوت دقات رقيقه على باب الغرفه ....
كانت  منى حاملة صينية وضعت فنجان القهوه وبجوارها الكوب الطويل النظيف المملوء بالماء البارد ...وضعت الصينيه من يدها على المنضده الصغيره ....ووقفت امام والدها تتساءل : هل من شئ آخر؟؟
لم يجيبها والدها....لم ينظر حتى اليها ....همت بالخروج ..ثم التفتت اليه وقالت : بعد اذنك يا ابى...
فرفع راسه اليها ....فراى الكدمه التى احاطت بعينها...وكانه يراها لاول مره ....فاشاح بوجهه 
فقالت ...وقد ترددت وارتعش صوتها : أأأأتسمح  لى انا وايهاب....ان ....ان  نذهب الى امى .....لزيارتها اليوم؟؟
رفع راسه وقال :اتحبين ان تقضى عندها الليل؟؟
لم تصدق منى اذنيها ..فترددت فى الاجابه...ثم قالت : كما ترى يا ابى..!!!
فقال والدها : خذى معك ملابسك واقضى عندها الليله فلك اكثر من اسبوعين لم تزوريها....ولكن عودى السبت قبل الظهر....اتفقنا؟؟
هرعت منى نحو والدها وقبلت يده وهى تقول : شكرا يا ابى ....شكرا شكرا ....شكرا 
وخرجت تهرول نحو شقيقها لتخبره.....
فى حين رفع الرجل يده التى قبلتها ابنته ودق قلبه بعنف........فتلك اليد التى لاطالما امتدت الى وجهها بالضرب....ها هى تقبلها .... وتذكر ما كانت تفعله فى صغرها ....حين يضربها بقسوه ....فتمسح دموعها وتعود لتجلس فى حجره بهدوء وتمسك بيده وتضع يدها الصغيره بين اصابعه وتقول له :ايدك كبيره يابابا....وايدى نونو....
ثم تقبل يده بعفوية الاطفال وهى تقول : عايزه اكبر وايدى تكبر زيك يابابا......
وتذكر ايضا كم كان يدفعها بعيدا ....وينادى على امها لتأخذها بعيدا قائلا : بلاش دلع بنات.....
تأفف .........وغمره احساس بالحزن الشديد.....فكل هذه الاعوام كان كالمبرمج...الذى يتصرف دون وعى....دون قلب....دون اى احساس....كيف قلبت كيانه كلمات قليلة سمعها من بين شفتى ابنته؟؟
فاطرق راسه ....وصمت.........صمت فلا يوجد ما يقوله حتى لنفسه.....
.............................................................................
فتحت حسنيه الباب.........واطلقت شهقة تعجب........وظلت تقبل ابناءها قبلات منهمره لا تتوقف......وهى تحتضنهم وتبكى ....وتقول : وحشتونى يا حبايبى.......وحشتونى يا حته من قلبى...
فى حين خرجت نبويه من الحجره مسرعه وهى تقول : الله...!!
ايهاب ؟؟ ومنى مره واحده؟؟
نورتوا البيت يا حبايبى.....واخذت هى الاخرى دورها فى توزيع القبلات الحاره على الابناء...
لاحظت حسنيه العين المصابه فى وجه ابنتها ....فبكت واحتضنتها وقبلتها ...وهمت ان تسالها 
الا ان نبويه اسرعت تقول فى محاولة منها لتشتيت انتباه شقيقتها  : حظكم حلو يا  ولاد خصوصا انت يا ايهاب ....انا عملت كيكة البرتقال التى تحبها...
قال ايهاب :اممممم طبعا ...تسلم ايدك يا خالتى ...مفيش اجمل من كيكة البرتقال بتاعت خالتى....
ضحكت نبويه واسرعت نحو المطبخ تحضر الكعك والشاى....تاركه شقيقتها لتستمتع بصحبة اولادها .....
لم تصدق حسنيه منى حين اخبرتها انها ستبيت معها الليله.....
حتى ايهاب نفسه لم يصدق حين اخبرته منى ....
فقالت امهم : الحمد لله....ربنا يهديك يا ماهر....
مضى الوقت سريعا..........وغادر ايهاب بعد ان سلم على والدته وشقيقته وخالته ....حيث انه سيعود اليوم ليلا الى كليته.....
وترك منى بصحبة والدته ....
قضت منى تلك اليله فى سعاده غامره لم تشعرها منذ اعوام........استلقت بين يدى والدتها كطفلة صغيره....تذكرت معها ايام مضت حين كانت امها لا تزال فى المنزل....حين كانت تخبرها القصص قبل ان تنام.....وحين كانت تفصل لها الفساتين التى كانت منى ترسمها لها ...
فقد كانت مغرمه برسم الفساتين وهى صغيره....
حكت ....لها عن مدرستها ا\امل ...وكيف انها تحبها وتساعدها وتحدثت كثيرا... فكانت كل منهما تريد ان تستمع للاخرى ....
 وكان اعوام من الفراق قد اختزلت فى ليله كامله .....
ومر الليل...دون نوم......حتى آذان الفجر ...فنهضت منى للصلاة جماعة مع والدتها .....
ونامتا اخيرا مع شروق الشمس ...ولكن  ارتفع صوت نبويه تنادى عليهم لتناول الافطار .....ايقظتهما....بكل همه ....
تقلبت حسنيه فى الفراش و قالت  بعتاب لها : ياسلام عليكى يا نبويه....الساعه سبعه ...فطار ايه بس احنا يادوبك نايمين من ساعتين بس...!!
ضحكت منى وقهقهت...وقالت : خالتى نشيطه ....
ونهضت وقبلت خالتها وقالت : هيا ...سوف اساعدك ..هيا يا امى....لانى ساعود المنزل ...
قطبت حسنيه حاجبيها وقالت : الم يقل لك قبل آذان الظهر...؟؟لا يزال الوقت مبكرا...
ضحكت منى وقالت : اريد ان اعود مبكرا ساذهب لاعد له الافطارالذى يحبه ....شكراً له ان سمح لى بالمبيت معك يا امى....
مصمصت خالتها شفتيها وقالت : لاء طيبه ...زى امك  بالظبط ....
فضحكت حسنيه واحتضنت منى وقالت : الله ....مش بنتى....طبعا تبقى زى ...
اما منى فقالت :قلبى يخبرنى اننى سارك كثيرا يا امى....يبدو ان الله استجاب لدعائى....اشعر بذلك اليوم...
احتضنت حسنيه ابنتها ....وتناولوا الافطار........ورحلت منى.....
وفى موقف الميكروباص...انطلقت النداءات ...مؤسسه............عبود...
وركبت منى.....ووضعت حقيبتها بجوارها .....وكان عقلها مشغولا بالسوره التى ستتلوها غدا فى المدرسه.....حتى انها لم تهتم كثيرا لتلك المناقشات التى دارت فى الميكروباص بشان الموسيقى الصاخبه التى يصر على تشغيلها السائق....لانها ببساطه كانت لا تسمع غير تردد الايات التى تذكرها فى سرها .....
وصلت الى الربع الاول من السوره....حين سمعت الصراخ......لم تصرخ.....لم تتفوه بكلمه....
كما انها الوحيده التى لم تشعر بشئ.........فعندما إنقلب الميكروباص ارتطمت راسها........وغابت عن الوعى........لم تشعر باى شئ.
لم تشعر ..........
..............................................................

تذكر العميد التونى..مشهد تراص الجثث ....وظل يتذكر كيف تعجب ان تلك الجثه كانت تبدو وكانها فتاة نائمه ....ومن يراها لا يتصور ابدا انها فارقت الحياه.....لولا تلك الكدمه الزرقاء حول عينها .....
دخل عليه كريم ليخرجه من افكاره :يا فندم...واحد بيسال عن ضحيه  من ضحايا الميكروباص ....
قال العميد التونى : ضحية ايه؟؟ مش الجثث كلها فى المستشفى...
قال كريم : بيقول اسمه اللواء\ ماهر وهدان وعايز يقابلك شخصيا....
قال العميد التونى وقد اعتدل فى جلسته : خليه يتفضل ...خير عايز ايه؟؟

خطا اللواء ماهر متخاذلا.....وقد ظهرت عليه امارات الوهن الشديد....وارتمى على المقعد المواجه لمكتب العميد ....
قال له بلهجه جاده : خير يا فندم؟؟ اى خدمه؟؟
ابتلع الرجل لعابه بصعوبه بالغه....وقال : كوب من الماء من فضلك ...
دق العميد التونى على الجرس وطلب كوب ماء سريعا ...
والتفت للرجل وهو يتجرع الكوب بصعوبه....
وما ان انتهى من الماء حتى قال : هل تأكدتم من ان منى ابنتى كانت بهذا الميكروباص؟؟
تعجب التونى: منى مين؟؟ 
قال له الرجل بصوت مرتجف  :منى ....كانت ترتدى الخمار...و..
اطرق التونى براسه وتذكر صورتها وهى تبدو كالنائمه  وقال : نعم... تلك....ماشاء الله عليها...رحمها الله .....
انهار الرجل .........انهار فعليا....لم يتمالك دموعه...........لم يتمالك ان انتحب وبكى كطفل صغير....
(لا اصدق .....) كانت تلك الكلمه الوحيده التى فهمها العميد التونى من ضمن همهمات الرجل المكلوم...

ونادى على كريم قائلا: خذ سيادة اللواء الى المستشفى ليتعرف على الضحيه....
ولم يفهم لم كان يضرب بيده اليمنى على سطح المكتب حتى جرحت يداه..!!    
لم يفهم لم ظل يردد ..كلمة واحده.......متأخرجدا...!! متأخر جدا......!!! 
ولكن اللواء ماهر كان يفهم جيدا معناها..........فقد شعر اخيرا بان له ابنه ....ولكن متأخر جدا....
------------------

سيد
بقلم عماد حجاب


سيد : أنادى على دور كمان يا اسطى ؟
كان رد عبده عليه هزة رأس نافية بغير أن يلتفت إليه ، و كان يصنع ذلك احتقاراً و تصغيرا ، ثم أغلق زجاج السيارة و  انطلق إلى حيث يركنها بجوار بيته .
و لما وصل مد يده إلى خلف ظهره بغير أن يلتفت أيضاً فناوله سيد إيراد اليوم و كان يوماً حافلاً و الإيراد فيه وفير ، ثم مد يده ببعض المال إلى سيد الذى عدهم بسرعة 
سيد : إيه دول يا اسطى ؟
عبده : دى فلوس يا بن العامية 
سيد : استغفر الله العظيم .... ما أنا عارف إنها فلوس يا اسطى ... بس دول 15 جنيه بس
عبده : ما أنا عارف إنهم 15 زفت ... فيه حاجة
سيد  : بس أنا أجرتى خمسة و عشرين جنيه يا اسطى
عبده : الكلام ده كان زمان ... إنت مش شايف الدنيا ولعت إزاى ... الميغة بتاعة زمان دى خلصت خلاص 
سيد : ميغة إيه يا اسطى ؟ ... و بعدين الدنيا لما تغلى المفروض تزودنى مش تنقصنى 
عبده : بقولك إيه ... أنا مش عاوز صداع 
سيد : مينفعش كده يا اسطى ... ما أنت عارف  و احنا متفقين
عبده : ما هو دول على اللى بتخنصره يبقوا حلوين ... متبقاش طماع
كان عبده يعلم تماماً أن سيد فى منتهى الأمانة و أنه ليس من نوعية التباعين الموجودين فى الموقف ، و أن الإيراد اليومى منذ أن عمل معه سيد قد تضاعف مرتين على الأقل ، و ما ذلك إلا من سرقة التباعين السابقين ، و لكنه مع ذلك كان مكابراً مغالطاً طماعاً لذلك رد عليه سيد بانفعال
سيد : أنا باخنصر ؟ ... انت عارف كويس إنى عمرى ما سرقتك و لا أخدت قرش إلا بعلمك
عبده : ( يضحك ساخراً ) يا واد انت فاكرنى مختوم على قفايا 
سيد : برضه يا اسطى؟ ... طيب خد أنا مش عاوز حاجة ... بس من بكرة شوف لك تباع غيرى 
و مد يده له بالـ 15 جنيه ، فتغير وجه عبده و بدت فيه الشيطانية 
عبده : إنت بتهددنى ياد يا بن ( .... ) انت فاكر إن مفيش غيرك ... ده ميت واحد يتمنى يشتغل معايا
سيد: خلاص يا اسطى ... هات واحد من المية دول يشتغل معاك 
هنا يشعر عبده بالخطورة ، فأين له بمثل سيد فيحاول أن يلطف الجو
عبده : بطل ياد قمصة النسوان دى ... و بعدين إنت مش شايف باصرف قد إيه على العربية ... انت معندكش دم و لا نظر ؟
سيد : مش مشكلتى يا اسطى ... أنا ليه أجرة آخدها ... إنت عارف أنا ورايا كوم لحم
عبده : طيب و العربية اللى بناكل من وراها عيش دى ... مش عاوزة مصاريف ؟
سيد : ما هى اللهم صلى على النبى بتجيب إيراد كويس يا اسطى
عبده : إنت حا تقر على العربية ياد يا بن (.......)
سيد: لا ما باقرش و لا حاجة ...حد يقر على أكل عيشه ... ربنا يبارك فيها يا عم ... قلت إيه ؟
عبده : فى إيه ؟
سيد : فى الأجرة يا اسطى ... حتدينى الخمسة و عشرين جنيه و لا إيه ؟
يرمى له عبده الخمسة و عشرين جنيه و هو يقول 
عبده : خد .. حار و نار فى جتة أمك
سيد :( يعض على أسنانه غيظاً )  الله يسامحك يا اسطى ... أجيلك بكره الساعة كام
عبده : سبعة بالدقيقة تكون هنا ... لو اتأخرت انت حر 
سيد : ماشى يا اسطى ... سلام
عبده : انت رايح فين يا بن (....)
سيد : مروح ... فى حاجة ؟
عبده : و حياة امك ؟... امسك الفوطة دى ( و رماها فى وجهه ) مش حاتمشى إلا لما تغسل العربية و تخليها عروسة ... فاهم
سيد : طيب متخليها بكره الصبح يا اسطى ... حاجى بدرى ساعة و انضفها 
عبده : (بعند) دلوقتى ... مش حاتمشى إلا ما تنضفها ... إنت مش أخدت حقك ... إدينى حقى
سيد : و الله يا اسطى عندى معاد مع الدكتور  
عبده: بلا دكتور بلا وجع دماغ .... ما ليش فيه يا أخويا ... أرجع ألاقيها مراية
ثم خرج وأغلق الباب و دخل بيته و ترك سيد وحده حائراً ينظر فى الساعة
*****
قالت سريا أخت سيد لأمها " أشيل الأكل يامة"
الأم : شيليه يا بنتى ... ما هو برد أصلاً ... أنا عارفة إيه اللى أخر سيد ده كله
سريا : يمكن جالهم مشوار بعيد ولا حاجة 
الأم : ربنا يجيبه بالسلامة  
سريا : مش واخدة بالك يامة إنه لونه مخطوف كده و خاسس و دايماً سرحان
الأم : أمال إيه يا بنتى ... واخدة بالى و عارفة و شايفة ... بس حانعمل إيه ... كل ما أكلمه يقولى مفيش 
سريا : هو كده سيد طول عمره ... سره مابيطلعش بره أبداً
الأم : غلبان يا عين أمه ... شال الهم من بدرى ... من ساعة ما أبوك ما مات و هو الهم ركبه 
سريا : مش هو راجلنا دلوقتى يامة ؟
الأم : ربنا يخليه لينا 
سريا : أمال البت أنعام فين ...ملهاش حس 
الأم : أختك دى فى دنيا تانية و لا حاسة بحاجة
سريا : يامة لسة صغيرة دى ابتدائى لسة 
الأم : تلاقيها نامت 
سريا : لأ ما بتنامش إلا لما سيد ييجى يجيبلها طلباتها ... ما هى كل يوم تقوله هاتلى معاك حاجة ... مرة أستيكة مرة براية مرة قلم ... عارفة يامة حضحكك ... أول امبارح كتبت لسيد ورقة فيها طلباتها و خدها سيد و حطها فى جيبه من غير ما يبص فيها ... و راح المكتبة و فتح الورقة لقى مكتوب فيها قلم روج
الأم : ( تبتسم ) مش بقولك رايقة ... هى الساعة بقت كام دلوقتى؟
سريا : الساعة داخلة على تسعة و نص
الأم : طيب ما تقومى تكلميه من السنترال ... مش معاك النمرة بتاعته ؟
سريا : يامة اصبرى ... ما انت عارفه إنه بيضايق من كده 
الأم : و بعدين ... دا عمره ما عملها 
سريا : الغايب حجته معاه يامة ... قومى نامى انتى و لما ييجى حابقى اسخن له الأكل 
الأم : و أنا حايجيلى نوم إلا لما ييجى ... جيب العواقب سليمة يا رب 
********
كان قد قرأ فى الجريدة أن هذا الأمر يتكلف حوالى ثلاثمائة ألف جنيه ، هذا إن وجد متبرعاً 
و الوقت ليس فى صالحه و كل يوم يقربه من الموت خطوات 
شيء غريب جداً ... كيف يختاره الموت دون غيره و هو المسئول عن أم و أختين ... لماذا يتلف كبده هو بالذات و لا يتلف كبد عبده المجرم الظالم 
كل هذا كان يدور فى عقل سيد و هو يمشى عائداً إلى بيته
غريب هو القدر ... تصاريفه عجيبة لأبعد مدى ... و لم يكن عند سيد من العلم ما يعلم به أن ما يختاره الله تعالى للعبد أفضل و اكمل و أتم من اختيار العبد لنفسه ، و لو علم العبد الغيب لما اختار لنفسه إلاما اختاره له الله تبارك و تعالى ..
من أجل هذا تبرز أهمية العلم الذى يوصل الإنسان إلى فهم مراد الله تعالى من قضائه و قدره ، و حتى و إن لم يفهم العبد مراد الله تعالى فإن العلم أيضاً يساعده على الثبات و التسليم لأمر الله
إذن فالعجب الحقيقى هو أمر المؤمن الذى اختاره الله تعالى له و هو كله له خير ، إن أصابته ضراء صبر فكان خيراً له و إن أصابته سراء شكر فكان خيراً له .
كل الذى كان يدور فى عقل سيد الآن : كيف يصاب هو بهذا الداء اللعين و لا يصاب به عبده ..ذلك الحيوان الشهوانى القذر
الذى لا يتوانى عن التفنن فى إهانة سيد و سبه بأفظع الألفاظ و محاولة محو كرامته رويداً رويداً 
و ابتسم حين تذكر قول الدكتور : "الموضوع بقى أبسط ما يمكن دلوقى ... و العملية بقت تتعمل دلوقتى فى مصر بأقل التكاليف ... 300 ألف جنيه بس ... دى كانت زمان بتتكلف مليون جنيه ، و بتتعمل بره مصر ... شفت الموضوع بقى بسيط إزاى ! "
لما سمع سيد هذا الكلام كاد أن ينفجر فى الضحك ... " الدكتور ده عبيط ولا إيه "
أخرج الموبايل و أخذ يحسب دخله : " 25 جنيه فى اليوم ... يعنى سبعمية و خمسين جنيه فى الشهر و معاش أبويا ربعميت جنيه آدى 1150 جنيه و أمى بتعمل بحوالى خمسميت جنيه من بيع الخضار ... آدى 1650جنيه ، فى السنة يعملوا 19800 جنيه ... طيب محتاجين كام سنة عشان نجيب الـ 300 ألف جنيه ... محتاجين 15 سنة "
ثم ضحك و تعالى ضحكه ... " خمستاشر سنة من غير أكل و شرب و لبس و مصاريف عشان نحوش 300 ألف جنيه ...بسيطة .. هى هى هى "
وجد نفسه أمام صيدلية فأدخل يده فى جيبه و أخرج الروشتة التى كتبها له الدكتور و أمره بالالتزام بالعلاج المكتوب فيها ، و لما سأله : و ده يتكلف كام يا دكتور ؟"
فرد عليه الدكتور : بقولك إيه يا أخينا ... أنا مش فاضى ... إنت شايفنى فاتح أجزخانه؟ ... لو سمحت عشان فى ناس مستنية بره "
طبعاً هو لم يكن يريد أن يشترى العلاج و لم يفكر حتى فى شرائه و لكن لكى تتم الحبكة و تكتمل النكتة 
دخل إلى الصيدلية فوجد فيها صيدلياً صغيراً يكاد أن ينام من قلة العمل ، فدفع إليه بالروشتة فقام و أخذ يجمع له العلاج المطلوب من على الأرفف و تركه سيد حتى جمع كومة العلاج فى كيس بلاستيكى كبير و أخذ يحسب ثمن الدواء عى الآلة الحاسبة 
الصيدلى : 659 و نص ... و مفيش فكة حطيت لك كيسين شامبو بنص جنيه ... يعنى المطلوب 660 جنيه !.
نظر له سيد و قد علت وجهه ابتسامة ساخرة 
سيد : بقولك إيه يا دكتور ... فيه سؤال مهم جداً و ما يقدرش يجاوب عليه إلا صيدلى محترم زيك !
الصيدلى : (منتفخاً ) اتفضل اسأل 
سيد : الشامبو ده كويس ؟
الصيدلى : ( متعجباً ) الشامبو؟!
سيد : آه الشامبو اللى كملت بيه الحساب 
الصيدلى : ( مرتبكاً ) آه ... آه كويس  
سيد : يعنى بيشيل القشرة ؟
الصيدلى : آه ده ممتاز 
سيد : طيب ابقى اغسل بيه راسك عشان شعرك كله قشر 
ثم استدار و انصرف بدون حتى أن يأخذ الروشتة تاركاً الصيدلى و قد فغر فاه 
*****
لم ينس شراء طلبات( أنعام ) أخته الصغيرة ، و التى خرجت من حجرتها و هى تجرى أمام أمها و أختها تفتح له الباب لما رأته من الشباك داخلاً باب البيت و هى تقول :
أنعام : سيد جه يامه 
دخل سيد و نظر إلى أمه و أختيه فعلم أنهم كانوا فى انتظاره ، ثم جلس بجوار أمه على الكنبة
سيد : إزيك يامه
الأم : الحمد لله ... إيه اللى أخرك كده يا سيد ؟
سيد : أبداً ... عملنا فردة بعيد شوية 
سريا : مش قلتلك يامه ؟
أنعام : إوعى تكون نسيت اللى قلتلك عليه 
سيد : (متصنعاً النسيان ) ياه ... مش تفكرينى طيب ؟
أنعام : ( تضحك فى ثقة ) ما تهزرش ... أنا عارفة إنك جيبتهم
سريا : يا بت بطلى غلاسة .. أخوك جاى تعبان
يدخل سيد يده فى جيبه و يخرج لها ما طلبته 
فتضحك و يضحكون ، و تشير الأم لسريا من طرف خفى أن تجهز الطعام
سيد : عامله إيه يامه ؟
الأم : الحمد لله يا حبيبى ...أنا كويسة طول ما انتو كويسين 
سيد : طيب حاقوم اتشطف و اغير 
الأم : قوم يا حبيبى ... متنساش تصلى يا سيد عشان ربنا يكرمك يا بنى 
سيد : حاضر يامة 
كانت قد رأت فى وجه ابنها أشياء قبضت صدرها و لكن لأنها تعرف مقدار تكتمه لم تسأله لأنها تعلم أنها لن تحظى منه بإجابة 
*****
فرغ سيد من الصلاة و الطعام و إن كان قد أكل رغماً عنه حتى لا يضايق أمه 
أمه التى هى عنده أغلى من الدنيا و من عليها ، و التى يتمزق قلبه ألماً كلما شتمه بها هذا المجرم الأثيم المدعو (عبده) ، و لكنه يتحمل ذلك أيضاً من أجلها
قبل يديها و دخل حجرته و أغلق عليه الباب 
و بمجرد أن أغلق الباب حتى واتته الآلام المبرحة و شعر بالدوار يكتنفه و تلاحقت أنفاسه فرمى بنفسه على السرير و تاه فى شبه غيبوبة مثل البئر الذى لا قرار له
و ظل كذلك حتى انتبه على صوت الموبايل فنظر فى الساعة فوجدها قد تعدت الواحدة صباحاً ووجد أن المتصل هو عبده ، فأمسك بالموبايل و رد بإعياء
سيد : أيوه
عبده : بقى انت ياد الواحد ميعرفش يعتمد عليك فى حاجة ... حتفضل بن (..... ) لحد إمتى
طبعاً سبه بأمه بسبة قذرة ، فشعر سيد بأن النار تسرى فى بدنه
سيد : ليه بس كده يا اسطى
عبده : كده غرقت العربية من جوه يا بن (....... )
زادت النار فى قلب سيد تأججاً وود لو أنه أمامه الآن لفتك به 
سيد : معلش يا اسطى 
عبده : معلش إيه يا بن (.... ) .... دا أنا حاوريك الصبح لما تيجى 
سيد : ماشى يا اسطى 
عبده : يلا غور جاتك داهية تاخدك انت و امك 
ثم أغلق الخط
هنا كان سيد قد بلغ منتهاه و انقطه الحبل الذى يربطه بالعقل و التروى 
و كان العرق مازال يكسوه من جراء النوبة التى تركته منذ قليل ، و كان الغضب قد أشعل فيه النار 
و دار فى رأسه أنه هو المسكين صاحب الفقر و الهم و الأم و الأختين ، فضلاً عن مرضه بهذا المرض الخطير 
و هذا المجرم الأثيم سليم و صحته مثل الثور الشاب
كل ما يؤلمه و يمزق نفسه هو أمه ، ما ذنبها حتى تسب و تشتم من هذا الحيوان 
كان من الطبيعى أن الغضب يتراجع رويدا رويداً و تهدأ أعصابه و لكن العكس كان هو الصحيح ...
ظل يتذكر إهاناته و سبه و شتمه له و لأمه ... ظل يتذكر الإهانات المتلاحقة التى ذاقها على يدى هذا الحيوان
لا أدرى ما هى الدرجة التى يغلى عندها الدم و لكن أظن أن دمه قد جاوزها بكثير ، شعر بالضغط يرتفع و بالسخونة تلهبه ، و ظل كذلك حتى غفا غفوة دارت بينه و بين نفسه فيها محاورة أشد حرارة من اللهب ...
و الحقيقة التى كان يجهلها سيد هو أن هذه المحاورة لم تكن بينه و بين نفسه ، بل كانت و بين ضيف عزيز لا يأتى إلا فى مثل هذه المواقف ... الوسواس الخناس !!
*****
الشيطان : إخص على الرجالة ... انت راجل انت ؟
سيد : هو معنى إنى مؤدب إنى مش راجل 
الشيطان : ( يضحك ساخراً ) بطل خيبة ... متداريش على خيبتك بالكلام الفارغ ده
سيد : و كمان مش عاوز أعمل مشكلة عشان أمى و اخواتى 
الشيطان : ( يضحك بسخرية أشد ) ياد اطلع من دول ... إنت جبان ... اعترف و ريح نفسك
سيد : (ينتفض ) متقولش كده ... أنا عمرى ما كنت جبان ... أنا بس خايف على لقمة العيش و خايف لأمى تتبهدل هى و اخواتى 
الشيطان : شف بتقول إيه ... خايف ... يعنى جبان
سيد : بقولك إيه ... ممكن تسيبنى فى حالى ... أنا مش ناقصك انت كمان ... سيبنى أنام عشان عاوز أقوم بدرى
الشيطان : طبعاً عشان خايف تتأخر على عبده يقوم شاتمك بأمك و مهزأك ... مش كده ؟!
سيد : (بغضب ) لأ عشان ده شغل ... أكل عيش ... له مواعيد لازم احترمها
الشيطان : طيب ممكن أسألك سؤال ؟
سيد : اتنيل اسأل !
الشيطان : لو مكانش موضوع الشغل و امك و اخواتك و الفيلم اللى انت بتقولى عليه ده ... كنت ممكن تتصرف مع عبده إزاى ؟
سيد : ( مرتبكاً ) بتقول إيه ؟
الشيطان : إنت سمعتنى كويس  ... لو انت حر كنت حتقدر تقف لعبده ؟
سيد : آه طبعاً ...
الشيطان : يعنى لو شتمك بأمك ساعتها كنت حتعمل إيه ؟
سيد : مكنتش حاسكت له طبعاً 
الشيطان : كنت حتعمل إيه يعنى ؟
سيد : (بحماس ) كنت حارد له الشتمة عشرة 
الشيطان : ( ساخراً ) أيوة عشان يقلعك ملط فى الشارع !
سيد : إيه .. و الله دا أنا كنت ....
الشيطان : (مقاطعاً) إسمع الكلام ... بالقوة مش حتقدر عليه ... إنت مش شايف إنه زى البغل ... و انت زى الكتكوت المبلول
سيد : أنا زى الكتكوت يا ...
الشيطان : ( مقاطعاً ) طيب ما انت ممكن تعمل حاجة تنتقم بيها لنفسك و لأمك اللى ملهاش ذنب دى ، و فى نفس الوقت مفيهاش أى ضرر عليك
سيد : إيه بقى إن شاء الله ؟
الشيطان : حاجة بسيطة قوى ... تقتل عبده 
سيد : ( ينتفض ) إيه ؟ ... أقتله ؟... إنت مجنون ولا إيه ؟
الشيطان : إسمع و احكم انت إن كنت مجنون و لا لأ ؟
سيد : أسمع إيه انت عاوز تودينى فى داهية ؟ أقتله ؟ .. يا نهار اسود 
الشيطان : يا بنى اسمعنى ... الموضوع بسيط خالص
سيد : انت بتستعبط ؟ دا قتل ... يعنى جريمة ... يعنى فيها مشنقة ... يعنى حاموت و اسيب أمى و اخواتى 
الشيطان : ( يبتسم بقسوة ) طيب ما انت كده كده حتموت و تسيبهم 
يصمت سيد و قد شعر بهول الصدمة ، فينتهزها الشيطان و يطرق الحديد و هو ساخن
الشيطان : بدل ما تموت و انت مذلول و مهان و امك مشتومة ... لأ موت بكرامتك و خد بتارك و تار امك
سيد : ( و قد سحقته الحقيقة )  أنا فعلاً قربت أموت 
الشيطان : آه ... كلها كام شهر ... و حتعيش بقى تتعذب و تعذب أمك و اخواتك و مش حتقدر تخبى عنهم أكتر من كده 
سيد : دول فعلاً شكلهم ملاحظين إنى عيان 
الشيطان : ده غير إنك مش حتقدر تعيش من غير علاج .. يعنى حتصرف على العلاج لحد ما تخليهم يشحتوا 
سيد : يشحتوا ؟
الشيطان : و مش بعيد أخواتك البنات يشتغلوا فى الحرام عشان يصرفوا عليك
لو كان دس خنجراً فى قلبه ما كان آلمه كل هذا الألم
سيد : ( ينتفض مذعوراً ) إخرس ... متقولش كده على اخواتى
الشيطان : أنا بقولك على اللى أنا شايفه ... أنا عاوز مصلحتك ... هى دى البهدلة الحقيقية 
يسقط سيد على فراشه من الإعياء و هو يشعر أن الغرفة تدور به مثل الأرجوحة 
سيد : و الحل ؟
الشيطان : تقتل عبده و تضرب عصفورين بحجر
سيد : عصفورين ؟
الشيطان : آه .... تنتقم لكرامتك و لأمك من المجرم ده .... ثانياً تخلص من حياتك بدرى بدرى عشان متبهدلش أهلك 
سيد : (ينظر له بغل ) إنت إيه ؟ ... شيطان ؟
الشيطان : آه أنا شيطان ... بس محترم مش زى باقية الشياطين !
سيد : هو فى شيطان محترم ؟!
الشيطان : آه طبعاً .. صدقنى أنا عاوز مصلحتك ... ده انت عشرة عمر !
******
كانت ظروف سيد المرضية و المادية قد جعلت منه عجينة طرية و فريسة لينة بين يدى الشيطان يفعل بها ما شاء فلم يتركه إلا بعد أن زرع فى نفسه هذه الفكرة الجهنمية الرهيبة 
فأفاق سيد من غفوته و قد امتلكته و سيطرت عليه فكرة أن يقتل عبده 
حل كل مشاكله لن يكون إلا بقتل عبده ..
لن يفر من المرض و عذاباته إلا بقتل عبده
كرامته لن يستعيدها إلا بقتل عبده..
أخذه بثأر أمه لن يكون إلا بقتل عبده ...
لن تنجو أختاه من العمل فى الحرام إلا بقتل عبده ...
لن يتطهر العالم إلا بقتل عبده ...
لن تتحرر فلسطين و العراق و يستعيد العرب والمسلمون مجدهم إلا بقتل عبده !!
سيفرح العالم كله بأن يستيقظ من نومه فلا يجد عبده ... حتى زوجته و أولاده سيفرحون لموته 
إذن فليمت عبده ...
*****
فى طريقه إلى بيت عبده فى الصباح الباكر تحسس سيد جيب سرواله للمرة الألف .. ليتأكد هل اللفافة موجودة أم لا ؟
هذه اللفافة التى كانت لا تساوى إلا جنيهات قليلة أصبحت تساوى الآن كنزاً 
هذه اللفافة فيها خلاص البشرية !!
كنا نظن أن ما دار فى عقل سيد مجرد هلاوس ستنقشع بمجرد أن يطلع عليها الصبح ، و لكن يبدو أننا كنا مخطئين 
ظل بقية الليل يعد خطته و يجهز لها و يزداد مع مرور الوقت تصميماً و إصرارا
و كانت الخطة سهلة جداً أوحى له بها رفيقه الذى يقاسمه الغرفة ، الفأر 
نعم كان هناك فأر يزوره كل يوم فى غرفته و فشلت كل المحاولات لقنصه و أخيراً فكرت أمه أن تضع له سم الفئران فى قطعه من الجبن
فقال سيد لنفسه إن هذا الفأر أولى بالحياة من هذا الذئب ، يقصد عبده طبعاً
كان قد قرر أن يضع لعبده هذا السم فى شطيرتى الكبدة التى يتناولها الساعة الثانية عشر ظهراً على سبيل ( التصبيرة ) ، و التى يشتريها له بنفسه
*******
يقول القزويني في كتابه " عجائب المخلوقات وغرائب الموجودات " عن حجر الزرنيخ _ أن أرسطو قال : له ألوان كثيرة منه أحمر وأصفر وأغبر , أما الأحمر والأصفر فهما ذهبيا اللون إذا أجتمعا مع الكلس حلقا الشعر, ومن أحرق الزرنيخ ودلك به الأسنان نفعها وذهب بخضرتها ., وهو ينفع الجروح والجرب والأمراض الجلدية , ومع الزيت يقتل القمل , ومع دهن الورد يقطع البواسير والزرنيخ الأصفر يقتل الذباب برائحته , وإذا ألقي الزرنيخ مع النبيذ أفسده , و أخيراً هو سم قاتل تكفى كمية قليلة منه منه لقتل الإنسان فوراً
و الزرنيخ هو المعروف بين العوام بـ ( سم الفئران)
*******
شيء فى منتهى السهولة ... قطعة من الكعك كما يقول الغربيون
ثم خطر فى باله أنه سيكون أول المشتبه فيهم و سيعترف هو بعد أول شخطة !
فابتسم فى نفسه و من قال أنه يريد أن يهرب ... إن أمنيته الوحيدة أن يأخذوه و يشنقوه فوراً 
هذا هو الحل الأمثل الذى سينهى عذاباته
و لكن ماذا عن أمك و أختيك يا سيد ؟
يجيب : صدقونى ... هذا أفضل لهم 
المهم ..سيشترى له الشطيرتين كالعادة ثم يضع فيهما الزرنيخ الحبيب ، فيأكل سيد و يأكل ثم أووووووووووع ، و يفرغ جوفه و يتمزق كبده و يقيء دماً ثم يذهب كالكلب الأجرب .
لذلك كاد أن يبتسم حينما رآه و هو يعلم أن هذا سيكون آخر صباح يشهده عبده
استقبله عبده كالعادة بوابل شتائم من أقذر ما يكون و لكن سيد تقبلها هذه المرة بصدر منشرح ، فقد اعتبرها الرفسات الأخيرة لحيوان مذبوح ..
و سارت الأمور بشكل طبيعى و وقف سيد فى مكانه ينادى على الركاب و بيده شطيرة الفول التى يلوكها و هو ينادى على زبائنه يومياً ..
و ركب السيارة بعدما امتلأت و جمع الأجرة من الركاب المتذمرين و أفاق على صوت الركاب المذعورين 
*****
أيمن : إيه يا اسطى ... فيه إيه ؟
مصطفى : براحة شوية يا اسطى
كان سيد قد فهم الموقف ، و علم أن عبده خاضع لتأثير المخدر فهو رآه كثيراً و يعلم كيف يكون حاله حينها ، و لكنه لم يره فى هذه الصورة و هو فى أثناء القيادة ، فشعر بالقلق الشديد
سيد : متهدى شوية يا اسطى 
يلتفت عبده و ينظر له نظرة خاوية شديدة البلادة ، فيرى الركاب هذه النظرة فيتملكهم الفزع 
سيد : ( بخوف ) إركن يا اسطى .... إركن و أنا أسوق
عبده : هو مين اللى يسوق يا .... ( سب له الدين) 
أدرك الناس خطورة الموقف فالسائق يسير بسرعة مائة و خمسين كليومتر الآن و خاضع بالكامل لتأثير المخدر فترتفع أصواتهم و تبدأ النسوة فى الهيستيريا
كان سيد قد نسى كل شيء عن خطته و عن المشنقة و عن مرضه و عن عبده و بذاءاته
كل الذى كان يذكره الآن هو أن حياته على المحك و أن عبده يأخذهم إلى طريق الموت السريع 
و يبدو فعلاً أن ( الحياة حلوة ) ، و إلا فأين ما كان يخطط له طوال الليل ، و لكن هكذا الإنسان ، شجاع إذا كان المجال مجال كلام و أما إذا وضع تحت النصل و حان وقت الفعل فإنه يضع ذيله فى أسنانه و يقول أين المفر .
لم يطل الأمر و اختلط صياح سيد و صراخه مع صيحات و صرخات باقى الركاب ، و حانت منه التفاتة لنافذة السيارة فرأى الهول القادم و أيقن بالموت ..
و مرت صورة أمه و أختيه أمام عينيه 
و تذكر اللفافة التى كانت فى جيبه فتملكه الذعر ... إنه سيلقى الله تعالى بعد لحظات و هى فى جيبه ...سيلقى الله تعالى و هو قاتل أو على أقل تقدير مقبل على جريمة قتل مكتملة الأركان
فتماسك و وضع يده فى جيبه و أخرج اللفافة و جاهد حتى رماها من النافذة المجاورة له و هو يتمتم بالاستغفار 
و بمجرد أن أفلت يده منها حتى شعر بأنه قد ألقى جبلاً من على صدره و لم يعد شيئ يهمه 
مرحباً بالموت ...
*****
كالعادة لم يكن الاهتمام بـ (سيد ) كالاهتمام بباقى الركاب ، حتى فى الجريدة التى نشرت خبر الحادث لم يهتم المحرر حتى بذكره و كأنه حشرة داسها أحدهم .
و هكذا تسير الأمور ..

------------------  
شوقى
بقلم عماد حجاب

لم يكن فى القاعة إلا عشرين فرداً معظمهم لم يكن يتابع ما يقال 
و بعد مرور حوالى ربع الساعة كان كل منهم ينظر فى ساعته مستعجلاً الوقت حتى تمضى تلك الساعة الكئيبة التى ما شجعهم على حضورها إلا علبة الطعام و العصير التى توزع فى آخر الندوة .
غطس أحدهم فى كرسيه حتى يدارى نفسه ثم همس لجاره : الله يخرب بيتك يا زفت الطين انت ... إيه الصداع ده..
فرد عليه جاره : يعنى دى جزاتى  يا فرغلى... و لاَّ خير تعمل شر تلقى ... قلت أظبطك فى أكلة حلوة عمرك ما شميت ريحتها .. 
فرغلى : أكل إيه و زفت إيه ؟ .... هو أنا دماغى ناقصة ... مش كفاية مراتى يا  مندور
مندور : ( مبتسماً ) يا نهار اسود ... هى مراتك بتقولك كلام من ده 
فرغلى :  يا راجل ... دا أنا كنت طلقتها بالتلاتة 
مندور : اسكت بقى يا نيلة انت الراجل شافنا 
بالفعل شاهدهم شوقى الذى يحتل مكان المحاضر ، و بالفعل كان يشعر بأنه لا أحد على الإطلاق يتابع كلامه فضلاً عن أن يتحمس له ، من أجل ذلك كان عرق الخجل و التعب و التكلف يسيل على جبينه فأمسك بمنديل يجفف به عرقه ثم جرع جرعة ماء ... تنفس الناس فيها الصعداء و قد ظنوا أنه قد أنهى حديثه
و لكن خاب رجاؤهم فقد واصل حديثة أمام الميكروفون 
شوقى : يا إخوانى مش معنى إن أعداء الحرية كسبوا جولة إنهم كسبوا الحرب ... أبداً ... الحرب بينا و بينهم طويلة ... لازم نرويها بالوقت و المال و إن لزم الأمر نرويها بالدم !!
كان قد تكلف كثيراً فى الجملة الأخيرة و نطقها بطريقة مسرحية للغاية و كان ينتظر  أن تلتهب الأكف بالتصفيق و لكن لم يصفق إلا اثنان من أتباعه الذين أمرهم بالتصفيق عند هذه النقطة ، و لكن لم يتفاعل معهم إلا واحد أو اثنان على استحياء  مما زاد الأمر سوءً ..
و واصل شوقى حديثه الممل 
شوقى : الأمم و الشعوب تاريخها لا يقاس بالساعات و لا بالأيام و إنما يقاس بالقرون ... عشان كده إحنا لا ننتظر أن يأتى ما نتمنى فى حياتنا و لكننا نصنع غداً أفضل لأولادنا و أحفادنا ... يعنى إحنا الشمعة التى ستحترق لتضيء للأجيال القادمة 
مال فرغلى على مندور و همس له :
فرغلى : الله يحرقه بجاز ... هو الراجل ده الزمبلك بتاعه باظ ... مش عاوز يفصل 
مندور : المشكلة إنى سايب الواد ابنى الحمار فى الدكان ... ربنا يستر و ما يخربش الدنيا !
فرغلى : أنا قلت لك قبل كده ... اللى يمشى وراك يروح فى توكر
مندور : يا عم بلا توكر بلا جوكر ... خلاص كلها عشر دقايق و يتنيل يخلص 
فرغلى : ماشى يا أخويا ... ابقى صحينى لما يخلص 
و بالفعل سقطت رأسه على صدره و ارتفع غطيطه
و لاحظ شوقى أن فرغلى نام بل لاحظ أن حوالى نصف الحاضرين نام و لكنه لم يكن يستطيع أن ينهى المحاضرة قبل أن تنتهى الساعة لأن المحاضرة يتم تصويرها 
شوقى : الليبرالية
ثم سكت ليستشرف ردود الأفعال ، و بالفعل كان ردود الأفعال ممتازة ... زاد عدد النائمين !!
فرفع صوته حتى يستيقظ النوام 
شوقى : الليبرالية يا إخوانى هى الحل ... الحرية ... التحررية 
طبعاً لم يكن أحد من الموجودين يفقه شيء عن هذا الذي يقوله ، بل إن معظمهم لا يستطيع أن ينطق كلمة ليبرالية بشكل صحيح 
--------
شوقى : و فى النهاية أحب أن أكرر أننا مازلنا فى بداية الطريق .. و هو كما أشرنا طريق طويل ملآن بالصعاب و المشاق ... و لكننا ماضون فيه .. و لن تردنا عنه أى قوة على وجه الأرض ... فالحرية هى أثمن ما يشتريه الإنسان ... أشكركم على حسن الإنصات ... و إلى اللقاء .
نزل شوقى من على المنصة و هو فى أشد حالات التذمر و الغضب و هو يشعر بزفرات الخلاص تنتطلق من الصدور التى كانت جالسة أمامه ، و جرى إليه يحيى سكرتيره و حمل عنه حقيبته و خرج به إلى حيث سيارته فركب شوقى فى الخلف و جلس يحيى بجوار السائق الذى انطلق بالسيارة فوراً
شوقى : ( بغضب ) إيه ده يا زفت انت ... إيه الأوباش اللى انت جايبهم لى دول 
يحيى : أعمل إيه يا فندم ... كل اللى وجهنا ليهم الدعوات مجوش 
شوقى : إزاى ؟! .. أكيد انت اتأخرت فى توزيع الدعوات 
يحيى : أبداً و الله ... الدعوات اتوزعت من أسبوع كامل ..
شوقى : إزاى ده يحصل ؟... أنا أحاضر لشوية عمال و مكوجية و جهلة زى دول
يحيى : طيب أنا أعمل إيه بس يا شوقى بيه ؟ كان لازم المحاضرة تتسجل 
شوقى : أنا أتكلم عن الليبرالية مع فران و سمكرى ؟... هزلت
يدارى يحيى ابتسامته التى خرجت رغماً عنه و هو يتمتم : الله يرحم أصلك 
شوقى : كلهم ناموا بعد أول عشر دقايق ... و اللى صاحى مبرق و عينه حمرا زى ما يكون مبلبع حاجة 
يحيى : و الله يا فندم ما لقيت غيرهم ... كان لازم أنقذ الموقف 
شوقى : طيب كنت استنضف ... هات ناس متعلمة على الأقل ... يا راجل ده أنا شفت واحد منهم جى بالجلابية و لما حس بالحر راح رافع ديل الجلابية و قعد يهوى بيه على وشه كأنه قاعد على الترعة 
يحيى : حانروح فين دولقتى يا فندم
شوقى : ( ينظر فى ساعته ) اطلع على الشيراتون ... مستر مارك مستنينى فى الجناح بتاعه 
-------
الدنيا مقلوبة..!
لأول مرة تشعر بأن الهواء نفسه معبأ بالتوتر ، فيكفى أن تتنفس حتى تتوتر
هكذا شعر العميد التونى و هو يضع قدمه داخل مديرية الأمن
الكل يهرول ... الكل يظهر على وجهه القلق 
اجتماع على أعلى مستوى مع مساعد وزير الداخلية شخصياً 
ماذا حدث ؟... لماذا حدث هذا الذى حدث؟!
لا أحد يعرف .. على العموم يا خبر بفلوس بعد ساعة واحدة سيكون ببلاش 
هذا ما دار فى عقل العميد التونى و هو يتوجه إلى حجرة الاجتماعات التى غصت عن آخرها بكل الرتب الكبيرة بداية من عقيد و حتى لواء 
ربنا يستر
 --------
شوقى : الكلام ده مينفعش يا مستر مارك ... و بطل شغل اليهود و افتكر إنك أمريكى ...
مارك : يا مستر شوقى أنا ..
شوقى : (مقاطعاً ) أنامش مستر يا حبيبى ...
مارك : أمال انت إيه يا مستر شوقى
شوقى : أنا جحش يا سيدى ... استريحت
مارك : (مبتسماً ) جحش ؟!!... لا يا مستر شوقى انت أكبر من كده !! .. بس ليه بتقول الكلام ده ؟
شوقى : مش عارف ليه بقوله ؟... بقول إنى جحش عشان صدقتكو 
مارك : و إحنا ما غيرناش كلامنا ... اللى اتفقنا عليه معاك حانفذه 
شوقى : ( ثائراً ) إنت لسة عاوز تضحك على تانى يا مستر مارك ؟
مارك : أبداً ... إنت عارف إن انت اللى بنجهزه عشان تبقى البج بوص فى المنطقة كلها بعد الدكتور 
كان الدكتور الذى يشير إليه مارك هو الرجل الأول فى المنطقة و الذى تستعمله أمريكا كعصا لتأديب النظام و تغدق عليه من الأموال و العطايا 
و لكن نظراً لأن سنه قد كبر و أصابه داء عضال فإنهم قد فكروا فى استبداله فلم يجدوا خيراً من صاحبنا 
شوقى : بلا بج بوص بلا بج دونكى ... كل مرة تسمعنى الكلام ده و تضحك بيه على 
مارك : أبداً ... بس إحنا عندنا أجندة و ترتيب و نظام ... كل حاجة ليها معاد 
شوقى : يعنى أنسى كل اللى وعدتونى بيه 
مارك : أبداً ... و أوعدك إن الموضوع قرب خالص
شوقى : طيب .. حاعمل عبيط المرة دى كمان و أصدقكم .. رغم إنى عارف إن المتغطى بيكم عريان 
مارك : ( ضاحكاً ) حلوة دى يا مستر شوقى ... (المتغطى بيكم عريان ) ... إكسيبريشن جديد ... كل مرة اتكلم معاك فيها يزيد رصيدى اللغوى 
شوقى : طيب ... كنت بتقول إنك عاوزنى فى حاجة مهمة
مارك : طبعاً فى حاجة مهمة جداً بس أنا كنت سايبك تخرج كل اللى عندك عشان تركز معايا فى اللى حاقوله 
شوقى : قول يا سيدى 
مارك : أولاً الشيك ده عشانك 
يضع مارك يده فى جيب سترته و يخرج شيكاً يناوله لشوقى ، فيقرأ شوقى الرقم المكتوب فى خانة المبلغ يجده ربع مليون دولار !!
شوقى : إيه ده ... إيه الكرم ده كله ... 250 ألف دولار مرة واحدة ... أحبك يا اخضر !!
مارك : ( بحزم ) اسمع اللى حاقولك عليه كويس و عاوزك تنفذه بالحرف الواحد 
شوقى : إنت تأمر يا مستر مارك 
مارك : المبلغ ده مش كله ليك
شوقى : ( متأسفاً ) ليه كده بس ؟
مارك : اسمعنى ... أنا معايا شوية ورق حاديهم لك ... عاوزك تقراهم و تدرسهم كويس عشان فيهم شوية تكليفات ... و قبل ما امشى تكون حرقتهم ... مفهوم 
شوقى : عادى ... إيه الجديد فى كده ؟ ما احنا كل مرة بنعمل كده
مارك : بس المرة دى مش زى أى مرة 
شوقى : إزاى يعنى ؟
مارك : أول حاجة حتلاقى أسئلة كتيرة هنا عاوزة إجابات ... حتلاقى استبيان تملاه ... حتلاقى تعليمات المفروض توزعها على الصحفيين بتوعنا عشان يعملوا أكبر صدى ممكن لحمل الرأى العام على اللى حانقولك عليه ... كل الصحفيين بتوعنا بلا استثناء ينشروا الأخبار اللى حانقولها لك 
شوقى  : أخبار إيه ؟
مارك : حتلاقى كلام عن التوريث .. و كلام عن صحة الرئيس ... و كلام عن البورصة ... و كلام عن تزوير الانتخابات ... و كلام عن الإخوان المسلمين ... 
شوقى : و إيه الجديد برضه ما هو ده اللى بننشره على طول 
مارك : المرة دة حيكون كله مره واحدة و بطريقة مركزة و بنغمة تصاعدية تشحن الناس شوية شوية ... يعنى خلال السنة دى يكون الموضوع جاب ثماره 
شوقى : على كده المبلغ ده مش كفاية ... إنت طالب شغل كبير قوى
مارك : فيه شيك زيه كل ثلاث شهور 
شوقى : ( بلهفة )  إذا كان كده أنا تحت أمركم 
مارك : و عاوز كمان تعملى بحث مفصل عن حالة المجتمع ككل ... الناس بتتكلم فى إيه ... إيه اللى بيتقال على القهاوى و فى البيوت ... إيه اللى بيدور فى الجلسات المغلقة ... أخبار السكر و الزيت و العيش و التموين ... أخبار الدراسة إيه و بالذات فى الأزهر ... أخبار الولاد المتدينين إيه... خطب الجمعة بتتكلم عن إيه ... و باقى الكلام موجود عندك فى الورق اللى حاديه ليك 
شوقى : ماشى بس فيه حاجة كده مش مظبوطة 
مارك : إيه ؟
شوقى : إشمعنى بتقولى أنا الكلام ... ليه طلبتوش من الدكتور ؟
مارك : مش بقولك إن احنا بنجهزك عشان تبقى نمبر ون فى مصر 
شوقى : نمبر ون إيه يا عم ؟... إنت هتخلينى أصدق 
مارك : بكرة تشوف و ساعتها تقول مارك قالى
شوقى : بس أنا قلقان
مارك : من إيه بس يا مستر شوقى
شوقى : يا عم قلت لك أنا مش مستر 
مارك : ماشى ... قلقان من إيه ؟
شوقى : قلقان و خلاص ... حاسس إن أنا مليش ضهر
مارك : حد برضه يكون شغال مع أمريكا و يقول إن ملوش ضهر
شوقى : مش عارف ... مش مرتاح لكم ... بصراحة كده حاسس إنى شغال مع شوية تعابين 
مارك : ليه كده بس ؟... إنت شفت مننا حاجة وحشة ؟
شوقى : لسة ... بس حاسس إن الوحش جاى فى الطريق
مارك : يا راجل سيبك من كلام المصريين الخايب ده ... خليك مع الكسبان
شوقى : الكسبان ؟! ... طيب بمناسبة الكسبان .. عملت لى إيه فى موضوع الجنسية ؟
مارك : موضوع إيه ؟
شوقى : أيوة إعمل فيها أطرش بقى ... الجنسية ... الجنسية الأمريكانى
مارك : ( متظاهراً بالتذكر ) آآآه ... الناشيونالتى !!
شوقى : إسم الله عليك ... الناشيونالتى ... مردتش على يعنى من ساعة ما كلمتك
مارك : متقلقش ... Everything is under control ... 
شوقى : مش فاهم 
مارك : يعنى كله تحت السيطرة
شوقى : هو أنا بقولك مش فاهم إنجليزى ... أنا مش فاهم قصدك
مارك : يا مستر شوقى الأمور عندنا لازم تاخد حقها فى الدراسة ... و كل شيء عندنا زى ما قلتلك بيخضع للأجندة و التوقيت ... أهم حاجة التوقيت
شوقى : ( مغمغماً ) روح يا شيخ ... الله يحرقكم إنتو و الأجندة بتاعتكم فى يوم واحد
مارك : بتقول حاجة مستر شوقى؟ 
شوقى : بقول يحيينى و يحييك ربنا
مارك : ( مقهقهاً ) أهى دى جديدة برضه ... إكسبريشن جديد
شوقى : أهو ده اللى انت فالح فيه 
مارك : يا مستر شوقى ... إنت شغال مع أمريكا ... عارف يعنى إيه أمريكا
شوقى : ما هو اللى مخوفنى إنى عارف يعنى إيه أمريكا
مارك : و إيه اللى مخوفك ؟
شوقى : اللى مخوفنى إنكم بتلحسوا كلامكم و معندكوش كلمة شرف 
مارك : ( ببرود ) و إيه كمان؟
شوقى : و المتغطى بيكم عريان 
مارك : ( يضحك ) تانى ... عريان فى البرد ده !!! ( يضحك )
شوقى : آه عريان و نص كمان .... إنت نسيت اللى حصل لأيمن نور؟
مارك : إيه اللى حصل له ؟
شوقى : مش سيبتوهم يحبسوه لحد ما كان حيفطس فى السجن ؟
مارك : أيمن نور ده حكاية تانية ... غيرك خالص
شوقى : غيرى إزاى يعنى ... هو مش كان شغال معاكم و بينفذ اللى بتقولوا عليه ؟
مارك : مش بالظبط ... مكانش بينفذ كل اللى بنقوله عليه 
شوقى : إزاى ؟
مارك : كان طموحه إنه يكون رئيس 
شوقى : و إيه المشكلة ؟
مارك : المشكلة إنه مينفعش ... معندوش كاريزما و لا شعبية و لا قبول ... و كان عنده عيوب تانية
شوقى : عيوب زى إيه ؟
مارك : ( بلهجة تهديد ) كان دايماً مستعجل ... زيك كده يا مستر شوقى 
شوقى : ( متراجعاً ) لااااء ... أنا مش مستعجل 
مارك : و على العموم مش هو ده اللى احنا ممكن نعتمد عليه ... إحنا عاوزين واحد زيك يا مستر شوقى ... عرفت إحنا مأجلين موضوع الجنسية ده ليه يا مستر شوقى 
تزيد دقات قلب شوقى إلى درجة عالية و ينبت العرق على جبينه 
شوقى : ليه ؟  قصدك إيه ؟
مارك : ( مبتسماً ) عشان رئيس الجمهورية فى الدستور بتاعكم مينفعش يكون عنده جنسية تانية
ينتفض شوقى فى قوة و كأنه لسعه عقرب و سرح به خياله و ألجم لسانه
شوقى : إيه ؟ .. رئيس ؟ .. أنا .. يا لهوى ...إنت بتتكلم بجد
مارك : يا مستر شوقى ... خليك معانا تكسب 
شوقى : أنا معاكم قلباً وقالباً ... أنا معاكم بكل قوة ... أنا معاكم للصبح ... أنا معاكم بكل حاجة .. أنا ..
مارك : ( مقاطعاً ) المهم إنك تسمع الكلام و تسيبنا إحنا نفكرلك ... و افتكر دايماً .. الأجندة
شوقى : ربنا يخلي لنا  الأجندة ... ربنا يخلي لنا  الأجندة ... و اللى كتب الأجندة 
مارك : مش حوصيك بقى على الشغل يا مستر شوقى
شوقى : الشغل .. من عنيه الاثنين ... انت تؤمر يا مستر مارك ... يا وش السعد
مارك : عاوزين أكبر جهد ممكن ... عاوزين الأفكار دى تنتشر بين الناس و ميكونش ليهم كلام غيرها
شوقى : بس ليه الكلام ده ... إيه المقصود بده كله
مارك : ما انت عارف يا مستر شوقى ... إنت نسيت الفوضى الخلاقة ولا إيه ؟
شوقى : ( ساخراً ) الفوضى الخلاقة !! آه .. مش ده كلام كوندليزا السودة ؟... انتم لسة فاكرين؟
مارك : إحنا مبننساش حاجة خالص يا مستر شوقى ... إحنا إدارة مش أفراد
شوقى : ماشى يا عم الإدارة ... بس انت النهاردة عسل يا مستر مارك .... رئيس مرة واحدة 
مارك : أمال إيه يا مستر شوقى ... انت عندنا حاجة كبيرة قوى
شوقى : ( ينهض) ربنا يخليكوا لينا يا مستر مارك يا عسل ... خد الاكسيبريشن ده ... المتغطى بيكم دفيان !!
مارك : ها ها ها ... تمام مستر شوقى 
تصافحا و نزل شوقى و ركب سيارته 
-------
كانت كل كلمة و كل همسة فى هذا اللقاء الذى جمع بين شوقى و الرجل الأمريكي تنقل مباشرة إلى رجال الأمن 
-------
يحيى : ما شاء الله يا فندم ... عينى عليك باردة ... نازل من عند مستر مارك غير ما طلعت خالص
شوقى : ( مبتسماً ) مستر مارك ده راجل جدع ... بقولك إيه يا يحيى 
يحيى : أفندم ؟
شوقى : ( ساهماً ) الساعة كام دلوقتى ؟
يحيى : الساعة ثلاثة و تلت يا فندم
شوقى : عال قوى ... لسة بدرى ... اليوم لسة قدامنا 
يحيى : حنروح فين دلوقتى يا شوقى بيه ؟
شوقى : ( يبتسم منتشيا) حاتروحوا انتم و تسيبونى عشان رايح مشوار ... مشوار خصوصى ... يلا اركن
ينزل يحيى و السائق و قد فهما إلى أين سيذهب
و احتل شوقى مكان السائق و مضى و تركهما خلفه و أخرج هاتفه المحمول 
شوقى : ألو ... زيزي .. حبيبتى ... أنا جايلك دلوقتى
زيزى : أو ما افتكرت ؟
شوقى : هو أنا أقدر أنساك يا قمر ؟
زيزى : ما انت قدرت و اللى كان كان 
شوقى : بقولك إيه ؟ أنا جايلك فى الشقة بتاعة المرج ... عاوزك تستنينى عشان النهاردة السهرة صباحى 
كانت هذه الشقة قد اشتراها للأخت زيزى و لا يعلم بها أحد غيرهما
زيزي : مستنياك ... ده انت باين عليك مبسوط قوى 
-------
كانت أمسية سعيدة .... و كيف لا و قد قضاها مع زيزي 
ثم فى حوالى الثامنة مساءً انصرفت زيزي لعملها المحترم فى الملهى الليلى ، و استسلم هو للنعاس اللذيذ ، و منذ أن وضع رأسه على الوسادة لم تفارق رأسه الأحلام الوردية 
رأى نفسه و هو يحلف اليمين الدستورية ... و رأى نفسه هو يدخل إلى القصر الجمهورى لأول مرة ، و رأى نفسه و هو يأمر و ينهى 
و فى العاشرة مساء استيقظ على رنين الهاتف المحمول 
ترررررررررررن
شوقى : ألو 
مارك : أيوه يا شوقى 
شوقى : أيوة يا مستر مارك ... ليه بتتكلم على النمرة دى ؟
مارك : ( بيأس ) خلاص يا مستر شوقى كله زى بعضه
سقط قلب شوقى بين قدميه من اللهجة التى سمع مارك يتكلم بها 
شوقى : هو إيه اللى كله زى بعضه ؟ يعنى إيه ؟
مارك : يعنى الموضوع انتهى ... اللعبة كلها انكشفت 
لانت بطن شوقى و شعر بالمغص و بح صوته  
شوقى : انت بتقول إيه ؟
مارك : اسمعنى كويس .. مفيش وقت ... انت صدر ليك أمر اعتقال 
شوقى : ( برعب ) إيه ؟ .. اعتقال ... ليه ؟
مارك : مفيش وقت ... أنا قلت أحذرك عشان تعمل حسابك
شوقى : و انتو حاتسيبوهم يعتقلونى ؟
مارك : للأسف الموضوع خرج من إيدينا
شوقى : و الناس اللى عندكم ... فين هما ؟
مارك : للأسف يا مستر شوقى ... الناس بتوعنا بيعتبروك دلوقتى كارت محروق 
شوقى : ( بغضب ) يا ولاد الكلب ... يعنى بعتونى 
مارك : مش كده يا مستر شوقى ... بس المرحلة دى محتاجة شوية تضحيات
شوقى : و إيه اللى حصل ... دا انت من كام ساعة قلت لى كلام غير ده خالص ... إيه اللى حصل
مارك  : للأسف أنا عرفت إن كل اللى قلناه كان متسجل ... يظهر إن الأمن عندكم صاحى قوى ... غير ما كنا متوقعين
شوقى : ( بذعر ) يا نهار اسود ... سجلوا كل حاجة ؟ .. دى فيها إعدام
مارك : عشان كده أنا قلت أحذرك .. إنت عارف إحنا مبننساش رجالتنا !!
شوقى : مبتنسوش إيه رجالتكم ... الله يخرب بيوتكم ... و انت حاتعمل إيه ؟
مارك : أنا راجع على اللى استيت 
شوقى : راجع فين يا أخويا ؟
مارك : راجع على الولايات .. خلاص أنا دورى انتهى هنا ..
شوقى : ( يوشك على الجنون ) و إيه اللى حصل ؟ 
مارك : فى أمور استجدت 
شوقى : أمور استجدت ... أمور إيه اللى استجدت ... و انت راجع أمريكا ليه
مارك : Persona sgradita 
شوقى : نعم يا أخويا ؟
مارك : شخص غير مرغوب فيه  ... الوداع يا مستر شوقى ... كان نفسى أودعك ... بس طيارتى كمان ساعة .. سي يو !!
يغلق الخط و يترك شوقى و بينه و بين الجنون شعره 
كيف حدث هذا ؟ .... كيف حدث هذا ؟ ...كيف حدث هذا ؟
شوقى : ( يحدث نفسه ) دا أنا كنت خلاص ... قربت ... إيه اللى حصل ... فين أمريكا ... فين مارك 
الله يخرب بيوتكم ... عريان ... المتغطى بيهم عريان 
ثم قام من السرير و دار فى الشقة كما يدور الحمار حول الرحى 
-------
ألم أقل لكم ... أصبح الخبر ببلاش 
خرجوا من الاجتماع و كل منهم يحمل تكليفاً واحداً ...
كل منهم خرج و تحت إبطه ملفاً فيه كل ما يتعلق بشوقى المنيلاوى
اقلبوا كل حجر و ابحثوا عن شوقى المنيلاوى
أحضروا شوقى المنيلاوى حياً أو ميتاً 
يا نهار أبيض ... شوقى المنيلاوى مرة واحدة 
ماذا صنعت يا شوقى المنيلاوى ؟!!
و دخل كريم على العميد التونى مكتبه فوجده يصلى الضحى فانتظر حتى انتهى 
كريم : تقبل الله يا فندم
التونى : منا و منكم ... ها .. إيه الأخبار؟
كريم : تمام يا فندم .. شغالين 
التونى : وزعتم نشرة بأوصافه ؟
كريم : و ده محتاج نشرة يا فندم ... مين ما يعرفش شوقى المنيلاوى ؟
التونى : على رأيك 
كريم : بس سيادتكم إيه رأيك فى الموضع ده يا فندم ؟
كان العميد التونى أزهد الناس فى الكلام عن هذا الموضوع ، فلم يكن يحب هذا الصنف من الناس ، و لو كان الأمر بيده لأعدمهم فى ميدان عام بدون محاكمة ، و لكنه كرجل قانون كان مكبلاً لا يستطيع أن يخالف القانون الذى من المفروض أن يحميه لذا فقد اقتضب الكلام مع كريم 
التونى : رأيي إن الناس دى عايزة الحرق
كريم : بس الناس دى موجودة من زمان يا فندم و مع كده كنا سايبينهم ... إشمعنى دلوقتى يعنى ؟
التونى : شغل سياسة يا كريم ... شغل سياسة 
كريم : بس الناس دى بتخرب فى البلد فعلاً يا فندم و البلد مش ناقصة
التونى : هى السياسة كده ... مش أى حد يفهمها 
كريم : طيب ما فيه غيره كتير ... إشمعنى هو يعنى ؟
التونى : بقولك إيه يا كريم ... أنا مبحبش سيرة العالم دى 
كريم : تحت أمرك يا فندم ... أجيب لسيادتك اليومية دلوقتى ؟
-------
شوقى : ألو … أيوه يا ريس مأمون
مأمون : خلاص يا أستاذ شوقى … كله تمام
شوقى : عال عال … إمتى بقى ؟
مأمون : بكره الصبح الساعة تمانية … تطلع على موقف عبود حتلاقى كشك سجاير اسمه أبناء البحيرة ، حتلاقى جنبه عربية بيجو 504 زيتى ، و السواق اسمه علوان حتقوله إنك من طرفى ، تديله الفلوس و تاخد منه جواز السفر و حيوصلك لحد المينا و يركبك و تسافر بالسلامة .
شوقى : ماشى يا ريس مأمون … مش عاوزين حاجة تعطلنا .
مأمون : و لا يكون عندك فكرة يا أستاذ شوقى … إحنا عاوزين نرد الجمايل 
شوقى : ماشى يا ريس .. لو فى جديد كلمنى  ... مع السلامة 
زفر شوقى فى ارتياح و جلس على المقعد و قد بدأ الاطمئنان يغزوه و يحل محل القلق و التوتر و الرعب الذى لازمه أياما و ليالى طويلة 
أخيراً ... أخيراً سيفر و يهرب و يترك هذا البلد بلا رجعة 
هذا البلد الذى لا يقدر المواهب و لا الخبرات !!
هذا البلد الذى إذا سرق فيه الغنى تركوه و إذا سرق فيه الصغير أقاموا عليه الحد
ثم أسند شوقى رأسه إلى مسند المقعد و رحل وراء ذكرياته
---
تخرج فى كلية الحقوق بعد لأى ، و ليس ذلك إلا لقلة ذات اليد فلم يكن يملك ثمن شراء الكتب و لا حتى تصويرها ، فكان يستعيرها من زملائه الذين أشبعوه سخرية ملأت حلقه مرارة تلازمه حتى الآن .
حذاؤه الذى دخل به الجامعة هو نفس الحذاء الذى تخرج و هو فى قدمه 
تدنت نفسه و قبل العمل فى وظائف حقيرة ليقتات ، فوالده كان فقيراً و أمه نشأ فوجدها مريضة ، لا تريد أن تبرأ و لا تريد أن تموت !
عمل بعد تخرجه فى مكتب محاماة يملكه قريب له من بعيد ، و كان بحق نعم المعلم ، لم يبخل عليه بشيء من خبراته ...
علمه كيف يغش عملائه ، و علمه كيف يستنزف الأرامل و المطلقات 
علمه كيف يمص دم الغلابة الذى يظنون أنه الذى سيأتى لهم بحقوقهم السليبة
علمه كيف يماطل و يؤجل القضايا ليطيل مكث القضية فى مكتبه يسحب بها أموالاً إضافية 
علمه كيف يقبل القضايا التى يعلم أن أصحابها مذنبون و يتحايل على القانون الوضعى المليء بالثغرات حتى يأتى بالبراءة لهؤلاء المجرمين
باختصار علمه كيف يكون نصاباً محتالاً 
و لأنه كان دنىء النفس خبيث الطوية ، لديه استعداد فطرى للحرام فإنه تلذذ بالعمل معه و تفوق فى عمله لا كمحام و لكن كنصاب حتى فاق التلميذ أستاذه ، و جاء الوقت الذى استقل فيه بنفسه
و على نفس الدرب سار بل و سار فى أعمال أشد خطورة و أكثر دناءة حتى ذاع صيته و اشتهر و أصبح يحمل فى حافظته فيزا بنكية يسحب بها أموالاً من حساب به مبلغ لا بأس به ..
و لكن هل يشبع طالب مال ؟ كلا بالطبع 
ركب الموجه التى كانت بمثابة الدجاجة التى تبيض ذهباً 
تعرف على أحد النصابين المودرن الذين أنشئوا المكاتب التى تتعاطى الأموال من أمريكا و أوروبا بحجة أنهم دعاة إلى الديموقراطية و أنهم نوافذ يتنشق منها المواطنون الحرية ، .. إلى آخر هذا الهراء
و أصبح منبراً من منابر الليبرالية اللعينة التى صدروها لنا لتعيث فى الأرض فساداً 
و لما دخل هذا المجال فهم أنه ليس وحده المشتغل بالنصب ، بل كل الذين يعملون فى هذا المجال نصابون محترفون ، و لكنه نصب من نوع آخر ... نوع شيك محترم مهاب
" نحن ندافع عن الحرية و الديموقراطية " هكذا كان شعارهم الظاهر 
أما هم على حقيقتهم فإنهم مجرمون مرتزقة ، و لكنهم يتزيون بزى الوطنى المخلص الذى يضع روحه على كفه فداء للوطن !! و الله يشهد إنهم لكاذبون
منافقون مردوا على النفاق ، و لصوص و طلاب دنيا و ثروة 
هؤلاء هم هذا الصنف من البشر 
بل و الأدهى من ذلك و أمر أنهم يعملون كجواسيس على بلادهم ... يتقاضون ثمن المعلومات 
و بالفعل اتهم أكثر من مرة و لكنه كمحام بارع فى المقام الأول كان يستطيع أن يسل نفسه من التهمة كما تسل الشعرة من العجين
---
عاد إلى الواقع و حمد الله أنه جاء إلى هذه الشقة التى لا يعرف أحد عنها شيء و إلا كان الآن فى قبضة رجال الأمن الذين سيسلمونه بالطبع إلى الحاج عشماوى، ليلف الحبل حول عنقه السمين 
ارتجف للفكرة و نظر فى الساعة فوجد أنه لم تبق إلا ساعة و نصف على موعده
سوف يفر .. سوف يهرب بجلده إلى إيطاليا فى المركب و منها إلى سويسرا حيث أمواله التى اكتنزها على مدار عشر سنوات 
قام و ارتدى ثيابه ووضع على عينه نظارة شمس و نزل إلى الشارع و ترك سيارته فى الجراج لأنه من السهل تتبعها 
وقف منتظراً التاكسى فلم يظفر بواحد حتى شعر بالرعب من فوات موعده 
فسار حتى موقف سيارات الميكروباص 
----------
سيد : مؤسسة عبود ... مؤسسة عبود ....مؤسسة عبود
يندفع نحو السيارة رجلان و امرأة مسنة 
شوقى ... محامى 
علاء ... عاطل
أمينة .. امرأة مريضة مسنة 
و لم يعد هناك إلا مكانان فيركب شوقى بسرعة ، و يدفع علاء أمينة بكتفه فتكاد تسقط على الأرض و يركب و لا يعيرها اهتمام ....
-----
يركب شوقى الميكروباص و يجلس فيه ساهماً محزونا قد تبددت أحلامه و تبخرت أمانيه
منذ ساعات كان على وشك الوصول إلى مقعد رئيس الجمهورية ، و ها هو الآن يفر  محشوراً فى ميكروباص ... هل هناك أسوأ من هذا 
أفاق على صراخ الناس حوله 
-----
رفع العميد التونى راسه إلى كريم الذى ما زال واقفاً 
التونى : إيه يا كريم ... فى حاجة تانى ؟
كريم : أيوه يا فندم فيه حاجة مش حتصدقها سعادتك
التونى : خير يا كريم ... انت يومك كله مفاجآت النهاردة
ابتسم كريم و أخرج له صورة مشبوك فيها صورة بطاقة 
امسك التونى بالصورتين و تمعن فيهما 
التونى : ( مذهولاً ) ده من ضمن اللى كانوا فى الحادثة ؟ .. 
كريم : تمام سعادتك يا فندم 
التونى : سبحان الله
كريم : مفاجاة رهيبة يا فندم مكناش نتوقعها 
التونى : فعلاً ... سبحان الله ... إن الله يمهل للظالم حتى إذا أخذه لم يفلته 

-------------

إسماعيل
بقلم د. أحمد مراد

 
نهض إسماعيل بهدوءه المعهود من رقدته وأخذ يتمتم بكثير من الأدعية والأذكار التي اعتاد لسانه على ترديدها بشكل تلقائي .. 
وتوضأ مسبغا وضوءه وانطلق تتساقط منه قطرات الماء ليصلي ركعتين وقت السحر كما اعتاد في كل ليلة قبيل الفجر
ومكث جالسا على سجادته يردد أذكاره التي يلهج بها في هذا التوقيت دوما
حتى سمع آذان الفجر فنهض منطلقا الى المسجد القريب منه
هذا هو اسماعيل في كل ليلة 
وهذا الأمر بالكامل لم يستغرق منه أكثر من نصف الساعة
ولكن كان له أبلغ الأثر في نفس وروح إسماعيل
فهي السبب المباشر التي تجعل الراحة تتسلل الى كل جوانحه
والطمأنينة تسكن قلبه
والهدوء الرائع الذي عُرف به في كل تصرفاته
ومن العجيب أنك لو رأيت إسماعيل منذ خمس سنوات ما كان ليخطر ببالك أبدا أنه هو نفس الشخص .. 
ولنعد قليلا قبيل هذا التغير الجذري ..
***** 
قام اسماعيل من نومه وهو يتثائب بقوة وعلى وجهه تكشيرة لا تطيقها زوجته
التي قالت له .. (( يا ستار يارب غطي بقك لتبلعنا ))
فقال لها بخشونه
(( إجرى يا ولية جهزي الفطار على ما البس بسرعة ))
انطلقت وعلى محياها السخط الشديد من كل شيء محيط بها
زوجها المكفهر الوجه دوما
الرافض لكل ما حوله
العاجز عن توفير أبسط مقومات الحياة لهم
وبسبب عجزه هذا يخرج كل انفعالاته الرافضة والساخطة والغاضبة على الجانب الضعيف في حياته
زوجته وأبنائه
دوما يهينها ويشتمها ويهون من قدرها ومقامها وأنها سبب كل مشاكل العالم بأكمله
وانه بدونها وأولادها كان ملكا لا ينقصه شيء
وضربه لأولاده الصغار لا ينقطع 
وصوته العالي هو ما يقض مضطجع كل جيرانه بسبب عدم انقطاعه
كانت زوجته تتعجب أشد العجب من كل هذا
فجارهم حسين في نفس ظروفه
بل لديه ثلاثة أولاد وليس ولدين مثله
ولم تسمع لهما صوتا
وزوجته دوما باسمة وهادئه
بل إنها تذهب لتستعير منها الكثير
فما السر في كل هذا الغضب الواقع عليها من الله
قالتها لها جارتها ببسمتها الجميلة التي لا تذهب عن وجهها
 .. (( عندما تكونين مع الله ..  فهو يضع بقلبك طمأنينة وهدوء رائعين .. جربي الصلاة وقراءة القرآن والاستغفار ..
ومن يتق الله يجعل له مخرجا ويرزقه من حيث لا يحتسب
وقلت استغفروا ربكم إنه كان غفارا يرسل السماء عليكم مدرارا ويمددكم بأموال وبنين ويجعل لكم جنات ويجعل لكم أنهارا . . )) 
وحينها فكرت فعلا أن تجرب هذه الوصفة
بدأت تلتزم بالصلاة وقراءة القرآن الكريم 
ورغم تعتعتها وقراءتها المتكسرة
إلا أنها بالفعل بدأت تشعر بأنها تفعل شيئا جميلا في حياتها
وكل يوم بعد ذهاب اسماعيل الى العمل مسرعا ومتأخرا كعادته
تنهي بسرعة ما ورائها من طبيخ وغسيل ومسح للأرضيات
وتذهب مسرعة الى جارتها لتساعدها بسرعة إن كان لديها ما تبقى من عمل
وتجلس معها لتسمع منها الكثير والكثير من المواعظ وتعاليم الدين
وسبحان الله
فعمل البيت الذي كان لا ينتهي
أصبح لا يستغرق منها سوى سويعات ببركة عجيبة لا تعرف مصدرها
وكلمات جارتها أصبحت تنزل على قلبها بردا وسلاما
وصلت للهدوء والسكينة التي كانت تنشدها
وأصبحت الصلاة لها متعة
وقراءة القرآن بلسما
والاستغفار ديدنا
قالت لجارتها  .. (( أسألك الدعاء لزوجي بالهداية .. ))
فقالت لها .. (( اطردي الشيطان من بيتك وسوف تكن الهداية بإذن الله ومن عند الله ))
قالت  .. (( وكيف هذا  ؟ ))
فأخبرتها بأن يظهر أثر الطاعة عليها في تصرفاتها معه
الطاعة له في غير المعصية امتثالا لأمر الله عز وجل
تحمل المعاناة منه بقلب صابر وراض دون تذمر ولا اعتراض
تغيير الأبناء نحو الصلاح واجعليهم كل يوم قبل ذهابهم لمدارسهم وحين عودتهم
يقبلون يده ويسألونه هل هو راض عنهم أم لا
رغما عنه كل هذه التغيرات ستكون ذات أثر فعال عليه

ورغم كل هذه الوصفات
إلا ان اسماعيل كان ساخطا غاضبا رافضا لكل شيء
بل إنه كان يشعر بالمقت نحو جارتها هذه
وقال لها لو رأيت تحدثيها أو تذهبين لها سيكون طلاقك

فما كان منها الا أن تقيم الليل وتدعو الله له بالصلاح والتقوى
ولم تكن أبدا تدرى شيئا عن المشكلة الكبرى التي يعاني منها
فرغم راتبه الضعيف في العمل صباحا
وراتبه الأضعف في عمل المساء
إلا أن الحياة كانت تسير به كما تسير بغيره
وليس هذا هو السبب الحقيقي وراء توتره وعصبيته الدائمة
فالمشكلة أكبر من ذلك بكثير
إنها الشقة الضيقة التي يقيم بها
والتي رغم الاختناق بها إلا أنها الملجأ الوحيد له
وها هو مهدد بفقدها تماما والمبيت بأولاده في الشارع وبلا مأوى 
وكل هذا بسبب أخيه حمدي
ذلك الشاب الفاسد رد السجون الذي ابتلاه الله به كأخ له
فالشقة هي الورث الوحيد من أبيهما
وكان قد أنهى أمرها معه وأعطاه مبلغا من المال على أن يتنازل عنها
وحدث التنازل بالفعل
ولكن أخاه الفاسد واللص وبائع المخدرات
تمكن من سرقة هذا التنازل
ويهدده الآن بطرده من الشقة أو سداد مبلغا أكبر من السابق
وهو لا طاقة له بشيء
ولم يكن ينقصه هذا الأمر ليحطمه 
لولا زوجته وأسرته ما كانت هناك مسئولية ملقاة على عاتقه
ولكان قد أصبح ملكا يملك كل زمام أموره
لن تفرق معه أن يبيت على باب أحد المساجد
أو أن يأكل أي طعام
أما هذه المسئولية الكبرى الملقاة على عاتقه بزوجته وأبنائه
فهي تهد من عزيمته وتذهب بكل قواه
كان يرى زوجته ويتندم أشد الندم على اليوم الذي تزوجها فيه
ويرى أبنائه ويسأل نفسه ما فائدتهم في حياته
مجرد مصدر لتعبه وارهاقه وألمه وتحمل مسئولية لا قبل له بها
ياليته ما أنجبهم ولا رآهم
ورغم أن زوجته تغيرت تغيرا جذريا
وبدأت في التخفف عنه كثيرا
وتحاول حجب أولاده عنه بمتاعبهم وتركه للتفرد بذاته
إلا أنه على غير المتوقع
زاده هذا الأمر سخطا ونقمة فهي تشعره بأنه شيطان
ولا أحد فيهم يعلم بأنه أكبر ضحية 
وكأنما أراد الله عز وجل أن يظهر له حقيقة الأمور
ففي يوم الجمعة
أصرت زوجته على أن يخرج معهم الى إحدى الحدائق
القريبة والمجانية
رفض بعنف
وهي تتعلق به وتقسم له بأن هذا اليوم سيكون بداية التغيير في حياته
وهي لا تدري بأي تغيير سيحدث
وأمام إصرارها الغير مبرر والعجيب
وافقهم
لتقع الكارثة
كانو يقفون على جانب الطريق 
ودخل هو ليشترى علبة سجائر له بأحد المحلات
وليخرج على صوت مكابح إحدى السيارت بصريرها العنيف
وصرخات المارة العالية
وخرج ليجد مشهدا لم يفارق مخيلته حتى آخر لحظة
زوجته وولديه ممزقين وغارقين في دمائهم أمام عينيه
لم يشعر بنفسه 
وهو يرتمي فوقهم
ويجمع اشلائهم بيديه
ويضمها الى صدره
وبكائه الحار والعالي ونهنهته التي تمزق نياط القلوب
وكم كانت زوجته صادقة لأبعد مدى
بان هذا اليوم هو بداية التغيير
وياله من تغيير
فجأة أصبحت شقته خاوية عليه
وسادها سكون عجيب
أصبحت كالقبر المظلم
أين ضجيج أولاده الذي كان يتذمر منه
هو الآن أصبح يتوق اليه
كم يشتاق لأصواتهم هذه 
كانت شقته رغم كل شيء تموج بالحياة 
أما الآن فهو يشعر بكل موات الدنيا
وتوالت عليه كل ذكرياتهم أمام عينيه لتمزقه
وأخيرا 
زوجته الحبيبة 
التي تزوجته رغم فقره
وتحملت منه كل سيء وقبيح
وفي النهاية كانت تسعى للتخفيف عنه واشعاره انه ليس وحده
وهو لا يقدرها ولا يعطيها حقها
ولم يدرك قيمتها الحقيقة إلا بعد فقدها
كان يرى بأن اسرته هي سر شقائه وعنائه في الدنيا
وعلم الآن أن الحياة الحقيقة لا تكون إلا بالمعاناة  والألم والسعي للتخلص منهما والمثابرة 
فالنجاح لا طعم له لو جاءك على طبق من ذهب وبلا أرق
أما أجمل وألذ وأروع احساس 
هو الوصول الى الهدف بعد تخطي كل الصعاب
نظر الى جانب غرفة نومه
حيث كان يستيقظ ليلا فيجد زوجته ساجدة وصوتها يلهج بالدعاء له
فيتقلب في فراشه ويعطيها ظهره ولا يعيرها أي اهتمام ولا كأنه سمع أو رأي شيئا
فشعر بكل حنين وحب الدنيا لها
ومزق قلبه شوق أحاط به لكل خلجة من خلجاتها
فقام وارتمي على موضع سجودها
وأخذ يبكي بكاءً مرا لأجلها
وأخذ يدعو الله عز وجل أن يجمعه بها مرة أخرى
وظل على حاله هذا قرابة الساعة 
حتى إنه ذهب في نعاس عجيب في موضعه هذا
وإذا بها ببسمة وضاءة جميلة 
تأتيه في منامه هذا
وتقول له  (( مش هتصلي معايا بقى يا اسماعيل ؟ ))
فقام من رقدته منتفضا
وهو يشعر بسعادة الدنيا كلها أن رآها في منامه
وعلى الفور توضأ وأنغمس في صلاته هذه ساعات وساعات حتى مطلع الفجر
وطلع عليه الصبح
وهو يشعر بميلاد جديد وعجيب
فما كان منه الا أن ذهب ليطرق باب جاره
الذي ما إن فتح له
حتى ارتمى اسماعيل على صدره وأجهش في البكاء
وقال له  .. (( أنقذني وعلمني كل أمور ديني ))
وقد كان
ومن يومها واسماعيل قد نذر أن يقيم الليل قبيل الفجر بلا انقطاع الا حين العجز عن ذلك عجزا تاما ..
وبعد أن كان يتمنى الموت كل يوم
فهم المعنى الحقيقي للحياة
وبدأت الطمأنينة والراحة في جعل عبق جديد لحياته
وبدأ كل يوم وليلة في الدعاء لزوجته وأولاده
حتى كان هذا اليوم
وهو ذاهب لعمله صباحا باكرا
استقل سيارة المؤسسة عبود
وفتح مصحفه كعادته ليشغل أوقات فراغه بالعبادة
وإذا به يستمع لصوت جاره وهو يقول (( يارب خدني بقى وريحني ))
تعجب اسماعيل من هذا الدعاء العجيب
لماذا يعتقد الجميع بأن الموت سيكون راحة 
وليس بداية لنوع جديد من الشقاء
وياله من شقاء فقد يكون بلا نهاية
فأي عنت أو ألم في الدنيا حتما له حد وينتهي
فما بالك بالآخرة التي فيها كل شيء أبدى إلى ما شاء الله
فنصحه قائلا (( يا أخي لا يجوز شرعا أن تدعوعلى نفسك بالموت والهلاك مهما كانت معاناتك فالله أعلم هل الموت راحة لك أم بداية الشقاء .. ولكن المأثور أن تقول اللهم اجعل الحياة زيادة لي في كل خير .. واجعل الموت راحة لي من كل شر .. ))
وكانت هذه بداية حديثه مع محسن والذي كان بسببه توبته السريعة والعجيبة
وكم شعر اسماعيل بكل راحة الدنيا 
فلأول مرة يكن ذا أثر إيجابي وفعال
وحينما ارتفعت الصرخات 
كانت بسمته الوضاءة تملأ وجهه وبغير سبب
ولم يشعر بأي صوت ولا أي كلمة
وإنما كانت صورة زوجته وأولاده هي كل ما يملأ مخيلته

***** 
دخل كريم على العميد التوني وهو متردد جدا
فنظر اليه العميد التوني نظرة متفحصة  وقال له .. (( ماذا ورائك يا كريم هذه المرة ))
هز كريم رأسه غير مصدق وقال .. 
.. (( قضية ميكروباص الدائرى تقريبا قد انتهت ))
فقال له العميد التوني (( نحن منذ خمسة أيام كل يوم نكتشف بها مفاجأة كبرى وكأن هذا الميكروباص قد حمل بين جنباته كل مفارقات الكون واختزنها لنا .. ولكن ما زلنا في مرحلة التحقيق ولم يصلنا التقرير الفني عن حالة السيارة رغم أن فحص دماء السائق أظهرت أنه كان تحت تأثير المخدرات بالفعل .. ولكن يجب استكمال كافة الاجراءات للنهاية ))
قال له كريم .. (( اليك كبرى المفاجئات يا سيدي  ))
.. 
نظر اليه العميد التوني متسائلا .. 
فأشار كريم الى الجندي الواقف على باب العميد التوني ليدخل شابا أشعثا الى حجرته
وما إن دخل هذا الشاب حتى انفجر باكيا وبصوت متهدج قال .. 
.. (( لقد كان يعلم  .. والله كان يعلم  .. ))
كان المشهد عجيبا ومحيرا للغاية أمام العميد التوني 
فقال لكريم  .. (( ما هذا .. ))
فقال كريم .. (( هذا شاب جاء ليعترف بأن حادث هذا الميكروباص كان مدبرا وأنه خلف كل هذا  .. ))
شحذت الجملة كل اهتمام العميد التوني فقام واقفا وأمسك بتلابيب هذا الشاب وقال له 
.. (( من أنت وما اسمك ؟ ))
فقال له الشاب ببكاء مرير  .. (( أنا حنكش يا باشا  ))
اشمأز العميد التوني من الاسم وقال له  (( ما هو اسمك الحقيقي ؟ ))
فقال له  .. (( حمدي حمدي يا باشا وأنا أخو الشيخ اسماعيل الذي مات بالميكروباص وقد دبرت كل هذا لكي اتخلص منه وأحصل على الشقة وحدي بعد صراع خمس سنوات لنهبها منه بلا طائل .. فتقربت من ذلك السائق المعتوه عبده وأعطيته المخدرات بسعر اقل من السوق
وغبت عنه مدة وبعدها حينما شاهدت اسماعيل بعيني وتأكدت من ركوبه للسيارة .. ألقمت عبده السائق حبة تسبب الهلاوس قبل خروجه بسيارته على الطريق الدائري المزدحم وأنا أعلم بأن أخي اسماعيل يستقل سيارته كل يوم في نفس الموعد قبل ذهابه لعمله  وخططت لكل هذا لأتخلص منه وفقط .. ))
شعر العميد التوني بكل غضب الدنيا وبلا شعور ارتفع كفه ليهوي بصفعة هائلة ارتجت الحجرة كلها على اثرها 
وهو يقول بصوت هادر
.. (( قتلت ستة عشر نفسا لأجل شقة أيها الشقي ؟ .. أنت تستحق الاعدام ألف مرة  .. ))
قال حمدي .. (( نعم سيدي اقتلني وافعل بي ما تشاء فانا استحق كل ما تراه  .. ))
انعقد حاجبا العميد التوني وهو يتسائل 
اذا كانت نفسه فعلا شريرة وأقدم على جريمته هذه بدم بارد و دون أدنى اعتبار لأي مقدسات ولا محرمات ولا مشاعر انسانية .. فما الذي جاء به هكذا باكيا نادما معترفا بكل شيء ؟.
وخرج سؤاله مباشرة الى حمدي متسائلا عن هذا الأمر
فأخرج له حمدي ورقه من جيبه 
وقال له بسبب هذه يا باشا
أمسك العميد التوني بالورقة 
وبدأ يقرأ ما بها
واذا بها وصية اسماعيل والتي كان ينصح ويعظ فيها الجميع بأن الموت قادم وهو سيف مسلط على رقاب جميع العباد ويجب الاستعداد له 
ويأمرهم بعدم فعل أي بدع ولا منكرات في جنازته
وأخيرا توجه بالحديث لأخيه حمدي فقال له
أخي الحبيب حمدي 
والها إني أحبك حبا جما لأنك من لحمي ودمي وربطنا الله عز وجل برباط مقدس لا ينفصم
فقد خرجنا من رحم واحد ومن صلب رجل واحد
وأنت أخي رغم كل شيء
أخي الحبيب
هذه الشقة تم تسجيلها باسمك منذ وفاة زوجتي وأبنائي
وكل راتبي الذي اتحصل عليه والذي كنت أشكو منه سابقا أصبح يفيض عن حاجتي
فأنا استخدم منه الكفاف
ونصف المتبقي صدقات والنصف الآخر أدخره لك عند جاري حسين وستعلم به فقط عند وفاتي
أخي الحبيب
أنا أدعو الله عز وجل أن يجعل وفاتي سببا لهدايتك كما كانت وفاة زوجتي وأبنائي سببا في ذلك معي
فأستحلفك بالله العلي العظيم
أن تأخذ العظة من موتي
وتتفكر أن لك ربا يجب أن تخشاه
وأنا مسامحك في كل ما فعلت وما ستفعل
واذا كنت حقا تريد أن أرضى عنك رضا كليا
فتذكر الله عز وجل وفقط

لم يتمالك العميد التوني زمام دموعة التي سالت رغما عنه وهو يقرأ هذه الكلمات التي خرجت من مكنون قلب طاهر وصادق
ولأن الإخلاص كان يفيض منها 
فقد اخترقت قلبه وعقله وروحه كما فعلت بحمدي صاحب كل البلايا
فنظر لحمدي وقال له 
حتما مصيرك الاعدام يا حمدي على جريمتك الشنعاء هذه
فلا تخيب رجاء أخيك فيك
ولتبدأ بتوبة نصوح قبل لحاقك به
وأشار لكريم بأن يأخذه للخارج
وجلس على كرسيه خلف مكتبه
ووضع رأسه بين يديه وهي تموج بأفكار عجيبة
الموت
ذلك الكائن العجيب
الذي يعيش بيننا وكلنا نحاول الهروب منه ونخشاه
لماذا لا نستعد له في كل لحظة وحين
فكلنا لا يدري متى ستكون النهاية
ولا كيف ستكون
وكافة المشاهد والمفارقات التي وردت إليه عبر هذه القضية كانت أقوى وأكبر مما يتخيل
فمن يعلم ويتعظ بما فيها
حتما سيسعى للاستعداد ليوم الرحيل
قبل أن تدنو منه ساعاته الأخيرة

تمت بحمد الله


