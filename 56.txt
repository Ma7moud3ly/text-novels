
أحـــــلـــــى صـــــدفـــــهـ  بـــحـــيـــاتــــي



....الجزء الاول....

"" الفصل الاول ""



كانت جالسه هي وأختها يسولفون وقالت : ريم : ياربيه طفشانه وما ودي أداوم بكره مليت 
رغد : حتى أنا على بالك ودي أداوم يعني ...
ريم : وهي متحمسه طيب وش رايك نغيب ...
رغد : أحلفي بقووووووووه .... لو نقدر نغيب كان غبنا بس أمي رافضه من كثر غيابنا خصوصا من بعد ما وقعنا على التعهد ...
ريم : ياربيه أقولك بكره من جد مالي خلق أداوم 
رغد : أمرنا لله وش نسوي ...
ريم : بتهور : طيب وش رايك ننحاش من المدرسه مثل ما سوينها من زمان 
رغد : وين لا مجنونه أنسي مستحيل أعيدها مره ثانيه كفايه المره الأولي بغى يجيني جلطه من الخوف.. 
ريم: اقول عاد يلا اللي سواها مره يسويها مره ثانيه وياختي خلينا نفلها شوي ... تكفين رغد..
رغد بتردد: من قلبي ودي بس عقلي يقولي لا.. وانا حاسه انو بيصير شي. وخايفه ومدري وشلون وضعي.
ريم حست ان اختها بدت تتقتنع : اقول رغد تكفين وش بيصير يعني.. المره الاولى وعدت وما صار شي .. لاتصرين متشائمه كذا..
رغد: طيب خلاص اقلقتي ام راسي بس وشلون ننحاش..؟؟
ريم تفكر بحماس : شوفي . انحاش انا بوقت الفسحه.. بس اذا صار في وحده من الامهات او المدرسات بتطلع لانو دايما يجون الامهات ياخذون بناتهم وقت الفسحه واطلع معاهم قاطه. وبعد كذا انحاش وامرك واطلعك من مدرستك وانتهينا..شفتي الذكاء..
رغد بإنبهار: يلعنك.. وش هالفكره الجهنميه ولا ولد يسويها .. صحيح انها خطيره بس بنفس الوقت رهيبه وفله .. خلاص طيب اوكي.. بس لاتنسين خذي موبايلك.. وانا باخذ موبايلي عشان نتفق او اذا حصل أي شي نتصل على بعض..
ريم بفرح: اوكيه اتفقنا..
" على فكره اهل ريم رغد شوي فري عشان كذا تجرأو""

&&&&&&&&&&&&&&&&&&&&&&&&&&&&&
اعــــرفكم على عائلة ""أبو مشاري""

ابو مشاري: رجل اعمال ناجح وكبير وعنده شركه شراكه مع اخوه واخته .. قلبه حنين وطيب واغلى شي عنده عياله..
ام مشاري: مره متفتحه وما عنده قد على قوالة ريم .. حبوبه وطيبه وحنينه بس في نفس الوقت جديه..

مشاري: الولد الكبير عمره(23) سنه يدرس بالجامعه قسم حاسب حبوب وهادي وجميل بمعنى الكلمه من ناحية حدة ملامحه وجذااااااااب بشكل مو طبيعي والبنات يطيرون عيله بس ما يعطي احد وجه..... دايما في حاله..

رغد: عمرها (19) سنه بثالث ثانوي<<<رايحه فيها..حلوه وتشبه اختها ريم جذابه ومره كيوت نحيفه شوي بس مناسبها..عيونها عسليه وسيعه وشعرها لونه بندقي ..

ريم:عمرها (15)سنه بثالث متوسط بمدرسه تختلف عن مدرسه اختها رغد ....حلوه وجذابه ...بالكلام العربي يعني"تخقق" جسمها حلو وشعرها اسود وعيونها وسلع وكحيله وعربجيه وحبوبه..وتحب المغامرات..

&&&&&&&&&&&&&&&&&&&&&&&&&&&&&


رغد:يلا قومي ننام لاني خلاص مليت من وجهك عورني راسي من كثر ماتحنين علي..وبعدين عشان تستعدين لمغامره بكره..
ريم:ايه صح لازم استعد لبكره..لوووووول بروح انام..تصبحين على خير يااحلى واغلى اخت بالدنيا<<<مولله..


رنت ساعتها وصحت وهي مره متحمسه ومستعجله..
ريم: رغد.. رغد.. بسرعه قومي يلا نتأخر على المدرسه..
رغد: اقول اذلفي عن وجهي وش ذا الحماس للمدرسه.. اثرك ما نتي هينه..
ريم: اوووف . اقول قومي بلا كلام فاضي تراني مروقه لاتنكدين علي.
رغد: خلاااص قمنا يكفي حنه فوق راسي والله ذبحتيني..

خلصت ريم بسرعه ونزلت..على الفطور مع امها وابوها واخوانها..
ريم: صباح الخير يا احلى ام واب في الدنيا..
ام مشاري: صباح النور.. وش عندك اليوم مروقه..ولا بعد صاحيه بدري..
ابو مشاري: صباح النور والسرور يا حلى بنت.. بس ما قلتي لنا وش عندك اليوم..
ريم ما ردت على احد ..
مشعل :ملنا سلام..
ريم: اكيد.. صباح الخير ياحلو..
مشعل : لالا البنت صدق فيها شي اليوم ..
ريم في نفسها" عشانكم ما تدرون وش ناويه عليه""
نزل مشاري: لالا اليوم فيه شي ريم صاحيه غريبه..
ريم عصبت: وش فيكم علي.. يعني ما يصير لي اصحى بدري..
مشاري: الا يصير لك بس مو من عوايدك..
ريم ما ردت عليه...


نزلت واخيرا الست رغد وعلى طول نطت في عينها ريم..
ريم: خير ان شا الله كل هالتأخير كان ما نزلتي..
رغد وهي مالها خلق: اقول وخري عن وجهي ترى محد رايق لك..سلمت على امها وابوها واخوانها وافطرت بسرعه.. وطلعت عقب ما شيبت ريم براسها...

فـــــــــــــــــي مـــــــــــدرســــــــــــــة ريــــــــــــــــــــــــــــــــم


ريم: صباح الخير والفل والورد والياسمين..وش اخباركم بنات؟؟
ساره قامت تلمس حرارة ريم: اليوم وش شاربه .. وش ماكله. وش عندك اليوم مروقه..
ريم: اووووووه وش فيكم اليوم القاها من وين ياربي من البيت ولا المدرسه..
ساره: لا بس كنت مستغربه.مو من عوايدك..
ريم: بلاك ما تدرين وش بسوي..
ساره: وش بتسوين بعد؟؟
ريم: سر... ما راح اقوله..
ساره: اقول ريم بلا سخافه قولي ..
ريم: "نو ..وي.."
سارة بعصبيه: بتقولين ولا شلون..
ريم : خلاص بقولك بس بعدين..
ساره: اوكيه اهم شي تقولين لي..

" في الفصل"

ريم معها الدفتر وتكتب لساره : اسمعي انا اليوم ناويه اهج من المدرسه..... وتعطي الدفتر لساره.
ساره: وش تقولين انتي مجنونه.. اول شي كيف وشلون ومتى .. علميني بسرعه..
ريم:الله كل هالأسئله مره وحده خلاص انا اقولك السالفه..
" وقالت السالفه لها عشان تساعدها "
ساره: طيب تتوقعين خطتك بتنجح؟؟
ريم: ان شا الله ميه بالميه هذي خططي مو حيا الله..
ساره: ايه درينا انها خططك اللي ما ورها الا البلاوي..
ريم ميته ضحك: ليش مره بليتك بخططي؟؟
ساره: يا ما وياما . بس خليني ساكته احسن لي .. عشان ما ابكي عليك..
ريم عصبت: لا يالجاحده مسويه ما قد نفعتك بشي .. انكري بعد..
ساره: انا ما انكر.. هي مره.. او مرتين غيرهم وهقتيني بصراحه..
ريم : اقول ..اقول .. روحي عني زين..
رن جرس الفسحه طلعت ريم اول وحده طبعا مو من عوايدها ونزلت هي وصديقتها ساره ووقفوا عند الباب ينتظرون وحده من الامهات تطلع واشكالهم تحففففففففففففففه......
واخيرا جات وحده من الامهات ومعاها بنتها توها بتطلع.. ريم ما صدقت على الله ولبست العبايه بسرعه.. واطلعت واخيرا..ومن العجله نست الشنطه في المدرسه وطبعا فيها الموبايل ما أنتبهت ..
ريم : واااااااااو وأخيرا طلعت و"مشت شوي وفجأه شهقت" ... وين شنطتي .. لااااااا نسيتها بالمدرسه 
ياويلي ... وش بسوي الحين المشكله فيها فلوس وموبايلي .....
وأحتارت ما تدري وش تسوي ... حتى مدرسة رغد ما أعرفها زين يقطع أم الوهقه وش أسوي ...
وكملت مشي ومشت ومشت وهي ميته خوف وقالت في نفسها كاني تذكرت موقع المدرسه من هالطريق
ومشت لحد ماوصلت وقرت على الباب (مدارس الــ............الأهليه ) نفس مدرسة رغد... ماقرت 
بنين أوبنات سفحت عمتى على الدخول الباب المدرسه ... كان الباب مفتوح وما عنده حارس ودخلت 
فتشت على طول كان المدرسه ازعاج وفجأه سكتوا ولا همس ... يوم لفت وجها تناظر المدرسه وتشهق ذيك الشهق 
ريم : يمه أنا وين دخلت مدرسة عيال.... هالكلمه صارت تدور في راسها ... فكرت أنها ترجع وبسرعة لفت على الباب إلاجاء الحارس سكره .... وطبعا سوت لثمتها تجمعوا العيال حولها طبعا عيال ما صدقوا على الله
بنت تدخل مدرستهم حتى لوشينه تطلع حلوه بعيونهم ....
ريم في هذي اللحظه كل عظم في جسمها يرجف وعيونها غرقانه دموع من الخوف لإنهم مسوين دائره
حولها ما تسمع إلا تنطيل كلام وحش ومغازل وأي شي يجي على بالك بتسمعه <<<ما ينلامون مساكين ....
قامت تفكر وتكلم نفسها "لازم اطلع من هالورطه يارب ساعدني" .. وهي خايفه يوصل للمدير وتصير 
سالفتها فضيحه ......
ريم : وهي تطالهم وبصوت مبحوح قالت :
ممكن تسمعوني شوي <<<<<محد سمعها..
ورفعت صوتها اكثر: ممكن تسمعوني شوي..
اسكتوا فجأه وقالت بدلع: انا ابغى اكبر واعقل واحد فيكم. " طبعا كلهم صاروا كبار وعاقلين " وصارت ما تسمع الا: انا..نا..انا.
ريم تطالعهم بتمعن واختارت ازين واحد فيهم<<فالتها..
ريم: تعال انت يا اللي هنا..
الولد: انا...
ريم: ايه انت ..
وراح وهو ما صدق خبر..
استخدمت ريم اسلوبها وقالت بدلع: مو انت اكبر واقل واحد ... طلعني من هالدائره..
الولد: ابشري...
قام ومسك ايدها وطلعها وريم في نفسها تقول " يمون العم" وهي ميته خوف ومسويه نفسها قويه... ووداها مكان بعيد وصاد عن الطلاب ..
ريم وهي شوي وتصيح: والله واقسم بربي اني داخله المدرسه غلط.. يعني لا تحسبني من هالبنات تراني بنت ناس وعالم وحمايل ومتربيه وانا صدق مدري وشلون جيت هنا..
قام الولد يهديها وهو ولد حبوب..:معليش حصل خير..
ريم تحس انها مرتاحه مو مره بس احسن من غيره: ممكن اطلب طلب.
الولد: اطلبي..
ابي مويه والله ريقي ناشف من الخوف.
الولد وهو متعاطف معها وحاس بالموقف اللي هي فيه: انتظري شوي..
راح الولد واتشرى المويه ورجع..:تفضلي.
ريم: مشكور اخوي وما قصرت تعبتك معاي .. وقامت تدور في جيوبها فلوس عشان تعطيه حق المويه..
الولد: وش تسوين..؟؟
ريم: ادور فلوس عشان اعطيك حق المويه..
الولد بعصبيه: خلي فلوسك لك وماله داعي انا ما سويت الا الواجب..
ريم وهي خاقه معه(خاقه=ذايبه=دايخه):لا .. مو قصدي شي بس حبيت اعطيك حقك..
الولد:اقول خلينا من هالموضوع الحين.. انتي افطرتي.؟؟
ريم: لا..
الولد: اجل استني شوي.. راح واشترى فطور لهم ورجع.. واعطاه ريم..
ريم: ليه كلفت على نفسك والله ماني مشتهيه شي..
الولد: اقول اكلي شي .. لا يغمى عليك..
ريم مازات خاقه وما قدرت تقول له لا.. اخذت السانوتش وفتحت العصير وبدت تاكل مجامله له طبعا بعد ما فكت اللثمه وتغطت بالطرحه...
وصاروا ياكلون وهو يطالعها شوي .. وياكل شوي..
ولما خلصوا ..
الولد: ممكن اعرف اسمك...
ريم وهي مطيره عيونها: خير ان شا الله عسى ما شر.. وش قالولك عني .. تراني بنت ناس ومتربيه وما عندي هالسوالف..
الولد بإرتباك: لاانا مو قصدي شي بس اسأل ...
ريم: مره ثانيه لاتأل..
الولد: طيب خلاص اسفين..
ريم: اقول انا بأي مدرسه الحين..
الولد: مدرسة ال(.........) الاهليه..
ريم وهي مركزه الاسم:نعم.. المدرسة هذي مدارسال(.....)متأكد..؟؟!!
الولد: تستهبلين مدرستي واعرفها ...
ريم تشهق ذيك الشهقه:يا ويلي ..ياويلي وانا ما لقيت ادخل الا هالمدرسه.
الولد: ليه خير وش صاير..
ريم: اخوي الصغير يدرس فيها يا ربيه وش هالمصيبه..
" على فكره ..مدرسة رغد ومشعل تحمل نفس الاسم"
الولد: هدي .. هدي شوي اخوك بأي سنه أ ي صف؟؟!!
ريم: هو بالمتوسط .. هذا أي قسم اللي احنا فيه؟؟!!
الولد: احنا بالثانوي .. وتراه مفصول عن المتوسط بالمرره.. ارتاحي..
ريم:ايه الحمد لله طمنت قلبي ..
الولد: طيب وش اسم اخوك يمكن اعرفه..
ريم: لا . والله تلعب علي .. انسى اني راح اعلمك أي شي..اقول الا انت وش اسمك..
الولد: انا اسمي سليمان
&&&&&&&&&&&&&&&&&&&&&&&&&&&&&
سليمان عمره (19) سنه بثالث ثانوي\علمي.. وسيم لأبعد درجه مرره يجنن .. عيونه عسليه وناعسه تدوخ خشمه صغير وطويل .. شفايفه صغار بلون التوت.. حواجبه مرسومه رسم .. له سكسوكه هذي بالذات تطيح الطير من السما...وجسمه حلو بتميز بالثقل والرزانه والركاده. حبوب وطيوب.. يعني بإختصار كله على بعضه حلو..

&&&&&&&&&&&&&&&&&&&&&&&&&&&&&

ريم: اهاااوتقول في نفسها" يهبل واسمه سليمان مدري من وين طلع لي"
سليمان: طيب اخوك أي صف..؟؟
ريم: بثاني متوسط..
سليمان: يعني اصغر من اخوي بسنه..
ريم: وش اسم اخوك..
سليمان: محمد..
ريم: عاشت الاسامي..طيب ممكن اسأل عن عائلتك الكريمه..<<<مسويه عندها اسلوب..
سليمان وهو رافع حاجب: ايه ممكن.. اقولك بس بعد ما تقولين اسم اخوك. بون العائله..
ريم: اوكيه موافقه<< والله من اللقافه..
سليمان: انا سليمان ال(..............)
ريم: انت سليمان ال(........) وتشهق ذيك الشهقه اللي بغت تدوخ منها..
سليمان: انتي وش فيك كل شوي مروعتني.. خير وش فيها عائلتي..
ريم: عشانك ما تدري انو اخوي الكبير يعرفك.. اخوي الصغير يعرف اخوك..
سليمان : طيب حرقتي اعصلبي وش اسم اخوك.؟؟
ريم بتردد واضح: اسمه...آآآآآآآآآآآآآآآآ......آآآآآ.... مشعل..
سليمان: اقول احلفي.. واحلفي بقوه بعد.. مشعل ايش..
ريم: لا والله وش شايفني عندك تراني بنت ناس ومتربيه ولا تحسبني من هالبنات <<< هالموال حفظناه..
سليمان: والله دريت انك بنت ناس ومتريه حفظته والله حفظته...
ريم:ايه اخاف انك نسيت..
سليمان وهو يسبل لها بعونه(يرمش): ابد ما عندك نيه تقولين.
ريم وهي خاقه على عيونه: هو مشعل ...آآآآآآا..ال(.........).
سليمان: هذا اخوك عرفته....
ريم بخوف: الله يخليك . طلبتك طلب ما اطلب غيرهلا يدري اخوي اني جيت هنا الله يخليك لاهلك واحبابك.. والله ما ني ناقصه مشاكل كفايه اللي انا فيه الحين..قدروضعي .. انا الحين بمدرسةعيال . ومنحاشه من مدرستي.. عشان انحش اختي<<< ما شالله ونع الاخوه..
وناسيه شنطتي وفيها موبايلي وفلوسي.. ولا ادري كيف بطلع من هنا واهلي لو دروا بذبحوني شويه علي...
فالله يوفقك ويخليك لغاليك...استر علي وتلقى الاجر ان شا الله..
سليمان وهي كاسره خاطره:احاول..
ريموهي تنافخ:خير وش تحاول. اقولك لا تقول لاحد..ما قلت لك حاول.. اقوله ساعه موال وفي النهايه احاول..
سليمان: لا قومي طقيني احسن....كنت امزح..
ريم:ايه اشوى .. لاتعيدها مره ثانيه<<<تمون العمه..
سليمان وهو يناظر ساعته: اقول ترى ما بقى شي على نهاية الفسحه..وش بتسوين.؟؟
ريم: والله محتاره..
سليمان: طيب فكري بسرعه..
ريم وهي تفكر:.................. جتني فكره<< ام الخطط داهيه..
سليمان: خير وش الفكره..
ريم: فيه ثوب زايد..
سليمان:هههههههههه حلوه هذي فيه ثوب زايد.. من وين اجيب لك..؟
ريم: طيب... معك بدلة رياضه..
سليمان: ليش وش تبين فيها..
ريم : انت جبها وبس..
سليمان راح جاب البدله بسرعه ورجع..: الحمدلله اني جايبها 
ريم : زين كذا حلو .... يله..
سليمان: شنو يله..
ريم: يله قدامي.. روح بدل ثوبك والبس البدله وجب الفانيله والسروال<<ياويلي هالبنت فاسخه الحيا مره وحده..
سليمان مطير عيونه: طيب .. ممكن اعرف وش بتسوين انتي...
ريم: انت رح وسو اللي قلت لك عليه وخلصني..
سليمان: بروح وامري لله..
" راح دورة المياه وبدل ملابسه ورجع معاه الثوب..
ريم: طيب وين البس فيه..
سليمان: روحي لدوراة المياه..
ريم وهي مطيره عيةنها: احلف بس.. تبيني ادخل دوراة المياه تستهبل انت.. تخيل لو احد نط علي من فوق الجدار وش بسوي بعمري ذيك الساعه..
سليمان هو يضحك: طيب وين بتلبسين فيه..
ريم: ولا يهمك ام الافكار والخطط معاك <<<<داهيه هالبنت..
سليمان: يله ورينا شطارتك...
ريم: اسمعني زين. انا بأفسخ العبايه وانت بتمسكه وتغطي علي وطبعا وانت برا العبايه وداير وجهك قدام فاهم..
سليمان: فاهم والله فاهم بس اخلصي بتصفر الحين..
ريم لبست السروال بدون ما تفسخ المريول وبعدين فسخت الشيال وباقي بلوزة الي تبع الشيال خلتها ولبست مالثوب عليها وعدلت لثمتها بعد ما تحوست.. وطبعا سليمان حاول يقز(يناظر) شوي بس بعد ما نفخت ريم عليه عقل...
ريم: خلصت .. اقول ما معك شماغ..
سليمان: عاد اليوم بالذات ما جبت..
ريم: طيب جب لي شماغ..
سليمان: من وين اجب لك..
ريم: اسرق لي شماغ أي واحد..
سليمان مبقق عيونه: لا والله وشايفتني..
ريم: انا ما قلت اسرق اسرق.. يعني بالكلام العربي استعاره..
سليمان: طيب بدبرها لك..
" وراح ونادى واحد من بزارين اولى ثانوي وقال له..تعال حبيبي اسحب لي شماغ أي ولد وانحاش"
الولد:خبر وش قالوا لك عني ..
سليمان:بعطيك اللي تبيه بس جب لي الحين شماغ..
الولد:مدام المسأله كذا ولا يهمك اصنع لعيونك شماغ..
سليمان:مولله ..رح يله..
"طبعا الولد سحب شماغ واحد ودز وراح لعند سليمان وعطاه الشماغ"
سليمان رجع لعند ريم:خذي دبرته لك..
ريم وهي مبسوطه:يسلمووووووووووووو زين سويت.............يلـــــــــــــه؟..
سليمان :شنو بعد يله؟..
ريم:لف عني ابي البس الشماغ..
سليمان:صد عن ريم ........وريم لبست الشماغ وتلثمت..وسفطت عبايتها والمريول وخبتهم..
لف عليها سليمان:احلى احلى حركات..
ريم : ماتلاحظ اني عطيتك وجه..
سليمان:هذا جزاي الحين..
ريم وهو كاسر خاطرها:لاموقصدي كذا..يعني لاتمون بزياده..

"رن جرس نهاية الفسحه ..وريم بدت علامات الخوف عليها"

سليمان:وش بتسوين الحين؟..
ريم:بدخل معاك الفصل وش اقعد اسوي هنا..
سليمان:يله مشينا للفصل...والله يعيناا..
"مشو ودخلوا الفصل..وكان الفصل فاضي شوي ..
ريم: وين بجلس فيه؟..
سليمان:اكيد بتجلسين ورى..
ريم: طيب اسمع قول لأصحابك اللي تعرفهم زين اني هنا..
سليمان: ناويه تفضحين نفسك انتي..
ريم:عشان يقدرون يساعدوني ويغطون علي..
سليمان: اوكيه انا راح ادبر كل شي وانتي تعالي اجلسي هنا .....وقبل ماتجلس ريم ..
قال واحد من الطلاب : سليمان من هذا اللي معك كأنه جديد..
سليمان يصرف: لاجديد ولا شي هذا واحد من اصحابي وده يحضر معاي ..تكفى نم وانت ساكت وخل اللقافه عنك..
ريم كان قلبها واقف من الخوف وخافت من الفضيحه..

"نادى سليمان اصحابه ...تركي وسعود ونواف "
&&&&&&&&&&&&&&&&&&&&&&&&&&&&&
خلوني اعرفكم عليهم..

"تركي...جميل الابعد درجه ملامحه حاده ملامح خليجيه عيونه وساع وكحيله وخشمه طويل سلت سيف ..وسكسوكته سوداء غامقه محليته زياده وجسمه روعه كان معضل شوي وهو انسان جرئ ومغازلجي بس قلبه طيب وحبوب"

"سعود مملوح .اسمر وحبوب وطيوب وهادي"

" اما نواف ابيض البشره دبدوب وهادي وحيوي(يستحي) ومرره طيب ومسالم" 

&&&&&&&&&&&&&&&&&&&&&&&&&&&&&

سليمان: تعالوا ابغاكم شوي.. ودخلوا الفصل وجلسوا ..

خليني اشرح لكم الوضع..
في الاخير جالس سليمان وجنبه ريم وقدامهم تركي وسعود ونواف ..
تركي: خيروش فيك؟..
سليمان:قربوا ....بعد قربوا ..قربوا بعد..بعد اكثر..
تركي : يوووووووه اخلص وش تبي؟..
سليمان : طيب لاتنافخ اسمعوني زين وحطوني على بالكم عدل الموضوع خطير..
نواف بخوف: بسرعه قول تلفت اعصابنا..
سليمان: سمعتوا بالبنت اللي دخلت المدرسه ..
سعود:انشاءلله هذا الموضوع اللي مزعجنا عليه..
سليمان: اقول انت اسكت ..............البنت هنا في الفصل..
تركي بشهقه : وش تقول انت البنت هنا..
سليمان: اقول قصر صوتك لأرفسك هنا..
تركي: طيب وينها وينها..
سليمان : اللي جنبي ..............................وعيون الثلاثه كلهم عليها 
ريم: بسم الله الرحمن الرحيم خير وشتبون؟
سعود: والله صدق هذي البنت..
نواف: تركي انت قاعد تشوف اللي اشوفه 
تركي: نواف انت مستوعب بنت معانا ووراي بالضبط في الفصل..
سليمان بعصبه: اقول انت وياه جعل عيونكم تنفقع انشاء لله ارحموا البنت شوي شوي عليها..........اقول ركزوا معاي الحين ابغاكم فزعه وابيكم تساعوني وتساعدون البنت..
"شرح لهم سليمان سالفة ريم من اولها لاخرها"
ونحاول انا نغطي عليها لحد ماتصفر الحصه الاخيره اوكيه..
تركي: اقول خلها تجلس جنبي..
سعود: لاجنبي انا احسن..
نواف: اقول لا انت ولا هو تجلس جنبي انا احسن لهاااا..
ريم بعصبيه: خير شايفيني لعبه عندك انت وياه .......اقول ترى انا بنت ناس واصل ومتربيه ولا يجي على بالكم اني من هالبنات ..
سليمان يضحك لانه حافظ الموال..
اقول اسمعوني بلا هبال..الحين علينا رياضيات وخبل ومايدري وين ربي حاطه فيه فاحاولوا تعدون الحصه على خير..

دخل المدرس: السلام عليكووووووووو.
الطلاب: وعليكم السلام..
ريم: مصري هههههههههههههههههههههههههههههههههههاي 
سليمان يضحك : خير وش اللي يضحك؟..
ريم: انشاء لله هذا مدرسكم السبيكه (تنكه = خبل = مفهي = مايدري وين ربي حاطه فيه) ..
سليمان: من ناحية سبيكه سبيكه ..
ريم:لا احنا ما يدرسونا مصريات ..كلهم سعوديات وحلوات..
سليمان:ياحظكم ياهالبنات مدلعين..
ريم: وععععععع مادري وشلون متحملينه..
المدرس: فيه ايه ياسليمان انت واللي جنبك....شاغلك عن الدرس ايه..
سليمان: ولا شي استاذ ولا شي..
ريم هههههههههههههههههههههههههههههههههههههههههههههههههه هههااااااااي
سليمان:اقول اسكتي ترى بتفضحينا ..
ريم هههههههه وش اسوي ما اقدر مدرسكم صراحه حفله هههههههههههه
سليمان:خلاص ماودي اضحك ههههههههه ترى بيطلعني برا الفصل اسكتي ..
تركي كل شوي لاف وجهه وسعود كل ماجت فرصه لف عليها ونواف ياعمري عليه يستحي..ويااادوب خلصت الحصه اللي مابغت تخلص واول ماصفرت طلع المدرس على طول الثلاثي المرح لفوا وجيهم عليها..
ريم: اعوذ بالله من الشيطان الرجيم..
تركي: ليه شايفه جني..
سليمان: صادقه والله ماكذبت البنت ..
تركي يهمس لسليمان: اقول وش اسمها ؟
سليمان: ماقالت لي عشان اقولك..
تركي : اهاااا..
سليمان:اقول شباب وش علينا ذا الحصه ..
نواف: اتوقع دين .....وفجأه دخل طالب وبصوت عااالي شباااااااااب شباااااااااااب تفتيش تفتيش..
هنا طاح قلب ريم من الخوف ولفت على سليمان: وش اسوي والله بنفضح وبروح في ستين الف داهيه..
سليمان وهو يفكر ومحتار ومن جد خايف عليها,,:اهدي انتي الحين بسوي فكره دايم نسويها اذا كنا جايبين معانا شي خطير..
ريم: شنووو الفكره..
سليمان :اسمعي الحين هم يفتشون على اللي قدام اول وبعدين على اللي ورى اذا فتشوا على اللي قدام انا راح ابدلك مع واحد منهم ..اوكيه
ريم: طيب اخاف انكشف..
سليمان: لاتخافين لاني راح احوس الفصل حوس وراح اقول لاخوياي يساعدوني بس انتي هدي بالك شوي..
"راح سليمان قال لاصحابه عن الخطه اللي بيسويها "
تركي :اوكيه انا بتفق مع اللي قدام على اساس انو انا وانت توديها بدالي..
سليمان: اوكيه 
"دخلوا لجنة التفتيش وبدوا يفتشون ...وتركي متفق مع طلاب الفصل انه جايب كاميرا فيديو وقايل لهم يحسون ترتيب الفصل ويصير الفصل زحمه"
بدا التفتيش في الصف الاول وبعدين الثاني ...وبعدها تركي اشر للطلاب يبدون يحسون الفصل ..
وسليمان بسرعه سحب ريم ووداها قدام ورجع الطالب بدالها ورى مر التفتيش على تركي وسعود ونواف وبعدين سليمان والطالب اللي معاهم ..
وتو اللجنه بتطلع..
"دخـــــــــــــــــــــــــــــــــــــــــــــــ ــــل المـــــــــــــــــــديــــــــــــــــــــــــر"



"الفصل الثاني"
وتو اللجنه بتطلع دخل المدير..
المدير: السلام عليكم..
الطلاب: وعليكم السلام..
المدير فتشتوا زين 
اللجنه: اكيد..
المدير: واللي قدام..
"هنا ريم كانت لافه وجهها عالجدار وميته خوف وعيونها غرقانه دموع"
اللجنه: كل شي تمام...
المدير بوجه العبوس: ايه .. زين..
وطلعوا....
تركي وسليمان ونواف وسعود بصوت واحد: اووووووووووه
وقامو كلهم عند ريم..عشان يرجعونها مكانها..سليمان صار قدامها ونواف على جنبها اليمين وسعود على اليسار وتركي وراها..
ورجعت مكانها وهي بتصيح....
ريم: واااااااااااي .. بغى يغمى علي من الخوف...
تركي: شفتو وجه المدير ههههههههههه ..
سعود: ههههههههههه أي والله شفته..
سليمان: كان ودي اقوم واتفل في وجهه ... قهرني..ههههههههه..
وبعد شوي دخل مدرس الدين..
المدرس: السلام عليكم..
الطلاب: وعليكم السلام..
ريم: لااااه الحمدلله سعودي...
سليمان: عاد هذا فله..
ريم: كيف فله..
وقعد سليمان يسولف عليها..
المدرس: سليمان.. شنو عندك اليوم مو من عوايدك تسولف بالحصه..
سليمان: لاسلامتك يا استاذ قاعد ادور دفتري<<<يقطع ام الترقيع..
المدرس: كل هالحوسه والازعاج عشان دفتر..
وكمل المدرس شرح..
ريم: صدق ما تعرف ترقع.
سليمان: اسكتي تراني مو متعود..
ريم: ههههههه شكلك دفره..
سليمان: علمي .. وش تبين بعد..
ريم: خلاص لا يطردك وبعدين ابتلش انا..
تركي لف عليهم: ورى ما تسكتون الحين<<<<<غاير..
سليمان: وش عليك انت لف وجهك بس..
رن الجرس والحمدلله عدت الحصه على خير...
ريم: والحين وش عليكم..
تركي:الحين علينا فراغ يا قلبي.
ريم: قلبت عليك دنياك ان شا الله ..اسمعني زين وحطني على بالك عدل تراني بنت ناس ومتربيه وبنت حمايل لا تحسبني من هالبنات...<<<<معلقه على هالموال خخخخخخخ .
سليمان ميت ضحك..
تركي: وش قلنا عاد..
ريم: قالت قوايلك ان شا الله .. انت وش فيك ما تعقل عني مو نا قصتك والله حاله..
تركي: اعصابك ما تسوى علينا..
سليمان: ايووووه .. زين تسوين فيه يستاهل..
سعود ونواف: كلى تهزيئه محترمه...
كلهم ميتين ضحك الا تركي..
ريم: اقول ما علينا منه .. ان شا الله انتو كذا كل يوم والله طفش..رياضيات ..فيزياء.. كيمياء..احياء..ووووووع مدري وشلون متحملين...؟؟
سليمان: شفتي عاد هذا حظنا كذا عيال العلمي مو مثل الادبي..
سعود: والله ما حد فلها الا الادبي.. تصدقين عاد وهم ثالث ثانوي ما يحضرون حصص وما يهمهم شي..
نواف: اقول اسكت ياللي مسوي نفسه دفره ما تحضر في الاسبوع الا يومين..
والكل يضحك..
تركي: اقول انتي بأي صف..
ريم: انا بثالث متوسط.
تركي: واختك.. بأي صف..
ريم: وش دراك عن اختي..
سليمان: انا اللي قايل له..
ريم: اختي بثالث ثانوي.. وزين ذكرتني فيها بأتصل عليها .. اكيد قلقانه..
تركي: حلو تناسبني....
ريم: ناسبك ابليس..قول امين .. لاتجيب طاري اختي على لسانك كفايه انا ويالله متحملتك..
تركي: واضح متحملتني...ما بقى شي ما قلتيه .. الكل ضحك....ههههههههههههههه...
ريم: سليمان .. ممكن استخدم موبايلك شوي... اتصل على اختي واطمنها اكيد قلقانه علي ..
سليمان: ابشري..دقيقه بس افتحه . وعطاها الموبايل واتصلت على اختها..
جوال رغد يهز بجنبها: وهي حاطه السماعات بأذنها ومنخشه..
رغد: الووو..
ريم: الووو هلا والله وغلا,..
رغد: مين...ريم: انا ريم ما عرفتيني..
رغد: ريم... وش هالرقم..
ريم: بلاك ما تدرين وش صار فيني...
رغد: خير وش صاير ..وش فيك خرعتيني..؟؟
ريم: مصيبه يا رغد . مصيبه..
رغد: يلا قولي خوفتيني...مسكوك المدرسه..
ريم: ياليته على كذا كان انا بخير..
رغد: ترى اذا ما تكلمتي .. بأذبحك قولي يلا..
ريم: رغد.. انا ...... انا......... في ... مدرسة.....
رغد: اقول كلمات متقاطعه...قولي بسرعه..
ريم: خلاص بقول انا في مدرسة عيال دخلتها بالغلط حسبالي مدرستك..
رغد: ايش.. وش قاعده تقولين.. لاتكذبين علي...
ريم: والله يا رغد ما اكذب عليك.. هذا اللي صار..
رغد: طيب انتي وينك وش تسوين طلعتي ولا لحد الان بالمدرسه وما فيك شي..؟؟؟
ريم: ههههههههههههههههههههه خلاص وجع كل هلاسئله؟؟ شوفي انا الحمد لله بخير .. وما فيني شي .... وللحين بالمدرسه وعندي سليمان ومعاه ان شا الله راح اكون بخير وبأيدي امينه...
رغد: وش سليمان هذا.. مجنونه انتي..؟؟؟
ريم: لو عرفتي السالفه عذرتينيى .. وبعدين هذا جواله ولا اقدر اطول وبدز لك مسج اطمنك اوكيه ..
رغد: اوكيه ... مع انو قلبي كان ناغزني..
ريم: يلا باي...
رغد: باي..
وبعد ما سكرت 
ريم: مشكور سليمان.. تفضل موبايلك...
سليمان بأبتسامه: العفو...
وصارت ريم تسولف عن مغامراتها وهبالها في المدرسه<<<< انبسطت البنت..
وصار كل واحد فيهم يقول مغامراته وهباله.. ونهاية الحصه السادسه..
سليمان: اقول نواف وش علينا الحين؟؟
نواف يتذكر: اتوقع علينا فيزياء...
سليمان وهو مرتاع: فيزياء.. انت متاكد..؟؟؟
حست ريم انو فيهم شي...
ريم: ليه مرتاع.. مدرس الفيزياء وش فيه؟؟!!
سليمان: هذا المدرس عصبي هره ودقيق بالمره وكان حاقد على الطالب اللي جالسه مكانه وغير كذا انه يطلع الفصل كله يحلون تمارين على السبوره...ومستحيل احد يفكر انه يتلثم في حصته...
ريم بخوف وارتباك: يا ربييييييييه .. وش اسوي الحين خلاص انا راح افك اللثمه ...سليمان ابيك تشوف شكلي يصلح ولد ولا لأ....
سليمان بلهفه: ايه ... ايه
.. اشوف عادي..
ريم تنزل اللثمه وهي متوتره ومرتبكه ومستحيه....هاه وش رايك اصلح ولد ولالأ؟؟؟!!
سليمان يطالعا بتفحص وهو منبهر من جمالها :آآآآآآآآآآآآآآآآآآآآآآآ................
ريم استحت: اخلص علي...
سليمان: والله............وبصراحه.......................... ..ما ادري..
ريم: شنو ما تدري اخلص عطني رايك... ولا اقولك اسأل نواف...
سليمان: اوكيه............نواف ممكن شوي..
نواف: خير....
سليمان: ابغاك بخدمه..
نواف: آمر...
سليمان: ابيك تشوف البنت.. تبي تاخذ رايك بشي..
نواف: ايه وشو؟؟؟
سليمان: البنت بتفك اللثمه تبي رايك فيها تصلح ولد ولالأ؟؟!!
نواف بحماس: ايه ايه اعطيها راي وابو راي اذا بغت..
سليمان: لا ابغى رايك بس .. ما ابغى ابوه..
نواف: يلا وريني...
ريم: هيه بشويش علي تراني استحي...
نواف: يله اخلصي بسرعه...قالت ايش.. قالت استحي..
ريم تضغط على اسنانها من القهر .... بس ما ردت عليه.. وشالت اللثمه..
نواف قعد يطالعها وهو ساكت ما نطق ولا كلمه<<<<مفهي..
ريم: هيه هيه انت بسرعه عطنا رايك..من زين رايك..
نواف: ايه.. ايه.. رايي صح تبين رايي .....آآآآآآآآآآآ ما دري...
ريم: اقول انت الثاني بعد.. شنو مدري .. عطني رايك واخلص..
نواف: اقدر اقول من رايي الشخصي<<<مسوي فاهم.........انك.... ولد....خيكيري....
ريم: الحين هذا اللي طلع معك رايي ورايي الشخصي ومسوي فيها....بس مدام اني ولد يالله..
تركي لنواف: وش تبي منك..
نواف ببرود: لابس كانت بتفك اللثمه وتشوف رايي فيها...
تركي: شنو بتفك اللثمه...!!!
نواف: ايه.... فكتها لف عليها شفها.
لف عليها تركي بقووووه ..... وطير عيونه...
ريم: اعوذ بالله .. ما صدق خبر...
تركي: يطالعها وما رد عليها<<< خاق الولد..
ريم: هيه هيه... انت وين رحت ضايع لك شي بوجهي...؟؟
تركي بغرور: من زينك ومن زين وجهك...
ريم: ما اقول الا مالت عليك بس..
سليمان: اقول ما عليك منه ولا تضايقين عمرك بس..
ريم: الا وش اسوي على مكاني .. انا حاسه انو بيصير لي شي..
سليمان: ولا يهمك معك سبع<<<< واثق..
ريم: وكل شوي يزيد اعجابها فيه اكثر واكثر... رجولته واخلاقه وطريقة كلامه واسلوبه...
تركي: وش بتسوي يا سبع..
سليمان: الحين اقولك وش بأسوي ... شوف نخلي ريم تجلس بينكم.. 
تكي بحماس: خلاص انحلت تجلس جنبي .. واظمن لكم انو ما يصير لها شي وانا موجود.
سعود: ا احلف يا شيخ .. ولا واخلف بقوووه بعد.. وشو اللي تجلس جنبك وانا وش نا قصني..
نواف وهو مطير عيونه فيهم...: لالا... اقول ما تلاحظون انكم فالينها انت وياه ... اسمعوا البنت ما تجلس الا جنبي...
سليمان: يا حليلكم والله قررتوا.. وخططتوا على كيفكم.. اسمعوا القرار يرجع للبنت فاهمين.. 
لف على ريم: يله اختاري ... من تبغين تجلسين بين مين ومين؟؟؟
ريم وهي تفكر تناظرهم : ابي اجلس جنب .....آآآآآآ.... جنب وقاعده تنا ظرهم واحد واحد.. وعيونهم عليها...وسكتت من الخوف.
سليمان::يله بسرعه اختاري...
ريم: والله يخرعون وين اروح كل واحد يخرع اكثر من الثاني..
سليمان وهو يطالعهم: صادقه......بس اختاري بسرعه عشان اقولك باقي الخطه...
ريم: اختار اجلس بين..آآآآآآآنواف وآآآآ سعود..
تركي باعتراض : لا والله على كيفها هي... ما يصلح ..
سليمان: شنو اللي ما يصلح .. اقول انثبر بس.
ريم: ايوه سليمان كمل الخطه" وطنشت تركي تطنيشه محترمه"
سليمان: انا بحاول اني احل كل مسأله او تمرين يكتبه على السبوره ولو نص الاجابه على اقل..وانتي ركزي معه زين عسى تفهمين..
ريم: ليه شايفني بقره ما افهم.. صح اني داجه في الرياضيات والعلوم... بس هذا ماله دخل في السالفه ..
سليمان: انا ما قلت انك غبيه انتي اللي قلتي .. وبعدين احنا ما فهمنا عشان تجين انتي فهمين..
ونفذوا اللي قاله سليمان بسرعه قبل لايجي المدرس.........وبعد دقايق....
الدرس : السلام عليكم...
الطلاب: وعليكم السلام..
"ريم في هذي اللحظه بتموت من الخوف إلا ماتت من الخوف"
وبدا يفتش على الواجب.......... ووصل لحد طاولة نواف وفتش على دفتره..وعدى ووصل لدفتر ريم كان سليمان حال لها الواجب وخذاه..ريم واللي جنبها قلوبهم بهالوقت طاحت..
المدرس: مين هذا دفتره..
نواف : هذا دفتري..
المدرس: لاااا نواف هذاك دفترك ... انا اقول من هذا دفتره ؟؟؟
سعود: هذا دفتري...
المدرس سعود دفترك قدامك ... وتركي دفتره عنده..
"ريم طبعا ما تقدر تتكلم لان صوتها مرره نعوم وخافت تنفضح"
المدرس حط الدفتر بقوه على الطاوله وراح يكمل تفتيش ..
نواف بلقافه: استاذ ليش تسأل ...
المدرس: لا بس كنت ابي اتأكد من الطالب لان حله صح ... وفتش على واجب سليمان وراح عند السبوره..
المدرس: مين يحل الواجب....
الطلاب كلهم يشاركون معاه..
المدرس قعد يطالع فيهم .... بعدين طالع تركي وبعده سعود وبعده نواف وطالع ريم ... ريم نزلت عيونها وعرفت ان فضيحتها قربت ..... وفي النهايه اختار ...............................: سليمان يلا اطلع حل الواجب...
كلهم بصوت واحد: اووووووووووووه الحمدلله...
طلع سليمان يحل المسأله على السبوره ونسى نص الحل من الخوف مسكين ...
المدرس: شفيك سليمان مو من عوايدك ..
سليمان: سلامتك استاذ.. بس راسي يعورني شوي..
المدرس: ما تشوف شر ارجع مكانك.... وطلع طالب غير يكمل المسأله .....وعدت نصف الحصه وهم حاطين ايديهم على قلوبهم....
المدرس: يلا مبن يطلع يحل هالتمرين.... جلس يناظر الطلاب وطاح اختياره على :انت يا اللي هنا ذكرني بأسمك.... واطلع حل التمرين..
وقفت ريم وما عاد تحركت ولا تكلمت وتحس انه لراح يغمى عليها ......ساكته ما تكلمت والمدرس يستنى منها اجابه..
نواف وهو مغطي فمه بيده ومغير صوته: اسمي بندر..
المدرس: يلا بندر اطلع حل التمرين....
سليمان حاول يحل المسأله وما بقى الا الاجابه .. لفت عليه ريم وعطاها الورقه وخبتها وراحت لعند السبوره بخطوات متثاقله وكأنها بتطيح ورجولها ما تقدر تشيلها .... ووصلت واخيرا لعند السبوره .. واخذت القلم بأيد ترتجف وغطت ايديها بطرف الثوب عشان ما تبان وبدت تحل المسأله ..... وكتبت (ق)على (ح) ... ووقفت..
المدرس: يا بندر ركز هي (ق)على (ح)؟؟
ريم بون ما تتكلم مسحت وحطت(ح) على(ق) وكملت باقي المسأله وعيونها غرقانه دموع وايد تنتفض من الخوف......... ويوم الاجابه توهقت .. لفت على الطالب اللي قدام واشرت له انه يغششها ... وطلع الطالب طيوب وقالها الاجابه وكتبتها بسرعه وودها ترجع مكانها عسى تحس بالراحه ولامان ... ورجعت وهي تمشي عشان توصل لكرسيها كان الثوب طويل عليها فتعكرت .... بتطيح خلاص ريم خلاص عرفت انها انفضحت قام تركي من مكانه وبسرعه مسكها ووقفها عدل وقعدها مكانها .. 
المدرس: خير بندر فيك شي ....
نواف مغير صوته: لا استاذ سلامتك ما في شي...
ريم طلعت شهقه ومن بينها دموع خوف ورهبه ووعدم الاحساس بالامان تلقاها من وين ولا وين ...من بين انها جالسه بين عيال ماتدري وش نظرتهم لها ولا على الكلام اللي ينقالها وعلى انها ما تدري بترجع بيتهم ولالأ ومن ايش ولا ايش....
حس الكل انو هالحصه كأنها عود مو راضي ينبلع ومو راضيه تخلص ساعه الا ربع كأنها سنه الاربع ..

ورن جرس واخييييييييرا وطلع المدرس..
ريم هي تداري دموعها : ياويلي بغيت اروح فيها ... مدري كيف اشكرك يا تركي انقظتني من هالموقف...
تركي وهو مسوي نفسه: لاماله داعي الشكر انا ما سويت الا الواجب ... واي مواطن سعودي يسويها...
سعود: اقول ورى ما تسوقها ... فيلسوف زمانك ... وش أي مواطن سعودي يسويها..
سليمان: تصدقين عاد خفت يوم بغيتي تطحين قلت خلاص طاحت وبيطيح الشماغ ويطلع الشعر وبتنكشفين بس الحمدلله ربك ستر ..
ريم: ايه و الله الحمد لله ... الفضل لله ثم لتركي والله ماقصر الله يجزاه خير...
تركي: تسلمين والله...
نواف يله شباب خلونا نروح نصلي ......
ريم حطت اللثمه ونزلت معاهم..
تركي: ليش حطيتي اللثمه......حسافه..
ريم: اقول اذلف عن وجهي ترى مو رايقه لك كفايه اللي صار لي من شوي..
ونزلو للساحه ويوم وصلو..
سليمان لريم: انتي خلك هنا .. انا بروح اتوضأ وانتي ماله داعي تتوضين ..
ريم: اكيد ماراح اتوضأ وش شايفني غبيه ما افكر..
سليمان: لابس اذكرك ...
راحو لدوراة المياه انتو بكرامه يغسلون للصلاة وريم كانت واقفه عند الباب .. تطالع سليمان وهو يغسل كان شكله مرره حلوكان مرفع اكمامه والمويه تقطر من وجهه وريم زاد اعجابها منه زياده .. وبعد ما خلصو صلاة وكانت ريم معاهم ....طلعوا للفصل.
سليمان لنواف: اقول نوافه وش علينا الحين ... 
نواف: اولا اسمي نواف مو نوافوه ثانيا كل شوي سألني عن الجدول ليه شايفني مصري ...
سليمان: لا انت دفره ما شا الله عليك.
نواف: اتوقع ... يمكن ... دين"حديث"
ريم: اقول سليمان هذي اخر حصه تراني مليت ..
سليمان: ايوه هذي اخر حصه ... وبعدين لهدرجه مليتي منا..
ريم : لا ما اقصد كذا ... لاني خلاص ابي اطلع مو قادره اتحمل أي صدمه او أي موقف..
سليمان: لالاعادي. خلاص ما عاد فيه مواقف اللي علينا الحين مصري ودلخ شوي..
ريم: اشوى طمنتني .... ورجعت لمكانها ورى...
نواف: افا ليش رحتي وخليتيني...... كذا يا الخاينه ...
" الكل صار يضحك" 
سعود: تصدقين عاد بنفقدك تغير علي الجو يم جلستي جنبي بدال هالخبل نوافوه ..
ريم: حرام عليك نواف مرره طيوب وحبوب..
نواف: ايه قولي له... عاد من زينه ومن زين وجهه مدري وشلون صابر عليه..
" الكل يضحك لان نواف كان شكله مرره يضحك"
ريم: سليمان.... ممكن موبايلك ودي ادز مسج لاختي اطمنها...
سليمان: اوكيه تفضلي.....
ريم اخذت الموبايل وكتبيت رودي انا بخير حبيبتي وهذي اخر حصه ابغاك تتطمنين علي .. ولا تطلعين اذا خلص دوامك"لان دوام العيال يختلف عن دوام البنات" لاني ابيك تمريني في مدرسة مشعل.... اوكيه..
وصلت الرساله لرغد وقرتها وانصدمت انها في مدرسة مشعل بعدين استوعبت ان ريم قالت لها اني دخلت المدرسه بالغلط اكيد عشانها نفس الاسم
وبعدين دزت مسج على جوال سليمان" طمنتي الحمدلله طمنتي قلبي ... وبعدين اشكري لي سليمان مرره لاني حسيت انو من كلامك ولد ناس ومتربي ورجال بمعنى الكلمه وقولي له ان شا الله بيوصله حقه ......
وصل المسج لسليمان.... طالع الرقم : الرقم غريب مدري مين...
ريم: يمكن اختي ... ممكن اشوف..
عطاها الموبايل .. 
ريم: هذا رقم اختي وقرت المسج ...... : سليمان تدري وش كاتبه تقول انك ولد ناس ومتربي ورجال بمعنى الكلمه وانو ان ش الله حقك بيوصلك ....
سليمان وهو رافع حاجب: شكلكم من طينه وحده" يقصد يوم المويه وكانت بتعطيه فلوس"
ريم: خواااات وين المشكله....هههههه
سليمان: قولي لها نفس الكلام اللي قلته لك ولا ترى بزعل...
ريم بعفويه: لالا عاد كل شي ولا زعلك ..... وبعدها انتبهت لعمرها..
سليمان قعد يطالعا بنظره هي ما فهمتها... او ما لقت اهل تفسير ... وقطع عليهم صوت المدرس..
المدرس: السلام عليكووووووو...يلا يا اولاد طلعو الحديس" يقصد الحديث"
تركي: قول سليمان وش رايك نطلع ريحته..
سليمان: لالا اعقل .. اخاف يعصب وينزلنا عند المديروالبنت تتوهق معانا..
ريم لاحظت اهتمام سليمان فيها واكيد عجبها هذا الشي وبدت تدخل الجو..." ما شالله عليه جمال واخلاق وادب وثقل ورزانه وحنون بعد .. كامل والكامل الله في سماها ... الله يخليه لاهله "....
ريم: سليمان ودي احط راسي على الطاوله احس اني خلاص بيغمى علي بأرتاح شوي...
سليمان: ايه عادي خذي راحتك..
ريم تحاول تفك الساعه لانها راح تحط راسها على ايدها .. وما عرفت تفكها وتوهقت... لف عليها سليمان 
سليمان: وش فيك ..
ريم: احاول افك ساعتي بس مو راضيه تنفك معاي..
سليمان بتردد: طيب عادي اساعدك..
مدت يدها ريم لا ارادي ...وبعدها حست على عمرها بس ما قدرت ترجع ايدها سليمان مسك ايدها وهو يرتجف بيده الالى وحس فيهم بارده.. وحاول يفك الساعه بيده الثانيه بس مو راضيه...مسكت ريم ايده الثانيه عشان تبعدها وتبي تعلمه كيف تنفك.. وصار سليمان ماسك يدها الاولى وريم ماسكه يده الثانيه ... ريم قلبها بيوقف من الحيا وسليمان مرتبك معها ولا عرف وش يسوي......... لف عليه تركي..
تركي: ما شا الله عايشين الجو صراحه..
ريم على طول سحبت ايدها بس سليمان ناسي نفسه وما سكها..
تركي: ياهووووووووه .. فك البنت ... لاتكون لازقه بس..
سليمان انتبه لنفسه وبعد ايدها عنه : هاه وش تقول انت...
تركي: ما اقول الا سلامتك.. خربت عليكم الجو صح..
سليمان مرتبك ويحاول يصرف الموضوع: لابس كنت احاول افك ساعتها بس مو راضيه تنفك..
تركي: طيب وش دخل الأيد الثانيه..<<< يحب الاحراج..
سليمان: اقول قسم بالله لو ما لفيت وجهك لا يجيك كف يلف وجهك عدل ..
تركي: بصراحه الناس دايما تزعل من كلمة الحق ما ادري ليش..
سعود: خير وش صاير ..وش هالصراخ..
تركي: ابد سلامتك يا اخ سعود .. بس للاخ سليمان عايش جو رومانسي وخربت عليهم. هذي كل السالفه..
سعود بلقافه: رومااااانسي... وش صار.. سليمان شنو قالها؟؟ والبنت شنو ردت فعلها؟؟ 
تركي: بس بس الله يخليك لو هذا امتحان رسبت..
سعود: احمد ربك ماني مدرسك..
تركي وهو رافع ايديه : الحمد لله يارب....
صار الكل يضحك وغيرو السالفه وتركي ما جاوب سعود على اسئلته ..
ريم حاولت تفك الساعه لما انفكت واخيراوحطتها بالدرج...وبعدها حطت راسها على الدرج ... وبعد دقايق غفت غصبا عنها ..جلس سليمان يطالعا ويفكر فيها ولاحظ انو اللثمه شوي وتنفك .. وتوه بعدلها بس خاف تفهمه غلط ... فقرر انه يتركها .. طاحت اللثمه وسليمان ما قدر يبعد عيونه عنها حاول بس ما قدر كان شكلها وهي نايمه مره برئ وباين عليه التعب ورحمها .. لانو اليوم بالنسبه لها اصعب يوم بحياتها ..
كلها لحظات حست ريم بنفسها وفتحت نصف عيونها..شافت سليمان يطالعها وما حس انها صحت.. ريم استحت وكانت تبتسم من داخل ...وفتحت عيونها عشان ينتبه لها ..طاحت عينها في عينه .... على طول سليمان قام يصرف موقفه: كنت راح اصحيك لان اللثمه انفكت<<< ما يعرف يرقع..
ريم تضحك على التصريفه: ايه مشكور...
سليمان: صحيتي ما امداك...
ريم: اصلا ما ارتحت رقبتي عورتني فا قلت اصحى احسن لي...
سليمان: اهااااا.... وسوى انه كان منتبه للدرس وهوما جاب له خبر ..
الثلاثي المرح تركي ونواف وسعود .. وكانو داقينها سوالف وضحك وبعدها لفو على سليمان 
تركي: احلى للي منتبه للدرس لو اني مكانك لا ادقها سوالف مع البنت لانها ما تعطي وجه من بينا الا انت..
ريم استحت بس حبت توقفه عند حده: لنت وش عليك مني ان شا الله تبيني اعطيك وجه..
تركي: احد قالك اني ميت عليك .
ريم موصله معها: سليمان خله يبعد عني ترى بقوم واذبحه..
سليمان يحاول يهدي الوضع: تركي اعقل عنها وبعدين وش عليك منها هي حرره 
نواف: عشانها معطيتك وجه تقول هالكلام..
سليمان حب يغير السالفه لان ريم من جد بدت تعصب : الا سعود وش فيك ساكت ما اطربتنا بصوتك..
سعود: ابد سلامتك قاعد اتفرج على هبالكم الا تصدقين يا.......... وست الا وش انا ديك..
ريم: نادني رورو..
سعود: الا تصدقين يا رورو راح نفقدك يوم السبت احس اني تعودت عليك.
نواف: حتى انا تصدقين اليوم فله لانك فيه .. احس انه فيه مغامرات ووناسه وش رايك تجين يوم السبت ...
سليمان في نفسه" أي والله اليوم حسيت بماشاعر غريبه من يوم شفتها بس وهي موجوده ... ياولد لايكون حبتها... وهو يحاول يبعد هالفكار من راسه لالا ما اتوقع اصلا مستحيل احبها في يوم وليله أي يوم هي الفتره الي قعدتها معها ساعات ..اجل وش افسر خوفي عليها واذا تكلمت احس قلبي بيطلع من مكانه.. احس اني مبسوط والدنيا مو سايعتني من السعاده ....اخاف انو اعجاب بس.."
ريم: سليمان.. ياهووووووووه وين صار لي ساعه اناديك..
سليمان: هلا وين رحت .. معاك معاك..
ريم: معي.. وين معي بالله ونا صار لي ساعه اناديك ... كنت اقول لك وانت ماراح تفقدني يوم السبت ولا عادي.؟؟<<باعتها البنت..
سليمان: اكيد راح افقدك واشتاقلك بس امرنا لله وش نسوي .. والصراحه احس اني تعودت عليك..
وسكت عشان لو كمل بيفضح عمره.. وكمان عشان ما يحسون عليه الشباب....
ريم سألت تركي نفس الؤال عشان يكون الوضع عادي..
ريم: وانت يا تركي ولا بعدك زعلان....
تركي: ازعل انا ازعل منك... بس لاتنسين تعرفيني على اختك لاني احس انها احلى منك واسلوبها احسن منك يالعربجيه..
ريم: مسكين احلم بس احلم ولا يكون على بالك انو انا واختي من هالبنات اصحى...ترانا بنات ناس واصل ومتربين ... ولا تفكر ان ما عندنا اهل..
ضحك الكل على هالموال اللي كل شوي تعيده..
تركي: الحمدلله غيرت فيه شوي..
سعود: الله يرجك..
والكل يضحك حتى ريم توها تنبه لهذا الموال اللي تعيده عليهم كل شوي ..
ريم: احسن عشان اذكركم اخاف انكم تنسون ولا شي..
سليمان: لاتخافين حافظينه عن ظهر قلب..
وضحكو على من ظهر قلب..
نواف: ومن وين جبتها هذي .
سليمان: الله يخلي المسلسلات هههههه
وراحت الحصه كلها ضحك وفله وهوشات شويه بين ريم وتركي.. بس كان على مزح .. وريم كان ودها تجلس مع سليمان اكثر... ودها تطلع من المدرسه بأسرع وقت لانها خايفه يصير لها شي ........ وصفرت الحصه معلنه نهاية الدوام ونهاية لقاء سليمان وريم ...ونزلو للساحه ...
سعود: رورو بليز اجلسي معانا...
ريم: لاتفلها انت خلاص انا بفسخ الثوب وبرجع بنت طبيعيه .... خلاص اسمعني زين اذا لبست العبايه مو تكلمني كأنك تعرفني خلااااص انسى اني ولد...
سليمان هنا تحطم لانه توقع انه ممكن علاقته تستمر مع ريم بأي شكل من الاشكال..
بس ريم من كلامها قطعت كل خيوط الامل اللي كان موصلها ..
ريم: يله سليمان راح اعطيك ثوبك والبس عباتي ..... وكانت تقول في نفسها" معقوله ما راح اشوفه مره ثانيه والله تعودت عليه"
سليمان بحزن: يله..
ريم وسليمان راحو للمكان اللي لبست ريم فيه الثوب لانها كانت مخبيه مريولها وعبايتها فيه .. اخذت العبايه وعطتها سليمان عشان يخطيها بنفس الطريقه اللي لبست فيها .. وفسخت الثوب ولبست مريول المدرسه وبعدها عطته الثوب اخذت العبايه وتوها بتلبسها 
لف عليها سليمان: طيب بتطلعين كذا قدام الطلاب اللي بالساحه..
ريم: صح والله ما فكرت.. اجل البس الثوب على المريول واذا طلعنا برا فسخته 
سليمان : ما يحتاج خليه معاك ذكرى..
ريم: مشكور وما تقصر واكيد راح تكون احلى ذكرى بحياتي صح انها متعبه ومرعبه بس بتظل حلوه...
سليمان: اوكيه مشينا ....
كانوا تركي وسعود ونواف يتظرونهم برى ... ووصلو عندهم.. 
نواف: ما لبستي العبايه ..
ريم: خفت البسها داخل ويصي لي شي على نهاية الدوام عاد.....يعني بعد هذا كله في النهايه اتوهق .. فا قلت البسها برى احسن..
سليمان.. بحزن ما يبي ريم تروح عنه حس كأنه يعرفها من زمان : تعالي نروح مكان بعيد بسرعه عشان تلبسين عبايتك .. اوكيه
ريم: اوكيه يلا..
راحت ريم ولبست العبايه وحطت اللثمه وطلعت عليه..
سليمان: بالعبايه احلى ..
ريم: تسلم عيونك الحلوه..
سليمان صار يطالع فيها وما قدر يشيل عيونه عن عيونها وحتى ريم تطالعه تحس بعيونه كلام .. ما حاولت تفسره.. انها ميته عليه وما توقعت انه راح يميل لها..
ريم انبهت لنفسها ووخرت عينها من عينه وهوحس بعمره ... ورجعوا للشله وهم ساكتين..
تركي: ما صار كل هذا تلبسين عبايه... طولتوا..
ريم تبي تصرفه: انت وش عليك .. ياربيييييه هالولد حاشر عمره بكل شي..
تركي يناظرها بنظرات استحقار .. بس ريم مطنشته..وبعدها..
ريم: سليمان معليش اليوم صدق ازعجتك وتعبتك معاي وانا عارفه انو طلاباتي كثيره بس ممكن اخر طلب...
سليمان: لاعادي وش دعوه ترى كلها يوم في العمر نشوفك فيها تدللي انتي<<<بدى يمون الاخ..
ريم: ممكن موبايلك ابي اتصل على اختي اشوف وينها تأخرت واخاف اخوي يشوفني وبعدها صدق اروح فيها..
سليمان يطلع موبايله : تفضلي..
ريم: زاد فضلك.... واتصلت على اختها..
ريم: الووو رغد وينك.. تأخرتي.."هنا على طول تركي سمعها وسجل الاسم براسه.... بد يفكر رغد والله شكلها عذااااااااب احس انها احلى من اختها متى تجي بس واشوفها."
ريم: يا بنت الحلال .. تأخرتي يله بسرعه اخاف مشعل يشوفني وبعدها وصدق اروح فيها..وتصير فضيحتي بجلاجل.
رغد: طيب خلاص شوي واصله يلا باي..
ريم: باي.... سليمان تفضل موبايلك..مشكور.
سليمان: الحين هي وينها.
ريم: تقول انها قريبه.
سليمان: خلاص احنا بنوقف بعيد عشان محد يشك فينا..
تركي: احلى يا الحريص عليها..
ريم وهي مستحيه: اوكيه... ادري تعبتكم معاي وازعجتكم كمان..
سعود ونواف : تعبك راحه..
صار الكل يضحك لانهم قالوها مع بعض ....." ريم حست انها بتفارق اخوانها .. انو صدق في ناس نيتهم صافيه مثل ما في ناس نيتهم خبيثه. وفيه الصالح مثل ما فيه الطالح وان موكل الشباب او الرجال سوا صح الموقف اللي انحطت فيه موقف قوي وكانت ما تظمن انها تطلع من المدرسه سليمه بس سبحان الله كل شي كاتبه مثل ما كتب لها انها تطيح بين ايدين سليمان الرجال العاقل الفاهم اللي وقف معها يمكن ما نقلى كثير مثله بس موجود" 
وهم كمان ما ودهم يفارقونها ويعاملونها على انها اختهم ....
راحو الشباب بعيد عنها وهي واقفه مستنده على الجدار تنتظر اختها وسليمان كان يطالعا طول الوقت ومنجذب لها وبعدها شاف شلة شباب يطالعون ريم واللي ينطل عليها كلام واللي يغازل وهي مطنشه بس سليمان ما قدر يمسك اعصابه وراح لها..
سليمان بعصبيه: ممكن تغطين عيونك .. يعني ما تشوفين الشباب يمرون من عندك ونطلون عليك كلم وانتي عندك عادي ما حركتي ساكن..
ريم بإنفعال: طيب قلي.. ماله داعي الصراخ والعصبيه..
سليمان: يعني تبين اقولك تكفين غطي عيونك عشان خاطري.. الله يخليك..
ريم وهي موصله معها: لا مو كذا فيه اسلوب ثاني اتوقع احسن من هالاسلوب وبعدين وش عليك مني لايكون ولي امري وانا ما ادري<<<من جد موصله معها..
سليمان بهدوء: الحين هذا جزاي اللي كنت خايف عليك..
ريم وهي ذايبه على هدوئه: طيب لو انك جاي ومكلمني بهدوء ما كان صار اللي صار..
سليمان: طيب خلاص اسفين .. وحقك علينا..امري بعد..
ريم غطت عيونها وطالعت سليمان:خلاص وهذا اللي تبغاه سويناه..
سليمان: كفووا والله رورو شاطره اللي تسمع الكلام..
ريم بنفسها" يا حلو رورو من لسانك" وبعدها شافت اختها رغد جايتها وعلى طول راحت لها وحضنتها ورغد احضنت ريم بقووووه تحس انها كانت بتروح منها..
رغد: خوفتيني عليك يالدوبه..
ريم: والله يا رغد ما تصدقين اللي صار لي اليوم حسيت اني راح اموت من الخوف..
رغد: بتقولي السالفه بعدين .. بس كنت قايله لك مالها داعي هالنحشه انتي اللي اصريتي الله يهداك..يله مكتوب لك يا بنت ..كل هذا وعساك تتوبين من هلافكار اللي راح توديك في ستين داهيه ..
ريم: خلاص رغد اللي فيني مكفيني..لاتزودينها علي..
رغد: الا وين سليمان ودي اسلم عليه واشكره...
ريم: شوفيه هناك .. بس اسمعيني لاتجبين له طاري فلوس وما فلوس تراه يعصب..
رغ: يله.. تعالي معاي.
ريم ورغد راحو لعندهم...
وصارت ريم تعرفهم عليها لان معلروفهم اكبر من انو بس تشكرهم.
ريم: هذا نواف..
نواف: اهلين تشرفنا بمعرفتك يا........ الا وش اناديك..
رغد: رودي..
نواف: هلا رودي تشرفنا مره ثانيه بعد التعارف..
رغد: لي الشرف.
ريم: هذا سعود..
سعود: هلا والله رودي كيفك وش اخبارك وعساك بخير؟؟
رغد: اهلين الحمد الله بخير.. 
ريم: وهذا تركي..
تركي وهو مطير ومركز عيونه عليها : اهلين رودي ...صراحه ما توقعتك كذا احلى من اختك هالعربجيه..
رغد: تسلم اخوي بس شكل رورو موريتك الويل عشان كذا تقول عنها عربجيه..
تركي: والله ما قصرت اختك كفت ووفت ما بقى كلمه ما قالتها لي صراحه اختك شي راعية واجب<<<يطنز.
رغد صارت تضحك على حركات اختها تعرفها زين..
تركي في نفسه" يا لبى هالضحكه يا نااس .. جنان وعونها تذبح..
ريم: واخيرا هذا سليمان..
سليمان : هلا بأخت رورو <<<<مسوي مؤدب..
رغد: اهلين اجل انت سليمان اللي مزعجتني اختي تدمح فيك ساعه<<< فضيحه..
ريم تنغز اختها: رودي ليش تحبين تبالغين وتكبرين الامور..
رغد تبي تصرف المضوع: هههههههه تعرفيني احب ابالغ..
ريم بنفسها" صدق ما تعرف ترقع"
رغد: مشكور وما قصرت وصدق اثبت انك قدها والكلام والله مو قادر يطلع معاي لانك بصراحه انقذت اختي من موقف محد يحسدها عليه ..
سليمان: والله يا رودي ما سويت الا الواجب وعاملتها كأنها اختي واكثر..
رغد: والله كلكم ما قصررتوا ...... مع السلامه .... رورو يلا مشينا...
ريم: يلا .... باي.. مع السلامه وراحت وهي تناظرهم وبالاخص سليمان..
تركي: مع السلاااااااااااامه ... ان شا الله نشوفك يا رودي واختها مره ثانيه ولا تنسونا ... مع السلااااااااااااااامه ...بااااااااااااااااااااي<<<يصارخ.
نواف : يا اخ تركي الناس راحوا ووصلوا اليت وانت للحين تودع...
سعود: يالله مشينا بس صدق راح نفقدها حتى اختها مررره طيوبه..
تركي: ايه اختها صرااااحه احس انها بنت رهيبه..ما ادري ليش...
سليمان بحزن: يله شباب كل واحد على بيته .....مشينا.....



سليمان: ايه صح تذكرت اني نسيت اغراضي بالفصل بروح اجيبها..
تركي: ابجي معاك..
سليمان: يله..
راح سليمان وتركي للفصل ودخل سليمان يده بالدرج عشان يطلع الكتب اللي فيه وبعدها ناظر الكرسي اللي جنبه وتخيل ريم جالسه فيه وضاق صدره زياده ودخل ايده بالدرج اللي كانت جالسه فيه ريم ولقى ساعة ريم..
سليمان: تركي لقيت ساعه رورو ..
تركي: جد خليني اشوفها..
سليمان: وش تشوف؟؟
تركي: اشوف هي ماركه ولا لأ..
سليمان: والله انك فاضي..
تركي: طيب وش فيك معصب..
سليمان ارتبك: هاه..ماني معصب ولا شي..بس وش اسوي بالساعه..
تركي: خلها ذكرى معك..
سليمان: وانت صادق..
وطلعوا بعدها كل واحد راح لبيته...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&
ركبوا ريم ورغد السياره..
رغد: ريم الحين تقولين لي السالفه..
ريم بطفش: رغد تكفين تعبانه ومالي خلق اتكلم..
رغد: ما علي منك بتتكلمين يعني بتتكلمين وش يصبرني انا..
ريم: طيب معليش كملي صبرك لين اوصل البيت..
رغد: شوفي تراك قلتي لين نوصل البيت مو اذا رجعنا تسوين حركاتك..
ريم: أي بس اسكتي الحين..
ريم سندت راسها تبي ترتاح من مغامره ما خطرت على بالها..صح انها من الشخصيات اللي تحب المغامره بس مغامره عن الثانيه تفرق..
اول ما وصلوا للبيت وبدلوا ملابسهم..
ريم تطالع الثوب وتتخيل سليمان..
رغد: ممكن اعرف وش قاعده تسوين..
ريم وهي مبتسمه: رغد وش رايك بالثوب يجنن صح..
رغد تطالع الثوب: وش فيه غير احس انه عادي..
ريم: اقول اسكتي ما عندك سالفه..
وعلقت الثوب وباسته ودخلته الدولاب..
رغد ذكرت: ريم يله يله الحين تقولين لي وش صار..
ريم: طيب كملي جميلك واصبري لحد ما اقوم من النوم..
رغد: ما علي منك الحين بتقولين لي ..انا وش يصبرني لحد ما تقومين حضرتك..
ريم: اعرفك تحبين اللقافه..
رغد: هذي مو سالفه عاديه هذي سالفه خطيره واللي كانوامعك اخطر.. ما اقدر انتظر اكثر..
ريم: يله اسمعي وش صار..
"وبدت ريم تقول وش صار لها لاختها .. واختها مستغربه من جرئتها"
رغد: بصراحه وقدام الناس وبدون غرور انتي جريئه بقوه..
ريم: عشانك ما جربتي اللي جربته ..تخيلي عيال في عيال وما في ولا جنس ناعم..انتي في هذاك الموقف وش بتسوين ..اكيد راح تشغلين مخك عشان تطلعين من هالورطه..
رغد: انا بس ودي اعرف كيف من وين جتك فكرة انك تنادي واحد يطلعك من الدائره اللي كنتي فيها..
ريم: تصدقين ما ادري وشلون خطرت ببالي..
رغد: ايوه وكملي عن سليمان <<تقولها بدلع..
ريم: سليمان...آآآآه يا سليمان<<البنت تتعذب....تصدقين يا رغد ولا ما تصدقين..
رغد: قولي يا الرومنسيه..
ريم: بصراحه هذاك الرجال شي خطير..تقولين جمال وفيه .تقولين اخلاق وفيه تقولين ذوق وفيه تقولين رزه وخفة دم بعد فيه..
رغد: بس بس كثرتي على الولد..
ريم: اصبري اصبري بعد ما خلصت كلامي..تقولين ثقل فيه وعيون آآآآآه بس جنااااان كل شي كل شي فيه كامل والكامل الله<<ما شا الله
رغد: هو صح جميل واخلاق وكل شي.. بس احسك تبالغين..
ريم: لالا انا ما ابالغ والله لو انك كنتي فيه كان صدقتي..
رغد: اقول لا يكون........"وتقول بصوت رومنسي" حبيتيه..
ريم تستهبل: يمكن..
رغد: قولي والله..
ريك" لالا امزح ما ادري ..بصراحه احس اني حسيت معاه بمشاعر واحاسيس اول مره احسها..
رغد: وش حستي عشان افسر لك احساسك..
ريم: ما ابغى تفسيراتك يا الملقوفه حتى في احاسيسي داخله عرض..
رغد: انا اختك وش فيك..
ريم: هاه الحين اختي والله.. لوابغى منك شي او طلبت منك شي ما وافقتي..
رغد: اطلبي...قولي..امري..تدللي اللي تبين بس قولي..
ريم تصرف الموضوع: الاما قلت لك تركي حاط عينه عليك..
رغد تحمست: وشلون عرفتي؟؟
ريم:انو يوم قلت لسيمان اني بتصل عليك نط بوجهي تركي وقعد يسألني عنك..وش اسمها وش كبرها تشبهلك ولا احلى منك ..ووووووو..
رغد: وانتي وش قلتي له..
ريم: اكيد قلت له اني احلى منك واروع واجمل منك يا الخبله..
رغد: الخبله انتي...لا قولي الصدق عاد..
ريم: يعني وش قلت له ..قلت اعقل عن اختي ومالك شغل فيها..
رغد: لييييييه حرام عليك..
ريم بدهشه: شنو حرام عليك..توك شايفته وما عرفتيه وترحمينه..اجل لو انك عارفته وقاعده معه وش بتسوين؟؟
رغد: اصلا انا من اول ما شفته وهو خاااش مزاجي..
ريم: بلا خاش بلا طالع اعقلي تراك انتي الكبيره..
رغد: يعني لازم الكبيره تعقل والصغيره تنهبل عادي..
ريم: ايه الصغيره مرفوع عنها القلم..
رغد منقهره: ايه بلاك مجنونه يا المجنونه انقلعي عن وجهي يله انقلعي..
ريم: انا طالعه احسن من مقابل وجهك.. " وهي بتطلع " يا المجنونه < وطلعت وسكرت الباب بسرعه قبل لا تلحقها: رغد قعدت تضحك على اختها وخبالها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان اول ما رجع للبيت وهو يفكر بريم وما قدر يشيلها من باله..
" يا الله هالبنت خذت عقلي وراحت.. بس ما شا الهم عليها جمال وادب.. بس باين عليها اخلاق.. وصح انها في بعض الاحيان احس انها فري شوي.. بس اتوقع انها مضطره سوت كذا.. بس تهبل ..تجنن.. بس ما ادري كيف بوصلها........ايه صح انا اعرف مشاري اخوها انا لازم اتقرب منه بأي طريقه.. على الاقل اكون قربت منها شوي" وبعد ما وصل لهذا الحل حط راسه ونام ويحلم احلام اليقضه<<ولا سيدتي...هئ هئ هئ خخخخخ
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ريم ورغد

على الغدا جالسه العائله..
ام مشاري: ريم..رغد لا تنسون اليوم بنروح بيت عمكم ابو ماجد مسوين عزيمه..
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%%
راح اعرفكم على بعائله ابو ماجد..
ابو ماجد: يشتغل في نفس شركة اخوه ابو مشاري..
ام ماجد: الام المحبه المعطاة واقرب وحده لام مشاري وكأنهم خوات..
ماجد: الولد الكبير عمره (25) سنه يشتغل مع ابوه وجميل وجذاب وثقل..
وليد: عمره(22) سنه يدرس بالجامعه"ادارة اعمال" حلو وسيم وعيونه مره حلوه والكل يتكلم عنها من جمالها .. وثقل وله هيبته بالمجالس وبس وقت المزح يفلها..ومعروف عنه انه ما يعتذر لو كان غلطان وما يترجى احد..
عبير: عمرها(21) سنه بالجامعه " قسم تاريخ" مهبوله وخفيفة دم وحبوبه وعربجيه وعجااازه وهي من ضمن شلة العرابجه "عبير – العنود –ريم- وفجر بنت عمتهم" ومن ناحية الجمال ما عليها متوسطة الجمال..
العنود: عمرها (17) سنه بثاني ثانوي مرجوجه ومهبوله وام العرابجها ولقبها ام الشباب وهي تعتبر "بويه"ومن ناحية الجمال جميييله جمال طبيعي بس ما تحب تبينه..
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%%
ريم: يا الله من زمان عنهم..
رغد: أي والله بصراحه اشتقت لهم..
ام مشاري: ما اوصيكم ابغاكم تصيرون جاهزين على المغرب..
رغد: ا نشا الله...

المغــــــــــــــــــــــــرب


ريم ورغد يلبسون...
ريم: رغد ما شفتي ساعتي اللي بابا جابها من لندن
رغد: لا والله ما شفتها..
ريم: يا الله ما دري وين حطيتها..
رغد: تذكري متى اخر مره لبستيها..
ريم تتذكر: اخر مره....اخر مره.....ايه صح اليوم في المدرسه ونسيتها في مدرسة سليمان..
رغد:اها اجل مدرسة سليمان ترى على فكره المدرسه لها اسم..
ريم بدلع: وش فيك غايره..كيفي مدرسة سليمان لتعليم الحب وش عليك مني وقطع عليهم صوت امهم...
ام مشاري: ريم.. رغـــد يله يا بنات صوتي راح من كثر ما ناديكم يله وهذا وانا موصيتكم...
رغد: يمه وش فيك لازم نتكشخ ونتسنع وبعدين نروح وش تبينهم يقولون عنا..
ام مشاري: ايه يله يله قدامي اشوف..
"وصلوا لبيت عمهم وكانوا البنات مع بعض والحريم مع بعض والرجال مع بعض برا"
"كانت ريم لابسه تنوره بنيه قصيره لفوق الركبه وبدي بني وفيه رسمه باللون التركواز وسندل تركواز مره نعوم"
"رغد كانت لابسه برمودا لونها ابيض وبلوزه كت اسود وكتوب عليها بالكرستال وطالعه مره كيوت"
رغد لبنت عمها: عبير حبيتي طفا موبايلي ابغى شاحن..
عبير: يا ربيه فوق والله عجزانه اروح اجيبه..
رغد: طيب عادي باروح اجيبه بس وينه وفيه..
عبير: هو في غرفة وليد..
رغد: طيب وليد موجود..
عبير: اكيد عند الرجال..
رغد: اوكيه انا رايحه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــد الرجال
ماجد لاخوه وليد: وليد ..وليد قم جب العشا..
وليد: قم انت وش فيك ما تقوم عسى المانع خير..
ماجد: والله مالي خلق وقفه وزحمه وعوار راس..
وليد: يعني احد قالك اني انا لي خلق اوقف في الزحمه..
ماجد: ياخي قم خلاص لا تفشلنا يقولون رجاجيل ولا واحد منهم جاب العشا..
وليد بيأس: بروح امري لله.. جعل ربي ياخذك..
ماجد: انا اخوك تدعي علي افااا..
وليد: لا تتمصلح معي.. عطني مفتاح سيارتك ماني فاضي اطلع فوق اجيب مفتاحي..
ماجد: سيارتي بالورشه..
وليد: يوووه يعني طالع فوق طالع..
ماجد: يله بلا عجز قم..
وليد: لا تنافخ لا اهون واخليك تروح انت..
ماجد: خلاص خلاص التوبه رح يله بس ..
وليد: ايه كذا تسنع..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد كانت فوق ودخلت غرفه وليد وقعدت تدور الشاحن في الغرفه وكانت الغرفه معفووووسه ولا لقته قعدت تدوره يمين وشمال وسمعت احد يفتح الباب..
رغد وهي ما طالعت اللي دخل: عبير ما لقيته تعالي دوريه معاي.. الغرفه مره معفوسه اخوك ما ادري وشلون عايش..
وليد كان ساكت ويطالعها وفاتح فمه" وش هالمزيونه وداخله غرفتي بعد وش تبي.. بس والله من جد تهببببل وعليها جسم جنان شكلها من بنات عمي.من هذي .... معقوله تكون رغد.. والله كبرت وتغيرت . ولااا واحلوت بعد مشا الله"
رغد بعصبيه: عبير يله بسرعه تعالي وش فيـــــــــ
لفت وانصدمت باللي واقف قدامها..
رغد وهي ميته حيا: آآآآآآآآآآآآانا ...على...كنت.....الشاحن....موبايلي..
وليد حس انها مستحيه ولف وجهه عنها :شوفيه على السرير..
رغد طلعت ولا اخذت الشاحن ولا غيره..بعد ما طلعت لف وليد وما شافها وهي تطلع وناظر الشاحن في مكانه اخذه واخذ معه مفتاح السياره ونزل وراح لعند البنات..
وليد: عبـــــــير تعالي...."وراحت عنده..
عبير: خير وش تبي..
وليد: عطي الشاحن رغد..
عبير: وانت وش دراك انها تبي الشاحن...
وليد: بلا لقافه وعطيها الشاحن وانتي ساكته" وطلع"
عبير ما فهمت وش السالفه..
عبير: خذي الشاحن جابه لك وليد..
رغد ارتبكت: وليد...جابه..الشاحن..
عبير: وش سالفتكم انتم..
رغد تصرفها: لا انا كنت طالعه للغرفه وصادفته وقلت له اني ابي الشاحن ونزلت وما اخذته بس هذي السالفه..
عبير: اهاااا
رغد في نفسها" يا ربيه وش هالفشيله وش يبي يقول عني داخله غرفته واحوس فيها ولا واحش فيها بعد صدق اني ما استحي"
ريم: رغد ..رغد..رغدووووووووووه..
رغد: نعم نعم وش تبين..
ريم: صار لي ساعه اناديك وش تفكرين فيه..
رغد: وش اللقافه..
ريم: افا.. وانا اللي اقول لها كل شي ومتحمله لقافتك تقولين لي الكلام..
رغد: خلاص لا تزعجينا ..اقولك بعدين..
ريم: اهم شي انك تقولين لي..
رغد: ايه هذا اللي فالحه فيه اللقافه..
ريم: طالعه عليك..
رغد: بسم الله علي منك
ريم: اقول اقول اسكتي وللي يعافيك..
راح وليد لعند الرجال ونسى العشا من الصدمه وجلس جنب ماجد وهو فاتح فمه <<مفهي..
ماجد: خير انشا الله ورى وجهك منقلب ولونك رايح..
وليد:................
ماجد: ياهووووووه.. يا عرب اكلمك انا..
وليد: يا اخي ضف وجهك من زينك ومن زين وجهك لا تكلمني..
ماجد: خير وش قلت احترمني لا اكوفنك هنا..وش سالفتك ..طيب على الاقل سكر فمك..
وليد: هاه.. ايه...لا ...فمي..
ماجد: لاحوول انت وش شارب وين رحت كل هذا مفتاح بعدين جبت العشا..
وليد بفهاوه: العشا..اي عشا..
ماجد: لا الولد بنوديه يقرون عليه هيه انت اصحى..
وليد: انا قايم اجيب العشا احسن من مقابل خشتك مع السلامه..
ماجد: الحمدلله والشكر...صدق العقل نعمه..
وليد في السياره ورايح مع افكاره" يا الله معقوله هذي رغد مو معقول من يوم كانت صغيره وهي حلوه ويوم كبرت طلعت احلى ويني عنها من زمان خذت عقلي يا ناس من اول نظره"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــد البنات

ريم: والله بنات مشتهيه رقص وردح من زمان ما رقصت..اقول عبير قومي جيبي لنا مسجل خلينا ننبسط..
عبير: والله صادقه...خلينا نغير جو.."وراحت"
العنود: يله بنات تراني من جد تحمست وش رايكم نستهبل صح..
ريم: يله نورينا..ترى من زمان عن الهبال ... وناظرت رغد وضحكت..
رغد: ما تتوبين ابد ههههههه..
العنود: عندي فكره جهنميه..
ريم بحماس: قولي يله ترى لقافتي ما تخليني اصبر..
العنود: ولا اقول اصبري شوي احسن..
ريم: العنود بلا سخافه قولي بسرعه..
رغد: قولي لها ترى بيجيها جلطه وتموت علينا..
العنود: خلاص بقول لكم<<ما بغت.....الفكره هي......هي.......هي..
ريم: قسم بالله اذا ما تكلمتي ترى بأقوم واحوسك...اعصابي تلفت..
العنود: خلاص يمه خوفتيني..وش رايكم نلبس ثياب وشمغ ونرقص ونستهبل مثل الشباب..
ريم: يا عيييييني والله خطير هوانا اقول طالعه على مين اثري عليك..
رغد: في هذي صدقتي..
عبير: هاه بنات جبت المسجل...
العنود: عبير الله يخليك كملي معروفك وجيبي ثياب وشمغ حقت وليد وماجد..
عبير: من جد بنلبس ثياب..
العنود: ايه افرحي يله بس قومي جيبيهم..
عبير: والله توني طالعه وما راح اطلع فوق مره ثانيه..
العنود: خلاص بقوم يا السودانيه..
راحت العنود وجابت الاغراض..
ريم: يا الله وناسه ماني مصدقه..
رغد تتريق عليها: لا حبيبتي صدقي صدقي والله خبله"وتهمس لاختها"ما كفاك اللي صار اليوم...
ريم بلع: لا حبيبتي ما كفاني..
رغد: خبله من جد خبله مخ ماكوووو..
ولبسوا البنات وشغلوا المسجل وعلّو عليه اخر شي وبدا الهبال والرقص وطبعا لا يخلو من الهزا بالناس..
ريم: عبير تتذكري ولد خالتك كيف يرقص..
عبير: هههههههه تصدقين ذاك اليوم بس اضحك ما سكت ابد وركبت السياره وانا ماسكت وجا من بكره واتذكر واقعد اضحك عليه ههههه..
صراحه رقصه تحفه شي..
ريم: هههه ياريته موجود معنا عشان اضحك عليه...
عبير: ريم ريم تكفين قومي قلديه..
ريم ماصدقت خبر:من عيوني" وبدت تقلده وترقص مثله والبنات متسدحين من الضحك..
سمعت رغد الباب يندق..
رغد: عبير الباب يندق قومي شوفي مين..
عبير: بكيفهم خليه يدق لما يمل ويروح..
رغد: خير وش هالاسلوب وين عاشين..
عبير: يا اختي اللي يبي شي يدخل ولا لايدخل احسن له..واذا حابه قومي افتحي الباب انتي..
رغد: صدق ما تستحين على وجهك هذا وانا ضيفه عندكم تأمريني..
عبير:والله ما حد قالك تصيري ذربه..تبن تفتحين افتحي ما تبين كيفك.. وخليني ارقص بس..
رغد ما تحملت وراحت تشوف من عند الباب..فتحت الباب وهي لابسه الثوب ومتلثمه بالشماغ<<يا عيني على العيون..
"ملاحظه جدا هامه انهم ما يتغطون عن اقاربهم بعض الاحيان يتلثمون والبعض الاخر يتحجبون ولبسهم يكون ساتر واذا كان لك عليه شوي لبسوا عباياتهم"
رغد فتحت الباب:...................<<منصدمه
وليد:......................................<<بعد هذا منصدم..
رغد:آآآآآآ ..تبي شي انادي احد..
وليد: لا مابي شي بس ما شا الله هزيتوا البيت بمسجلكم هز..قصروا عليه شوي..
رغد: بس هذا اللي تبيه..
وليد يبي يطول السالفه:لا ابغى شي ثاني..
رغد تطالعه: وش الشي الثاني...
وليد وهو يطالع عيونها: انتي ريم ولا رغد..
رغد ملت: لا رغد..
وليد: طيب وش عندكم لابسين الشمغ والثياب لايكون بس ثيابي..
رغد تصرف: لا هذولا انا جايبتهم معي..
وليد فلها: ما شا الله متجهزه هههههههه..
رغد انقهرت: والله انا حره اسوي اللي ابي..
وليد: طيب انا ما قلت شي يزعل..
رغد وصلت معاها: تبي شي ثاني..
وليد:آآآ ايه..ابي شي ثالث..
رغد: خير...
وليد: الخير بوجهك..
رغد في نفسها" شكل الاخ مطول"
عبير تصاخ: رغد ما صار...من عند الباب..
رغد: هذا ..هذا..
قاطعها وليد: اسمعي لا تقولين لها انه انا..
رغد : وليه انشا الله..
وليد: بس كذا خذي العشا وديه المطبخ..
رغد: ما تلاحظ انك تمون بزياد علي..
وليد: بنت عمي وكيفي..
رغد: شنو كيفك احد قالك اني اشتغل في بيتكم..
وليد: لا بـــــــــ
قطعت عليهم عبير تصارخ: رغدوووه وجع انشا الله احاكيك من ساعه وما تردين علي ليش..
رغد تبي تفضحه: لا بس اخوك وليد ناشب ما ادري وش يبي..
عبير: وليد عندك خليني اقوم اوريه..
وليد: اقول الحق على عمري ازين...رغد مع السلامه..
رغد: ما شا اله يمون العم ولا بعد جرئ 
ودخلت وسكرت الباب..
عبير: وش ذا النشبه..
رغد: انتي واخوك ما شا الله طينه وحده..انتي تأمريني من جهه واخوك سلامة قلبه من جهه ثانيه..
عبير: ليه وش قالك؟؟
رغد: يقول لي وبكل جرئه ودي العشا للمطبخ..
عبير تبي ترفع ضغطها: ايه عادي وش فيها..
رغد وصلت معاها: اقول انقلعي انتي واخوك النشبه تراها وصلت معاي..
عبير: ههههه يا حلوك وانتي معصبه..
رغد ما قدرت تمسك نفسها وضحكت: هههههههههههه
وكملوا البنات السهره ..رقص هبال وردح واكل<<<شي اساسي...وبعدها رجعوا لبيتهم وناموا على طول...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يوم الخميس العصر


الساعه ثلاث ريم ورغد جالسين بالصاله عند التليفزيون..
رغد: ريم حبيبتي اختي...وش رايك تقومين وتسوين لنا كوفي نروق عليه..
ريم: قولي للخدامه..
رغد: لا الخدامه ما تعرف قومي انتي..
ريم تفكر: والله شوفي بما اني محسوبه عليك اخت وبما اني طيبه وحنونه بقوم واسوي لك..
رغد: طلعتيه من عيني قبل لا اشربه..
ريم: احسن عشان ما تتهنيني فيه..
رغد ترمي عليها الخداديه: قومي بس يا النذله..
ريم: ههههههه "وراحت المطبخ"
رغد منسجمه مع التلفزيون ورن موبايلها
........:الووووو
رغد: الووووو
.......:الاخت رودي..
رغد: ايه نعم خير اخوي..
.......: انا انا سليمان اللي بالمدرسه..
رغد: سليمان ال(.....) عرفتك هلا والله..اخوي بغيت شي..
سليمان: لا سلامتك بس حبيت ا قول ان ساعة رورو معاي لقيتها بالمدرسه..
رغد: اووه ساعة رورو معك يا عمري عليها بتموت عشانها..
سليمان: لهدرجه غاليه عليها..
رغد: واكثر..
سليمان: بس كيف راح اعطيها الساعه..
رغد:شو فانا بعطيك رقم موبايل رورو وانت تفاهم معها..
سليمان في نفسه"وجت من الله":اوكيه اختي ارسليه لي..
رغد في نفسها" لا الولد من جد مستعجل": اوكيه برسله الحين باي..
سليمان: باي..
دخلت ريم..
رغد: عندي لك خبر يا ريم بمليون..
ريم بدت اللقافه تشتغل عندها: ايه وشو؟؟؟
رغد: توقعي من المتصل علي..
ريم: مين!!
رغد: فكري....
ريم: عبير...
رغد:لا..
ريم: العنود..
رغد: كمان لا...
ريم:اجل وليد..
رغد: كمان لا..
ريم: ترى اذا ما قلتي لي بذبحك بسرررعه مين!!!
رغد: لا فكري شوي..
ريم: رغد ترى اليوم بأرتكب فيك جريمه قولي لا اذبحك..
رغد: بقول خلاص....اللي متصل هو.....هو.....هو....
ريم: قولي بسرعه تعبت..
رغد: رحمتك والله ...بقولك اللي متصل هو سليمان..
ريم نقزت من مكانها: كذااااااااابه...سليمان...مستحيل..مومصدقه كيف وشلون وليش ومتى وش قال وش قلتي له وش السالفه بسرعه تكلمي..
رغد: عمى كل هاالاسئله اقول مريني بكره..
ريم: والله ما تتحركين من مكانك لما تقولين لي كل شي و بالتفصيل الممل ..هذا سليمان يا قلبي..
رغد: بدينا....اسمعي السالفه..
"قالت لها السالفه"
ريم: وعطيته رقمي..
رغد: ايوه يا قلبي..لا تموتين علينا..المفروض تشكريني وتحبين على راسي..
ريم: والله تستاهلين..
رغد: سبحان الله يغير وما يتغير قلب ريم من العربجه والدفاشه الى الرقه والنعومه سبحانه...
ريم: عشانك ما جلستي معاه..
رغد: بصراحه ما تنلامين شايفته مزيون يقطع القلب..
ريم:آآآه بس ذكرتيني بأيام الخوالي..
رغد: الخوالي...من وين جايبتها شكلك شايفه فلم مدبلج..
ريم: تصدقين ما ادري من وين طلعت هالكلمه بس اكيد هذا تأثير سليمان طلعها..
رغد: ايه سليمان غيرك 120 درجه مئويه..
ريم: رغد تتوقعين بيتصل علي الحين..
رغد: احتمال..
ريم: ما قال لك متى بيتصل..
رغد: اثقلي يا بنت ولا تصرين مرجوجه..
ريم: والله ما اقدر..
رغد بجديه: اسمعي عاد مو يلعب بعقلك ويفر مخك فرتين وتروحين فيها..كل شي استشيريني فيه وفتحي عيونك وعقلك مو قلبك فاهمه..
ريم: ا نشا الله لا تخافين علي...


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


ريم تنتظر اتصال سليمان بفارغ الصبر مشتاقه تسمع صوته وكلماته ولحنانه وخوفه عليها ومشتاقه لشكله وجسمه وطوله وعيونه وكل شي فيه...

عنـــــــــــــــــــــــد سليمان

سليمان: واخيرا حصلت رقمك يارورو .. ياربييييييه.. ااه بس لو تدرين قد ايش اشتقتلك..والله من جد حبيتك وخذتي روحي وعقلي وقلبي بيوم واحد..ياليتك بس تدرين قد ايش وحشتيني....
"طبعا كل هذا الكلام يقوله في نفسه ووده يقوله لها..بس مستحيل يتجراء ويقولها لأنه مايدري هي تبادله نفس الشعور ولالأ"
سليمان: ابتصل عليها واتوكل على الله

"واتصل عـــــــــــــلى ريم"

ريم كانت متحمسه وماسكه موبايلها وتناظره <<<<<<<خبله.. تنتظر سليمان 
يتصل عليها وكانت سارحة بعالمها ..وقطع عليها نغمة الموبايل........
ريم بخوف :أكيد هذا رقمه يمه يمه قلبي خلاص بيوقف من الخوف ..
وقالت بصوت ناعم :الوووو....
سليمان كان يتظر ها الصوت من زمان ..من جد اشتاق له:الو هلا والله وغلا..
ريم وجها احمر من الحياء:هلا فيك ..
سليمان : رورو كيفك ؟!!..
لا ريم في نفسها يا حلو رورو من فمك : الحمد الله بخير: بس ماشاء الله
تذكرت إسمي ..
"سليمان في نفسه .. ليه هو أنا نسيتك لحظه": ....أكيد راح أتذكره 
لاأنك أمس معاي بالمدرسه ..
ريم : أهااا كيفك إنت وش أخبارك وكيفك تركي وسعود ونواف ..
<<<<<<<<<<الأخت طاقة الميانه مع الشباب ....
سليمان : الحمد الله بخير ويسلمون عليك ..
ريم : الله يسلمك ويسلمهم ..
سليمان : إلا رورو ترى ساعتك معي أنا قلت لأختك قالت لك 
ريم: ايه قالت لي..
سليمان:طيب كيف راح اوصلها لك!!؟؟
ريم:سهله.. ولا تنسى ترى معك ام الافكار<<<<<<<واثقه
سليمان:يـله نورينا ست رورو..
ريم: شوف اروح اليوم الفيصليه ونلتقي هناك في مكان معين وتعطيني الساعه..وبس.شفت الذكاء ياشيخ..
سليمان وهو مبسوط على هبالها: ايه شفت ذكائك بسم الله عليك عبقريه..
ريم: حضرتك تتطنز علي ..
سليمان: لا حشى انا اطنز على رورو.. اصلا انا ما اقدر عليك..
ريم: ايه اشوى تسنع احسن لك..
سليمان: يمه تخوفين....
ريم : ايوه ما قلت لي وين راح نلتقي فيه..
سليمان: المكان اللي يعجبك..
ريم: ترى انا ما قلت اعزمني انا قلت وين نلتقي.
سليمان: والله عارف بس حبيت انه انتي تختارين المكان..
ريم: ايه مدامه كذا اوكيه.. وش رايك بستار بوكس الفيصليه...حلو كذا..
سليمان: اختيارك اكيد راح يكون ذوق يا اميرة الذوق..
ريم: اقول ما تلاحظ اخ سليمان انو كل شوي تزيد جرعة الكلام الحلو.. لايكون نسيت الموال عشان اذكرك فيه..
سليمان: والله حافظه وبسمعه لك ؟!! اسمعي" تراني بنت ناس واصل ومتربيه ولا تحسبني من هالبنات "
ريم:ههههههههههههههههههههههههههه شاطر عشره على عشره مع نجمه..
سليمان في نفسه"يالبى هالضحكه ياناس بتجنني فديتها:الا ماقلتي لي أي وقت؟؟؟
ريم: الوقت اللي يعجبك..
سليمان: طيب وش رايك الساعه تسعه ونص...
ريم: اوكيه ..عال العال..
سليمان: تامريني بشي
ريم: لا سلامتك..
سليمان: يله مع السلامه<<<<<<<<مابغى
ريم:مع السلامه
اول ما سكر سليمان .. ياحبي لها هالبنت خذت قلبي وعقلي وجننتني.... اقول خليني اتجهز واتكشخ من الحين


ريم:هالولد مادري وش اسوي فيه صوته عذاااااااااااااااااااب ..بغيت اخق عنده ..ياريبيييييه يجنن هالولد .. ماني قادره اصبر للساعه تسعه باروح البس واكشخ من الحين.

رغد دخلت على ريم بغرفتها: الاخت شاقه الخشه ..اكيد حبيب القلب متصل.. يله قولي وش قال وش قلتي بالتفصيل الممل ..
ريم: الا تعالي يا قلبي وياعمري ويا احلى اخت بالدنيا ... وشلون طلعت الفكره منك. انو تعطينه رقمي اخبر ان مخك مقفل ..
رغد: انا مخي مقفل الشرهه مو عليك الشرهه علي اللي ساعدتك ورحمتك وحنيت عليك.. وقلت اختي حرام تتحطم .. وفي النهايه هذا كلامك..
ريم: يابعد قلبي انتي انا بدونك وش اكون وش اساوي وش اصير..
رغد: صيري اللي تبين بس قولي وش صار..
"ريم قالت لرغد وش صار بينها وبين سليمان"
رغد: اكيد راح اروح معك..
ريم: ما يبيلها كلام .. يله قومي وتجهزي.
رغد: من الحين
ريم: ايه انا بروح من الحين..
رغد: ثقلي ثقلي يا مرجوجه وش بيقول الولد عنك البنت ماصدقت خبر من العصر رايحه..
ريم: والله متحمسه اشوفه ما كأني شايفته امس ولا دوام كامل.
رغد: الحمدالله يارب ... الله لايبلاني ولا يبلى المسلمين قولي امين..
ريم خذت المخده ورمتها على وجه رغد: اطلعي برا.. وجعل ربي يبلاك بواحد يجننك.. ان شا الله..
رغد تضحك: ابطلع ابطلع تجهزي من الحين ما اوصيك ترى سليمان بيطير منك. وطلعت وسكرت الباب ..خافت لايجيها شي اعظم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

الساعه ((9))

ريم جالسه تستنى رغد في الصاله : رغدوووووووووووه وجع ما صار تاخرت
رغد وهي نازله: أي تأخرنا .. الحين الساعه(9) والفيصليه قريبه مو بعيده..
ريم: لازم استعد نفسيا.
رغد: يله مشينا قبل لاتموتين علينا ...................وطلعوااا




في الســــــــــــــــــــــــــــــــــــــوق


سليمان كان ينتظرها من الساعه ((8)) <<<< الاخ مستعجل

ريم: رغد.. رغد شوفيه جالس هناك وااااااااااااااااااااي يهبل .. يجنن..
رغد: اثقلي يا الخبله فشلتينا .. وبعدين اتصلي عليه سوي نفسك ما شفتيه..
ريم: صادقه خليني اتصل عليه..

رن ......رن........سليمان: الووووووو
ريم : الو هلا والله سليمان وينك انت الحين؟؟!!!
سليمان: انا جالس استناك..
ريم: اهااا خلاص شفتك انا جايه الحين..بااااااااي.
سليمان: باي
"ريم كانت لابسه عبايتها وحاط لثمه ورغد نفس الشي"

وصلواا عند طاولة سليمان

سليمان: هلا والله برورو .... وهو يطالع فيها.
ريم: اهين... وفي نفسها"ياربيه كاشخ يجنن ناوي يجلطني هذا"
رغد: اهلين سليمان
سليمان: اهلا............تفضلو<<<<<يمون الاخ
رغد تهمس لريم : يمون العم...............لا احنا مستعجلين.
ريم: ليه وش ورانا<<<<فضيحه
رغد تنغز ريم: اسكتي انتي
سليمان: اوكيه هذي الساعه...
ريم اخذت الكيس : مشكور سليمان وما قصرت تعبناك معانا.. بس لو تدري قد ايش غاليه عندي...
سليمان: العفو ما سويت الا الواجب..
رغد: لا من جد يعطيك العافيه سليمان وجمايلك دين علينا..
سليمان: وش دعوه اي دين واي خرابيط .. انا ما سويت شي 
ريم: تصدق سليمان شكلك بالبدله احلى من الثوب<<<<<<<< البنت راحت فيها
سليمان: تسلمين..عيونك الحلوه وانتي اليوم طالعه احلى..
ريم: لا يا عيوني شكلك نسيت الموال انا بنت ناس وحمايل ومتربيه وماني من هالبنات فاهم..
سليمان ميت ضحك: ما تنيسن هالموال..
ريم تضحك: انا بدون هالموال ما امشي..
سليمان في نفسه"فديت هالضحكه"
رغد: ايه عاد ترى عطلنا الرجال اكيد مشغول..
سليمان: لاما عطلتوني ولا شي وش دعوه..
رغد: حتى انا بعد مشغولين عن اذنك رورو يله مشينا..
ريم: مع السلا مه سليمان..
سليمان: مع السلامه رورو..
وفي نفسه"شكل هذي اخر مره اشوفها فيها" ومشو البنات وهو يطالعهم


ريم ورغد تمشوا شوي في الفيصليه بعدين رجعو البيت..
ريم فتحت الكيس: يالله تصدقين يا رغد .. وحشتني ساعتي يوم واحد ما قدرت اعيش بدونها..
رغد: زين انك لقيتيها..
ريم تشم الساعه: رغد تصدقين ريحتها...
رغد: وش ريحتها..
ريم: قلبي...قلبي بيوقف..
رغد: وش فيك..
ريم: ريحة عطر سليمان في الساعه..
رغد: الحمدلله والشكر يارب.. هيييه انتي تراك خبله..
ريم: ياحلو ريحته وياحلوه هوبعد..<<<<<البنت عايشه الجو..
رغد: ريم..ريم..ريــــــــــــم..
ريم:........................................
رغد: ريــــــــمــــــــوه وصمخ..
ريم:خير نعم وش تبين ..تحب تنكد عالواحد..
رغد:عدلي اسلوبك وانتي تكلميني..قلناحبي معليش..بس موتقلبين عليناا..
ريم:طيب اسفين وش فيك انتي...قدري اني اليوم شايفه سليمان..
رغد:وخير ياطير شفتيه وبعدين..الحمدلله والشكر بس..
ريم:انتي عشانك ماتحبين ماتقدرين..
رغد:لاااه اللي يسمعك يقول جوليت ..اقول انثبري بس..
ريم:تحبين تخربين عالواحد..الاوش تبين ريم ريم ساعه ....خير؟..
رغد: ايه صح نسيتيني انتي وسليمانك وش كنت ابي..
ريم:ايه اخلصي علي عشان احلم احلام اليقظه..
رغد:كنت بقولك اني بكره بروح للهنوف تجين معي..
ريم:بكره مااظن ..زي مانتي عارفه بكره جمعه والناس مشغوله وبعده دوامات وعندي اختبار وساره احتمال تجي عندي ويمكن خالتي وبنتهااا..
رغد:بس..بس عورتي راسي..وجع موجزلاهم الانباء..
ريم:لابس كنت بقولك بكره وش بيصير..
رغد:خلاص هونت مابغاك تجين معي ..
ريم:يكون احسن ..وفرتي علي..
رغد:اروح لغرفتي احسن لي من مقابل وجهك ..احلمي احلمي احلامك اليقظه..
ريم:عالاقل احلم بوجه سليمان..مو وجهك..
رغد:نامي ..نامي بس ....وطلعت وراحت لغرفتهاا..
خليني اتصل عالهنوف اقولها اني بكره بجيها..
رغد:الوو..اهلين هنوفه..
الهنوف:هلاوالله وغلا وينك ماتصلتي علي..
رغد:هلا فيك ..ابد سلامتك كنت بالفيصليه وتوني راجعه..
الهنوف:وليش ماقلتيلي اجي معاك..
رغد بتصرفها:والله ماجاعلى بالي..
الهنوف:اهاااا..
رغد:الانسيت اقولك ترى بكره بجي عندك..
الهنوف: جدوالله واخيـــرا ..الله ونااسه من جد فلللله..
رغد: يابعد عمري انتي..
الهنوف:تسلمين..
رغد:يله الحين اتركك تنامين..تصبحين على خير..
الهنوف:وانتي من اهله..
رغد: باي حبيبتي
الهنوف: باي ياقلبي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&&&&&&&&&&&&&&&&&&&&&&&&&&&&&
عنـــــــــــــــــــد سليـــــــــمان

سليمان: لامستحيل اخلي البنت تطير مني انا لازم اصادق خوها مشاري خليني اتصل عليه عالأقل اكون قريب شوي..
سليمان: الو اهلين مشاري ..
مشاري: مين.... سليمان.. هلا والله وغلا وينك ياخي من زمان عنك مغبر..
سليمان: هههههههههه والله الظروف زي ما نت عارف ..بس من جد وحشتني..
مشاري:عاد انت بعد مالك لاحس ولا خبر..
سليمان: ولا يهمك بنشب لك لين تقول هونت يا ابن الحلال اذلف عن وجهي
مشاري:لا وش دعوه انت اخوي وصديقي وعزيز وغالي
سليمان: تسلم تسلم..الا وش رايك بكره نلتقي
مشاري:اوكيه بكره نتفق وين نطلع ..
سليمان: اوكيه أإجل ما طول عليك تامرني بشي
مشاري: لاسلامتك
سليمان:مع السلامه
مشاري: مع السلامه

مشاري: يالله هالولد بصراحه ذوق واخلاق وادب ماشا الله عليه

************************************************** *******************
الجــــــمعـــــــــه"المغرب"


رغد: ريم تعالي ساعديني ابي اختار لبس بسرعه ما ابي اتا خر على الهنوف
ريم: جايه ..جايه
رغد:وش رايك البس فستان قصير ولا تنوره
ريم:انا اول البسي فستان احسن تطلعين مره نعومه
رغد:طيب اخضر ولا اسود مع ابيض
ريم: اممممممم اخضر احلى
رغد: اوكيه تسلمين يا بعد دنيتي.

رغد لبست فستان اخضر قصير لحد الركبه ومن فوق سيور ومخصر على جسمها ومن الخصر في شريطه بالذهبي ..طلعت مرره كيوت وحطت شريطه ذهبيه على شعرها وسوته "بف" ..وطالع شكلها ولا اروع.. ولبست سندل مرره نعوم ولبست حلق ذهبي وساعه ذهبيه وطلعت مــــــــــــــــــــــلاك



رغد تناظر نفسها في المرايه : صدق اني اهبل مو يا ريم
ريم: الا صدق طالعه تاخذين العقل بس لو يشوفك..........
رغد: لو يشوفني مين ..
ريم تبغى تقهرها: لو يشوفك الوليد عريس الغفله ..ما تردد لحظه عشان يخطبك...
رغدعصبت :اقول من زينه لا تذكريني فيه ...
ريم: حرااااااام عليك وش فيه وش ناقصه ..جمال واخلاق ودين وش تبغي اكثر ولا بعد يتلزق فيك..
رغد: ريم اعقلي عني ترى من جد مالي خلقك..
ريم: هههههههههههههههه يحليلها تعصب بسرعه 
رغد تدور شي ترميه عليها
ريم :خلاص خلاص والله باعقل ... بس من جد انتي ملاك ..
رغد: ايه هذا الكلام اللي يفتح النفس ويشرح الخاطر....
ريم: يله تراك تاخرتي..
رغد: وانتي الصادقه...
نزلت رغد شافت مشاري يستناهااااا
مشاري: رغد ما صار كل هذا تلبسين عطلتيني 
رغد:يله هذا انا جاهزه..
مشاري يطالعها: كل هالكشخه عشان صديقتك
رغد:ايه.. واذا ماسويتها عشانها اسويها عشان مين ..
مشاري:احلى يا الصديقات .
رغد: يله. يله.. امش امش هذا اللي فالح فيه انت واختك الطنازه
مشاري: هههههههههههههههه حتى ريم الخبله تتطنز عليك وش قالت؟؟
رغد: شكلك مطول خلينا نركب السياره وانا اقولك كل شي.. حبيبي انت.
مشاري : رغدوووووووه شايفتني بزر تلعبين علي ..
رغد: مين......انا.... انا... العب عليك اقول اش ترى البنت تنطرني من ساعه..
مشاري:يله......لاتنهبلين علينا



ركبوا السياره

دق موبايل مشاري
مشاري:هلا والله سليمان..كيفك .............ايوه وين نلتقي ......التحليه.........اوكيه باي

رغد: من كنت تكلم؟؟؟
مشاري: هذا سليمان(ال........) تتذكرينه..
رغد بصدمه: سليمان ...... هذا سليمان ما غيره
مشاري:ايه سليمان ليش وش فيه....
رغد بربكه:هااااااه......لا ما في شي.....بس يعني من زمان عنه...
مشاري: ايه والله من زمان عنه ...بس هو امس متصل علي وقال وده يقابلني....
رغد بخوف:ليش وش يبي منك ؟؟؟؟؟
مشاري : عادي ما يبي شي ....بس تعالي ....انتي وش قصتك؟
رغد توهقت: انا ..لا.. مافيني شي .. بس مستغربه..
مشاري: اهااااا
رغد في نفسها"لا يكون هذا يبي يقول لمشاري عن ريم ....لالا ماتوقع يسويها... يمكن ليش لا ...بس احس ان سليمان رجال فاهم وكبير وعاقل وما اتوقع انه حقير ويقول لمشاري...بس لو قال لمشاري الله يعينك ياريم وما اقول الا الله يستر من الجاي..."

وطول الطريق تفكر في اختها وخايفه عليها..
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%%
خلينا تنكلم عن الهنوف 
(الهنوف صديقة رغد الروح بالروح من ايام التمهيدي ولحد الان مع بعض في نفس المدرسه والفصل ..
الهنوف بنت جميله وفيها شي يجذب بشخصيتها وهو اسلوبها مرررره محبوبه من الكل واللي يطالعها يحس ببرائه في عيونها )


بـــــــــعـــد دقــــــــــــــــــــا ئـــــــــــــــــــــــــــــق


وصلو بيت الهنوف 

الهنوف: هلا وغلا بنور الدنيا هذي كلها ..
رغد بحيا:هلا والله وش عندك مع كلام العسل..
الهنوف: ابي اتعود على الرومنسيه شوي ..
رغد: انتي رومنسيه طول عمرك..
الهنوف: ايه هين صدقت....بس الله يسلمك على المجامله..
رغد:ههههههه يا حبي لك بس
الهنوف :تراني اذوب ههههههههه
رغد: ههههههه عادي احطك بالفريزر تجمدين<<<<<<<<بايخه خخخخخخخخخخخ
الهنوف: حلوه بس لاتعيدينها..
رغد: يعني شنو بضل واقفه عند الباب..
الهنوف: تصدقين ماهي شينه......ههههههه تراني امزح.. تفضلي البيت وصاحبة البيت تحت امرك
رغد: تسلمين وكلك ذوق...
الهنوف: وش رايك نجلس بالصاله...
رغد: اوكيه عادي ما عندي مشكله..
الهنوف: يله

وجلسوبالصاله وقعدوا يسولفون وقهوه رايحه وقهوه جايه <<<<<<<<سعوديات

الهنوف: انا بروح ياقلبي المطبخ وبجي واعتبري البيت بيتك...
رغد: ما يحتاج تذكرينني اكيد باخذ راحتي ...<<<<<مصدقه عمرها


وخذت رغد الريموت وقعدت تقلب في القنوات ولقت اغنية احمد الشريف"سهران معاك الليله" وقامت بترقص عليها لانها اغنيتها المفضله.................وسمعت صوت الباب ينفتح...توقعته ام الهنوف ....لفت على الباب وانصـــــــــــــــــــــــــــــــــــــدمـــــــ ــــــــــت....................................... .................................................. ........................؟؟؟؟؟؟؟؟؟؟؟؟؟؟؟؟؟؟؟؟؟


سمعت صوت الباب ينفتح وتوقعته ام الهنوف لفت على الباب وانصدمت..


رغد في نفسها"تـــــــــــــــــركــــــــي..
تركي قرب من عندها وماعرفها...يالله من هالملاك اللي قدامي ....يلعن العيون تذبح ولاالجسم يشق الراس شق..
تركي حب يستهبل عليها:هلا انتي من مشجعات المنتخب...<<<عشانها لابسه اخضر 
رغد من الصدمه: ...........................................
تركي قعد يناظر عيونها وهي تطالعه ....هذي وش فيها تناظرني كذا اكيد معجبه فيني<<<احلى يالوااثق
رغد انتبهت لعمرها وماتدري وش تسوي اختبصت ومشت لقدام وبعدين هونت ورجعت لورى ....
وبعدين لفت على تركي وقعدت تناظر فيه ....والله انه مزيون ..بس توهقت وين اروح..
تركي وهو كاتم الضحكه: ويقول في نفسه"ياحليلها والله انها خبله .......بس تشبه وحده بس مدري من هي؟..
تركي: اقول يالسعوديه بزياده ترى المطبخ من وراك ..
رغد عصبت وتقول في نفسها "هذا بدال مايروح يقول روحي انتي..لا وجالس يناظر فيني صدق مايستحي على وجهه."
وتوها بتروح المطبخ طلعت عليها الهنوف:رغد معليش تأخرت ..............تركي وش جابك الحين وبعدين ليش واقف..
تركي مرتبك:كنت بروح آخذ لي غرض..
الهنوف بعصبيه :طيب تحرك..
تركي :خلاص هونت بطلع يلا عن اذنكم ...فرصه سعيده ياسعوديه.....وطلع..
رغد:صدق اخوك مايستحي على وجهه..قليل الادب مع احترامي لك يالهنوف ..بس من جد قاعد يطالع فيني ولا تحرك ولا حاول يلتفت يمين شمال يستحي عللى دمه شوي.....وانا ياعمري على حالي ماعاد ادري وش اسوي بنفسي ....اروح يمين بعدين ارجع اروح يسار وهو جالس يتفرج علي ويضحك ..ولابعد يهزء وفيني ويفشلني..<<<<البنت مسكت خط ..
الهنوف بصوت عالي :رغد بـــــــــــــــــــــــــــــــس..
رغد سكتت..
الهنوف تضحك :وش فيك خلاص حصل خير..
رغد:سوري الهنوف بس اخوك رفع ظغطي..
الهنوف:تركي ماتعرفينه مع البنات ماعنده تفاهم..
رغد:طيب انا في بيتكم..
الهنوف:هومايعرف انتي في بيت في سوق في مطعم كله واحد.....ماعليك منه..


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
تركي:" يالله هالبنت شويه عليها جنان تاخذ العقل والله الهنوف اختي تعرف تختار..بس من جد تشبه وحده مدري مين..بس اليوم انشالله بمسك الهنوف وتحقيق معاها لين اعرفها..بصراحه البنت لقــــطه.."
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&



سليمان:اهلين مشاري..
مشاري :هلاوالله..كيفك وش الاخبار؟..
سليمان :الحمدلله بخير...بصراحه تغـــــيرت..
مشاري:احلويت صح...
سليمان: لا انتفخت..ههههههههه
مشاري:ههههههههههههههه ادري وانا قاعد احاول اخفف وزني..
سليمان:ايه الله يعين..الا اخبار اخوك مشعل؟..
مشاري:الحمدلله بخير وهو مع اخوك بنفس المدرسه صح..
سليمان:ايه مع محمد بنفس المدرسه

"وصاروا يسولفون"


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&


رغد رجعت للبيت...
رغد:السلام عليكم..
الكـــــل: وعليكم السلام..
ام مشاري: هلا والله برغوده..انشالله انبسطتي ..
رغد:اكيد راح انبسط مع صديقه عمري..
ام مشاري: ايه الله يخليكم لبعض...بصراحه عشره عمر من يوم كنتوا صغار وانتو صديقات..
رغد:آمـــــــــــــــــــين..
ريم: هلا والله رغدوووه..
رغد:اهلين ريمووه..
ام مشاري: بديتوا تتهاوشون..
رغد: لا يمه الحين ندلع بعض..
ريم ونتغزل في بعض..
ام مشاري:الله يرجكم اقوم اشوف ابومشاري احسن لي..
رغد:روحي شوفي حبيب القلب..
ام مشاري:هههههههه الله يقطع سوالفك يارغيد جوزي عني..ترى ماني فاضيه لك..
رغد:ههههههههههه ياحليلها امي تستحي..
ريم:اقول اقعدي سولفي علي..
رغد:قبل لا اسولف ماتلاحظين مشيعل اخوي صار لنا كم يوم موشايفينه..
ريم:وانتي الصادقه صارلي ثلاث ايام ماشفته..

دخــــــــــــــــل مشـــــعل...
ريم:حكينا بالقط جانا ينط..
مشعل يستهبل: نيو ..نيو.. وش تحشون فيني..
رغد: ابد سلامتك ..بس نقول صارلنا كم يوم ما شفناك مشتاقين لك..
مشعل: ايه اشوى..تصدقين عاد..من زمان ماشفتكم..عشان كذا ايامي سعيده..
ريم: هذا جزانا ..
مشعل: لالاامزح امزح..وش اخباركم ياخواتي..
ريم ورغد: الحمدلله ياخونااااااااا..

"وصاروا يسولفن مع بعض شوي..وبعدين طلعوا لغرفهم"

ريم: رغد ماقلتي لي وش سويتي انتي والهنوف ..
رغد: صح ماقلت لك وش صار ؟؟
ريم طبعا اشتغلت اللقافه عندها: وش صار
رغد: اليوم شفت شخص ما يخطر على بالك
ريم: مين يلا عاد بسرعه 
رغدك توقعي
ريم:اممممممممممممممممممم والله ماادري قولي منو؟؟
رغد تستهبل: شفت......شفت........سليمان 
ريم: سليمان!!! كذااااااااااااااااااابه
رغد: لاصديقه
ريم : سليمان ولا صديقه
رغد :لا صديق سليمان 
ريم: اي واحد 
رغد: اتوقع انه تركي
ريم: تركي!! 
رغد: ايوه
ريم: هذا اللي اقولك حاط العين عليك
رغد حست بشعور غريب لما تذكرته:بجـــــــــــــــــد هذا اللي تقولين ..ياحليله....وسكتت.....
ريم: رغد.......رغــــــــــد........رغيــــــــــــــــ ــــــــــد 
رغد: هاااااااااه 
ريم: حبيته على طول
رغد: وش هالكلام حبيته وما حبيته .... اول مره اشوفه واحبه
ريم: طيب وشلون شفتيه؟؟؟
"رغد قالت لريم الموقف اللي صار لها"
ريم: اجل انخطبتي
رغد: اقول بلا سخافه
ريم: جد تراه راعي استهبالاااات
رغد: فور دمي... يا ثقل دمه
ريم: ثقيل دم بس حبوب<<<<<<<البنت عندها خبره


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&


فـــــــــي بيت الهــــــــــــــــــنوف


تركي في غرفته راقد على السرير يفكر باللي شافها اليوم "ياربيه هالبنت مو راضيه تروح عن بالي ... ليه افكر فيها طول الوقت.. لايكون ياولد تعلقت فيها ..اقوول خلني اروح للهنوف واستفسر منها كل شي ؟؟!!!
راح غرفة الهنوف
تركي يدق الباب..
الهنوف : مين؟!
تركي: انا....
الهنوف :تفضل..
دخل تركي الغرفه...
الهنوف: خير وش تبغى؟؟1
تركي :الخير بوجهك حبيبتي
الهنوف:مداام السالفه فيها حبيبتي...ولا بعد جاي غرفتي اكيد فيها مصالح..
تركي:أي مصالح واي خرابيط .. يعني حرام الواحد يقعد مع اخته ويسولف شوي..
الهنوف: لا مو حرام بس خلصني ابغى انام وراي بكره مدرسه ..وزي ما نت عارف انا بثالث ثانوي..
تركي: خلاص قلتي سيرتك الذاتيه كلها..
الهنوف: اخوي.. حبيبي.. ادخل بالموضوع على طول بدون لف ودوران..
تركي: انت قاعده توصفين بيتكم..
الهنوف:ههههههاي بايخه..
تركي: الا اقول هنوفه اختي من اللي كان عندك اليوم..
الهنوف: يا اخي قول كذا من الاول .. قل انك بتسأل عن البنت.. ليه وش تبي فيها؟؟
تركي:لا بس مجرد سوال 
الهنوف: انتبه وهذا انا احذرك صديقة عمري ابعد عنها..
تركي: طيب انا وش قلت اسأل عنها بس......طيب وش اسمها؟؟
الهنوف بقلة صبر: اسمها رغد..
تركي : رغد ايش؟؟
الهنوف: ليش ناوي تخطبها؟؟
تركي يبغاها تتكلم: أيـه
الهنوف بفرحه: بجد انت تتكلم ولا تمزح...
تركي: لا مو اكيد بس افكر.. يله قولي اسمها وكل شي عنها؟؟
الهنوف:اسمهارغد ال(...................) ومعي بنفس المدرسه ونفس الفصل كمان وش بعد.... وعن الوصف .. بسم الله عليك قزيتها قز... وش تبي تعرف عنها بعد؟؟؟؟
تركي: طيب عندها خوات؟
الهنوف: ايه عندها اخت وحده اسمها ريم واخوانها اثنين مشاري ومشعل.
تركي بصدمه: مشاري ال(.........) اخوها..
الهنوف: ايه ليش تعرفه؟؟
تركي على طول جا في باله رورو" سليمان قايل لي أن مشاري اخوها وان مشعل اخوها يدرس معنا بنفس المدرسه اللي ادرس فيها ..واكيد انها هي والدليل انه دلعها رورو ودلع اختها رودي وهذا الشي بحد ذاته يأكد .. بس انا لازم اتاكد زياده"
الهنوف: تروك وصمخ.........
تركي: نعم وش تبين؟؟
الهنوف : ساعه اناديك وين رحت لايكون تفكر في صديقتي تراني اغار عليها..
تركي: انتو ياذا البنات عندكم حركات مدري وش تبي.. فيه بنت تغار على بنت..
الهنوف: ايه لا يكون غاير منا ؟؟
تركي: وش علي منكم ..الا بسألك اخر سؤال؟؟
الهنوف: انت ما تلاحظ انك فاتح معي محظر تحقيق..
تركي يتطنز: ايه علميني عاد عشان اخطب صديقتك وتصيرين انتي وياها بنفس البيت وتلعبين معاها وتاكلين وتروحون السوق مع بعض... شفتي الفله..
الهنوف: قم .. قم.. قاعد تلعب علي تحسبني اصغر عيالك..
تركي: الا على طاري العيال وبعد تصرين عمه من جد فله احد يناديك عمتي الهنوف
الهنوف: ترى وصلت معي قل سؤالك واخلص؟؟
تركي: يعني مو سؤال واحد هم اثنين..
الهنوف: ايه استعجل ترى راسي بدى يصدع..
تركي: السؤال الاول... هي وش يدلعونها؟؟
الهنوف: الحين هذا سؤالك البايخ..وش لك بدلعها
تركي: انتي جاوبيني وبس..
الهنوف: يدلعونها رودي..
تركي في نفسه" اكيد انها هي ":طيب اخوها مشعل يدرس بأي مدرسه؟؟
الهنوف: اظن وعلى ما اعتقد انه بنفس مدرستك بس هو متوسط مو ثانوي..
تركي من الفرحه: يــــــــــــــــــــــــس
الهنوف: الحمد لله والشكر وش عليه مبسوط..
تركي: وش اللقافه اعوذ بالله يالبنات ما ينعطون وجه .. الشرهه مو عليك الشرهه على اللي جالس معك..
الهنوف بصدمه : ااه يالنذل اطلع برا لااقلب عليك الغرفه خذت اللي تبي وبعدين تسب فينا هاااه.. هين مره ثانيه اللي يعطيك وجه لو تموت ما حاكيتك..
تركي: عااد انا اللي ميت عليك نامي واخمدي نامت عليك طوفه يا الدافوره
الهنوف وصلت معا وقامت تصارخ: تــــــــــــــــــــــــــــــــــــــريـــــــــ ــــــــــــــك .. اطلع برى لا احرق فيك البيت..
تركي:يا حليلها تشب بسرعه..
الهنوف توها بتقوم عليه الا طلع وهو يضحك..
تركي دخل غرفته وهو يضحك على اخته الي طلع وجهها نار على طول تشب بس ما علي منها .. اجل يا رورو طلعتي ريم ويا رودي طلعتي رغد..بس رب خير من الف ميعاد اليوم احلى صدفه بحياتي ..رغد ماشا الله ايه من الجمال واخلاق بعد بس هم يمكن فري شوي بس عادي اعدلها بعدين<<<<<<<ليه سياره...
وانا اقول وين شايفها فيه ومتعب عمري تشبه احد الحمد لله طلعت تشبه اختها ريم... وينك يا سليمان متى يجي بكره عشان اقولك وش صار معاي والله البنات فـــــــــــــــله...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

صباح الســـــــــــــــــــــــــــبت

رغد صحت من النوم وراحت تصحي اختها ريم..
رغد: ريم .. ريمووه....ووجع اصحي..
ريم: طيب طيب بس خمس دقائق..
رغد: أي خمس دقايق الحين الساعه سبع الا ربع تاخرنا على المدرسه..
ريم: طيب..طيب.. روحي انتي وانا الحقك..
رغد: ايه هين.. زي كل مرره اوح وارجع الا قيك نايمه.. اصحي الحين ولا اجيب المويه واكبها عليك..
ريم: لالا خلاص قمـت..
ولبسوا مريول المدرسه ونزلو يفطرون..
ام مشاري: هلا والله بناتي.. صباح الخير..
رغد وريم: صباح النور..
وجلسوا يفطرون ونزل مشعل..
مشعل :صباح الخير جميعا..
الكل : صباح النور 
ريم: بدا بدا.. المسلسل .. رغدعرفتيه نسي اسمه.
رغد:ايه عرفته.. اسمه كذبة زمااااني..
ريم: ايوووه هذا هو تذكرته..
مشعل يناظر ريم بحقد:أي يمه بطني يعورني..
مشعل : يمه تصدقين بطني يعورني من امس وما قدرت انام.
ام مشاري: يمه وليدي وش فيك..
ام مشاري: قم ياوليدي رح الخدامه قلها تعطيك بندول .. ولا تروح المدرسه..
مشعل بإصرار كذاب : لايمه لازم اداوم..
ريم: ياربيه يا كبرها عند ربي .. اكبر كذاب وممثل شفته في حياتي ..والله المسلسل بياخذ اوسكار من تمثيلك..
مشعل يهمس لريم: انتي هين شغلك بعدين...
ام مشاري :مافي دوام يعني مافي دوام.. روح للخدامه الحين..
مشعل: امرك يالغاليه..
وصل المطبخ وقام يغني ويرقص ويحر ريم ورغد..
ريم: يمه شوفيه..شوفيه.. يرقص ..
ام مشاري : لفت على المطبخ .. ومشعل على طول تعدل وصار يمثل ..:أي يرقص وهو تعبان اسم الله عليه ان شا الله في عدوينه ا اللي يكرهونه..
ريم : ياعمري انتي يا يمه ..مصدقه مسيلمه الكذاب..
ام مشاري: ريم شكلك غيرانه منه..
ريم بقهر: لا غيرانه ولا شي.............انا طالعه يلا رغد مشينا ترانا تأخرنا.
رغد: طيب لا تنافخين علي انا وش دخلني..
وطلعوا وبعدها راحت كل وحده للمدرستها.

فــــــــــــــي مدرسة رغـــــــــــــــــــــد

رغد مع الهنوف صديقة عمرها..
رغد: هلا والله بصديقتي واختي وكل شي بحياتي.
الهنوف: انا على هالكلام ما قدر وع الصباح..انا ما تحمل خلاص ترى بذوب عليك.
رغد:ههههههههههه ولو انتي غاليه..
الهنوف: تسليمين والله..رغد تصدقين انا ماتحمس اجي لمدرسه الا عشانك..
رغد: تسليمين يا بعد دنيتي . حتى انا والله ما يحمسني ومصبرني على هالمدرسه الا انتي
الهنوف: تذكرت ...فاتك امس اخوي تركي..
رغد من جاء طاري تركي حست بحراره جسمها ترتفع وجهها طلع احمر وقلبها تحس انه بأي لحظه بيوقف .. بس ما تدري وش السبب: ليه مش فيه..
الهنوف: امس ذبحني ما سكني تحقيق عنك.
رغد وصارت خدودها حمرا: ليه وش قال عني .
الهنوف: ما بقى سؤال الا وسألني عنك ... حسيت نفسي في برنامج من سيربح المليون ..
رغد:هههههههههههههه حلوه بس قولي وش قال بالتفصيل..
" الهنوف قالت لرغد اللي صار "
الهنوف:ايوه شكله يعرف اخوك مشاري.
رغد حست بالخوف: يعرفه .انتي متاكده..
الهنوف: ايوه.. حتى سألني عن مشعل ..
رغد بخوف اضح عليها : ايوه وش قلتي له..
الهنوف لاحظت رغد: ايوه قلت له انه اخوك وانه بنفس مدرستك بس متوسط..
رغد:.........................................
الهنوف: رغد وش فيك ليه فيه شي .. لايكون زعلتي عشاني حكيت عنك عند تركي ترىوالله انا مو.............
قاطعتها رغد:لا مافيني شي .. بعدين عادي خذي راحتك.. اصلا خلاص حجزت اخزك لنفسي<<<<تستهبل
الهنوف: الله لو جد تاخذين اخوي تركي والله فله.
رغد: ايه عاد لاتصدقين...
وبعدها بدت الحصص طبعا لا تخلو كل حصه من حش المدرسات من ناحية اللبس ولا الميك اب وتناسق الالوان..

فـــــــــي مدرسة سليمان وتركي



سليمان : صباحوا يا احلى تروك.
تركي: صباحو احلى لاحلى ابو سلوم..
سليمان:هههههه ما تلاحظ النفسيات مروقه..ولا اليوم السبت.
تركي: بس انا عندي عذري .بس انت وش عندك.
سليمان: حتى انا عندي عذري .. بس انت وش اللي عندك..مروق اصلا انت السبت ما تدومه خلقه ... اكيد في شي بشرني..
تركي : والله لو اقولك ما تصدق..
سيلمان: الا بصدقك ..بس انت قول وش عندك.
تركي:تتوقع من شفت في بيتنا ؟؟
سليمان: مــــــــــــــــــين....
تركي: تتذكر رورو .... واختها رودي...
سليمان بخوف: لا يكون شفت رورو..
تركي حب يستهبل: ايوه يس لو شفتها يا سليمان قمر قاعد..ايه من الجمال ولاااا ولا اللبس يذبح مطلعه السيقان والكتوف ونص الظهر ..
سليمان : لايكون قاعد تناظر وتطالع فيها...
تركي: لاتوصي حريص ما بقى شي ما شفته..
سليمان عصب واشتغلت الغيره: اقول انقلع وظف وجهك هناك لا اقوم واحوس في بطنك الحين..
تركي: ههههههههههههههههههههههههههههاي
سليمان: هذا اللي بيذبحني..
تركي من الضحك ما قدر يتكلم
سليمان: تروك روح اضحك بعيد عن وجهي ماله داعي نخسر بعض..
تركي: طيب ههههههههه اصبر شوي هههههههههه بطني والله بطني ههههههههههههههه ........ اووووووووه خلاص بتكلم يا خي على طول ولعت يا خي امزح معك شكلك حبيتها بضمير...
سليمان: يا ثقل دمك انت ومزحك ....
تركي: احلى اللي يغارون..
سليمان: ايه بس ما قلت لي من شفت ...
تركي: شفت اختها...
سليمان: جد والله..
تركي: ولا بعد عرفت اسمائهم....
سليمان: والله وش اسم رورو..
تركي: بـــكم ...
سليمان: افا وهذا وانا صيديقك وخويك تقول بكم بس يله قل ولك اللي تبي ....
تركي : مشكلتك تصدق بسرعه .يا خوي نمزح ... اسمها... اسمها..
سليمان: أيــــــــــــــــــــــــــــــه..
تركي : اسمها..............................ولا اقولك عيب اخت محارمنا ....
سليمان: هذا اللي يبيني اذبحه على هالصبح..
تركي: ولا تزعل يالحبيب.. اسمها.................... ريم
سليمان برومنسيه: ريم ...........سبحان الله اسم على مسمى .... غزال الريم....
تركي :والله وقلبت شاعر:..
سليمان: تستاهل اكون لها عبد الله الفيصل...
تركي: انا على هالحب ما اتحمل...
سليمان: ههههههههههههههه الله يرجك بقوطي البيبسي اللي معي ..
تركي: ههههههههه حلوه بس لاتعيدها..
سليمان: الا وش اسم حبيبة القلب الي مخليتك مبسوط...
تركي: عيب هذي زوجتي..
سليمان: بدينا نخبي على بعض..
تركي: ابقول وامري لله... اسمها رغد
سليمان: تصدق بعد اسمها يجنن... على عيونها..
تركي: حدك عاد ترى ما غلطنا على محارمك .. فا ارجوك الزم حدودك ..
سليمان: ههههههههههههه يا حليلك ياولد
تركي: ولد بعينك.. وبعديت تعال هنا تجرني بالحكي ..وما قلت لي وش اللي با سطك اليوم...
سليمان:على بالك انت الوحيد اللي شايفهم..
تركي: لايكون شايف حرمتي..
سليمان: اقول ظف وجهك انت وحرمتك ...
تركي: اجل وش صار ..؟؟
سليمان: تتذكر الساعه..
تركي: ايوه..
سليمان: اهي كان متصله من جوالي على اختها تذكر.. وانا اتصلت اختها واختها عطتني رقم جوال اختها ... وكلمتها وقابلتهم بالسوق..وعطيتهم الساعه..
تركي: رقم زوجتي معاك... عطني الرقم ..وامسحه فاهم ولاعاد اشوفك جايب طاري زوجتي على لسانك.. واذا بغيت تقول اسمها ..قول حرم تركي..فهمت..
سليمان: اقول تراك معطي نفسك وزجتك اكبر من حجمكم ... روح زين..
تركي: احلى ياللي بيطلع نسيبي ....
سليمان: لاتصدق عمرك يمكن ما توافق عليك 
تركي: حتى انت.. لاتصدق عمرك.. يمكن ما توافق عليك بعد..ولا فالح تحطيم فيني..
سليمان: وانت الصادق..
قطع عليهم نواف وسعود...
نواف: هلا بالشباب وش عندكم سوالف وضحك..ولا بعد تركي مداوم اليوم....
تركي : مشتاق لك..
نواف : تشتاق لك العافيه..
تركي: الخبل صدق عمره..
نواف: خبل في عينك ... اقول تراني مروق ماله داعي تخرب علي ..
سعود: وانتو هذي حياتكم تتهاوشون وبس...
تركي: نطق واخيرا الصامت ... وش خلاك تنطق..
سعود: من جد هذا اللي بيخرب علينا اليوم..
سليان:وش ناوين عليه؟؟؟
سعود: ناويين نجنن المدرسين اليوم..
سليمان:والله وتغيرت ياسعود ..
سعود: والله بعد هذيك رورو مدري ورور المهم اللي هي تقول ان البنات يستهبلون فقلت انا الولد مااسوي هالحركات والبنات يسوونها..
سليمان :عصب مايحب احد يجيب طاريها بس سكت لايسون عليه الشباب.....اقول..مشينا..
الشباب:يــــــــــــــله..
بدى الدوام عادي مثل كل يوم بس الكل حس فقده لريم لانها يوم الاربعاء مغيره عليهم الجو 
نواف:الله لو يكون بنات وعيال مع بعض..
تركي: والله انت الصادق كان ما اغيب ولا يوم عن المدرسه حتى الخميس والجمعه بداوم
سعود:الله من جد وناااااااااسه بس صدق فقدنا البنت..
سليمان بزلة لسان: أي والله بصراحه البنت شي..
سعود ونواف:ههههههههههههههههه ابو سلوم لايكون تعلقت فيها 
سليمان يصرف: أي تعلقت واي خرابيط ..لابس يوم الاربعاء كان غير كنت سوبر مان..
تركي: ايه واضــــح لازقه فيك وماتجلس الاجنبك وماتعطي وجه الا انت وش تبغى بعد..اكيد راح تفقدها..
سليمان: ههههههههههههههههههه شكلك منقهر..
"وكملوا الشباب سوالف وضحك.. وهواش في اغلب الاحيان..<<<ولامايطلعون عيال.."

"في مـــــدرسـة ريـــــــــــــــم"

ريم : صباح الخير سارونه ..
ساره :صباح النور والسرور والفل والياسمين ..
ريم: بس بس كثرتي..بعدين وين احطهم..<<<<الرومنسيه على جنب..
ساره:ههههههههههههههههههههههه الله يرجك..
ريم:وحشتيني يالدوباا..ويــــــــنك ماتصلتي علي ولاسمعتينا صوتك بالويك اند ..الابس يوم جيتي وعطيتيني الشنطه واختفيتي بعدها..
ساره: والله ياعمري وياحبيبتي انشغلت شوي اعذريني..
ريم: مسامحتك ياقلبي..
ساره:الا تعالي قولي لي وش صار يوم طلعتي من المدرسه..
ريم:الله لايوريك شفت شي بحياتي ماقد شفته لابالماضي ولا بالحاضر ولابالمستقبل بعد..
ساره: ليه وش صار؟..
"قالت ريم لساره السالفه يوم دخلت مدرسه العيال..
ساره: ياعمري والله من جد تكسرين الخاطر ....احمدي ربك طحتي بواحد حبوب وسنع ورجال ..
ريم:تصدقين ...سليمان آآآآآخ ياسليمان هذاك الرجال خذا عقلي وقلبي وراح..
ساره: جد حبيتيه؟..
ريم: الا امووووووووووت عليه..
ساره: وش هالحركات......طيب مزيون.؟..
ريم: يقطع القلب..
ساره : حمستيني اشووفه..
ريم: هيه انتي تراني اغار على سلومي حبيبي..
ساره: بدينا .....الله يهنيك ويجمعكم مع بعض تستاهلين واحد مثله من كلامك عنه شكله رجال والنعم فيه..
ريم:ولابعد صارت احداث..
ساره بحماس: وش صار بعد شوقتيني
"ريم قلت لساره عن سالفة الساعه"
ساره: لابصراحه من حقك تتعلقين فيه..
ريم: ماتشوفيني رايحه في خرايطها..
ساره:هههههههههههه حلوه هذي خرايطها..
ريم:ايه هذي من تأثير سليمان كل يوم مطلعه كلمه جديده.
ساره:الله يقع ابليسك..
ريم: لا بعد ماحكيت لك وش صار بعد..
ساره : وش بعد لا اليوم مشتغله انتي ام هلال نقالة الحكي..
ريم:ايه لاحظت بس السبب انتي لو انك متصله علي كان قلت لك السوالف حبه حبه..
ساره:مواعتذرنا خلاص عديها..
ريم: بعديها لك تعالي داخل لان الاداريات بكفخوناا الحين شوفيهم وشلون يناظرونا..
ساره:يله مشينا..
"طبعا صاروا يسولفون بتاحصه ماعندهم أي مشاكل"
ريم:ايه بقولك عن ريم اختي وتركي صديق سليمان..
ساره: ايوه وش صار عليها..
"ريم قالت وش صار لرغد في بيت الهنوف"
ساره:ياحليلك يارغد والله منتي بسهله مشالله انتي واختك طحتوا على اصدقاء..
ريم:شفتي عاد الصدفه اللي ماتجي عالبال ولا عالخاطر..
ساره: أي والله صراحه انتي واختك خطيرين..
ريم:الله يسلمك ويسمنك..
ساره:اكثر من كذا وش اصير..
ريم: عادي توصلين بيتنااااهههههههههههههههههه
ساره:هههههههههههههه الله يرجك رجا مبرحا..
ريم:ههههههههههه ياحبيلك ياسوير..
ساره: سوير بعينك..
المدرسه: خير ياريم وساره وينا فيه فالينها سوالف وضحك..
ريم: عادي ياستاذه بس والله كنت اقولها شي خطير..
المدرسه:وش هالخطير اللي ماقدرتي تصبرين عليه لين أخلص الدرس ...
ريم : كنت أقولها عن العراق و فلسطين وش صار معاهم مساكين والله من جد حرام 
ينرحمون ...
ساره ميتة ضحك على كذبه صديقتها ..
المدرسة : ولو السالفة هذي أجليها لبعد الدرس ...
ريم : إنشا الله تحت أمرك تامريني بشي بعد ...
المدرسه : ريم .. إجلسي قلتلك 
ريم : إنشا الله ...
ومرت الحصص استهبال ووناسه وفله ورقص وحش <<<<<<<ما يمشون بدونه ..


ورجعوا طلاب المدارس ... كل واحد على بيته..

ريم: اوووووووف المدرسه قرف في قرف..
رغد: شويه قرف ولااااا مع هالحر تقولين كاننا في قدر كاتم..
ريم تضحك : هههههههههه حلوه هذي قدر كاتم ههههههههههههه
رغد: ريم الحمدلله وش فيك شكل جتك ضربة شمس.
ريم: لا بس تخيلت اشكالنا نغلي في القدر .......
رغد: هههههههه الحمد لله على صغر عقلك .
ريم: يا ربيه متى تجي الاجازه ونفتك..
رغد: وانتي الصادقه .. يله ماودك تبدلين ملابسك ..
ريم: لاودي اقعد شوي بعدين ابدل..
رغد: براحتك.

"طلعت رغد لغرفتها وبدلت ملابسها واخذت لها شور وبعدين انسدحت على السرير ترتاح.."
رغد: يالله مادري ليش كل ما جابوا طاري تركي .. احس بشي غريب.. بس من جد هو ملاك ياخذ العقل ..صح انه ثقيل دم شوي.. بس جماله ما يرحم ... خليني انام عساني احلم فيه<<<<< البنت داخلة جو ..
ريم جالسة عند التلفزيون :. يا الله ها القنوات ما فيها شي يفتح النفس .. أقوم أروح أبدل وأنام أحسن لأني تعبانه حدي ..
طلعت ريم غرفتها وبدلت ملابسها وانسدحت وقعدت تفكرفي سليمان ...:
يا ترى هو يفكر فيني ولا ما أهتم أصلا .. يا ترى يحبني مثل ما أنا احبه ولا مادرى عن هوى داري .. أقول عورني راسي من كثر التفكير .. وتلقينه والله مايدري عني ولا عن أم جابتني ..


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&


"نــــــــــــروح لـــــــــعـــــــنـــــــــد ســـــــــــــــلــــــــيــــــــــــمـــــــــــ ـان "

سليمان : أووووف هالحر ما يرحم شوي ونقلب شاورما ..
محمد : وإنت الصادق .. وخصوصا في الفصل ياخي أنكتمنا اليوم من الخياس ..
سليمان : إيه عاد .. إنتو يا المتوسطة بزارين .. 
محمد : أبو سلوم .. أعقل عاد ترى ماني بزر عندك ..
سليمان يبغى ينرفزه :أنا قلت إنك بزر قلت المتوسطه بزارين ..
محمد : وأنا يعني من عيال الثانوي .. أنا من عيال المتوسطة وأفتخر ..
سليمان : أعصابك لاينط بوجهك عرق .. أقول رح غرفتك أحسن لك ..
محمد : يكون أحسن ..
سليمان : حمود .. تعال تعال أبيك شوي ..
محمد : خير ..
سليمان : حمود إنت إخوي الصغير ورحمتك وقلت حرام أقسى عليك وتنجرح ..وتزعل وبعدين تبكي عند أمك ..
محمد : الحين مناديني إنت وجهك .. عشان تقولي هالكلام ..لكن الشرهه 
موعليك الشرهه على اللي يفكر يقعد معاك ..
سليمان : حمود وش فيك أمزح معاك ..
محمد: تكفى يا خفيف الدم لاتمزح مره ثانية لأني خلاص بموت من الضحك من خفة دمك ..
سليمان:ما عليش بعديها لك ..
محمد : تبي شي ولا أروح .. تراني تعبان حدي ..
سليمان : أيه أبغي .. أبي أسالك سؤال ؟!!
محمد : أسأل ؟!!
سليمان : تعرف مشعل ال...........اللي بثاني متوسط ..
محمد : إيه أعرفه ليه تسأل ؟!!
سليمان : هو مزيون .. <<<<< الولد خربها ..
محمد : وش عليك مزيون ولا لا..
سليمان : خلاص سحبنا السؤال ..
محمد : الحمد الله وشكر يارب ..و هذا أخوي الكبير وتفكيره كذا.... أجل أنا
ماينشره على بشيئ ..
سليمان : تقلع هناك ترى من جد محد رايق لك إنت وثقالة دمك ...
محمد : يكون أحسن ..
سليمان : أووووف هالولد ما ينوخذ منه لا حق ولا باطل .. أقوم أبدل أحسن
لي لأني قرفان من نفسي ...
طلع فوق وتروش وبدل ملابسة وأنسدح <<<<<<<<الكل نفس الحركه ...
سليمان : آآخ يا ريم خذيتي عقلي ورحتي ومسك موبايله وقعد يطالع رقمها ..
ودى أرسل لها رساله .. رساله وحده ما تضر "أرسل لالا ..أخاف 
تزعل .. الحمد الله ليش تزعل عادي رساله ... بس بأي صفة أرسل لها ..
ياربيه أرسل ولا ما أرسل ؟!! ... أجرب أرسل رساله وحده ..وأشوف ردة فعلها
بس الخوف تحسبني قاعد العب معها .. والله يا ريم ماني العب وإني صادق بكل شي ..
بس وش بيقنعها .. شكلي برسل وأتوكل على الله ...
وأرسل لها ....
لقيت إسمك على صوتي .
لقيتك دايم قبالي ....
اشوفك حلم ..واحلم بك حقيقه يانظر عيني..
وانا واحد مشيت الدرب بديت احقق امالي...
لقيت اغلى زماني.... وانت من الدينا تكيفيني..
على فكره الشله فاقدتك<<<<<<على باله بيخفف شوي


************************************************** *****************
نروح لعند ريــــــــــــــــــــــــــــــم <<<<الله يعين


ريم سمعت نغمة الرسايل..
ريم:يا الله ظهر خير.. من هذا اللي ما عنده المروق والفاضي اللي قاعد يرسل لي تلقينه عبيروه هذي حركاتها..... اخذت الموبايل وقرت الرساله .. المرسل سليمان ..
ريم في البدايه انبسطت وبعدين صحت على عمرها ..
هذا الحين بأي حق يرسل لي الظاهر يحسبني لعبه عنده يلعب عليها.. افا يا ريم الولد يحسبك من البنات اللي بايعين انفسهم.."وخنقتها العبره" هذي اخرت سوالفك الولد راسلك رسايل حب وغرام.. ياربيه وش هالمصيبه اللي انا فيها .. " وقعدت تصيح" والله لو يدري مشاري والله يخلي راسي بمكان وجسمي بمكان ثاني.. يا ربيه كله مني ومن حركاتي البايخه.. بروح عند رغد تطلعني من هالورطه..
وطلعت من الغرفه وهي تبكي..
ودقت الباب على رغد..


رغد: يالله من هالمزعج اللي ماعنده ذوق يدق الباب الحين.. مين...
ريم وهي تبكي: رغد افتحي الباب بسرعه..
رغد: يمه... اختي.. "وراحت وفتحت الباب"
ريم دخلت الغرفه على طول ضمت رغد وهي تبكي...
رغد: يمه ريم وش فيك.. امي فيها شي.. ابوي فيه شي.. تكلمي..
ريم: لا ما فيهم شي انا اللي فيني..
رغد: يا عمري يا اختي وش فيك تبكين .. وش للي مكدر خاطرك قولي .. انا اختك..وحبيبتك. ريم تكلمي..
ريم: سليمان ... يا رغد ..سليمان..
رغد: وش فيه سليمان..؟؟
ريم: خذي الموبايل واقري..
رغد اخذت الموبايل وقرت الرساله.. وبعدها حبت تهدي اختها شوي..:الحين هذا اللي مزعلك..
ريم:ايه مفتكرني من هالبنات اللي ما يخافون ربهم.. وضايعه سمعتهم بالوحل..
رغد: ماعليك منه .. ولا تزعلين عمرك احقريه ولا تردين عليه. ولا تحسبين له حساب..
ريم: بس هو كيف وتجرا وارسل الرساله.
رغد: اكيد يبغى يشوف انتي من هالبنات ولا لأ...
ريم: هين يا سليمان اوريك..
رغد: لاتزعلين عمرك ولا تضيقين خلقك ولا تفكرين حتى بالموضوع .. طنشيه وعديها..كانه واحد ارسل رساله بالغلط.. بعد عمري انتي. والله حسافه فيه هالدموع.. 
ريم هدت : رغد.. انا والله من دونك ما اقدر اعيش انتي اهلي وناسي واحبابي كلهم..
رغد : وش دعوه الاخت لاختها.. تعالي معي .. نامي عندي اليوم..
ريم تبوس اختها: الله لايحرمني منك..
رغد: ولا يفرقنا عن بعض .. روحي الحين غسلي وجهك وصلي ركعتين.. واقري الاذكار.. ونامي وعيني من الله خير..
ريم ابتسمت لاختها وراحت:"والله يا رغد لو تطلبين عيوني والله فداك مو بس عيوني ..روحي بعد.. الله لايحرمني من عطفك وحنانك.. يا احلى اخت بالدنيا"

وبعدها نامت بحضن اختها وهي تحس بالامان بقربها وكأنها امها مو اختها...



بعدها ريم طنشت الرساله وماعاد فكرت في سليمان تحس انها كرهته وما تطيق تسمع سيرته...

مر الاسبوع ثقيل روتين واحد.. امس مثل اليوم مثل بكره لا جديد ولاشي مثير..
لحد ما جاء يوم الاربعاء فرحت الطلاب كأنوه عيد بالنسبه لهم ..

رغد: اوووووف ما بغى يجي الاربعاء احس انه هالاسبوع شهر..
الهنوف: وانتي الصادقه وهذا واحنا غايبين يوم الاثنين وثقيل..
رغد:ايوه وش مشروعاتكم اليوم..
الهنوف: اكيد بيجتمعون اهلي وخلاتي وعماتي بالبيت .. ؟؟
رغد: والله انا وريم مخططين نجمع البنات في بيتنا نقعد نشوف المباراة..
الهنوف: اليوم فيه مباراة..؟؟
رغد: ايه ولا بعد الهلال والنصر..
الهنوف: الله وناااااااااسه.. بس المشكله البنات اللي بعمري ما يحبون هالسوالف وهذا اللي يقهرني..
رغد: تعالي عندي والله راح تنبسطين فله وبنات..
الهنوف: والله ودي .. بس امي ما راح ترضى وصعبه اجيك واترك ضيوفنا واروح..
رغد: ايه والله صعبه وفشله بعد..
الهنوف:خلينا منهم الحين ... بشتاقلك اليومين اللي بيجون ..
رغد: تشتاقلك العافيه حبيبتي.. تسليمن والله..
الهنوف: بشريني بالنتيجه..
رغد: ابشري ان شا الله الهلال 7 والنصر صفر.
الهنوف: عاد هذي قويه .. قولي 2-0 ايه ممكن اصدق..
رغد: لا ابغاهم كلهم ياسر القحطاني وسامي الجابر ونواف التمياط..
الهنوف: ومحمد الشلهوب و بعد طارق التايب وتفاريس..
رغد: خلاص من بقيتي..
الهنوف: هههههههه بس من جد شكل المباراة مشوقه..
رغد: صادقه والله...

"" وبعدها كل وحده راحت على بيتها""


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

عــــنـــــــــــــــــــــــــد ريــــــــــــــــــــــــــــــــم


ريم: سوير تعالي عندي اليوم.
ساره: اولا معاك الانسه ساره مو سوير .ثانبا وش عندكم اليوم..
ريم: والله يا انسه سوير .. عندنا جمعة بنات نشوف مباراة الهلال والنصر..
ساره: اهااااااا. بصراحه افكر..
ريم: اقول تعالي بلا سخافه ..
ساره: لا معليش ريوم... ما اقدر اليوم بنطلع مزرعتنا .
ريم: وانتوا كل ويك إند تروحون مزرعتكم غيروا شوي...
ساره:تعرفين عاد الشياب لازم يقابلون الغنم والرعيه..
ريم: هههههههههاي حلوه هذي الرعيه..
ساره: ولا يهمك الاسبوع الجاي عندك.
ريم: انا ما صدقت يجي هالاسبوع عشان استنى الاسبوع الجاي..

"" وكملوا سوالف لحد ما صوت على كل وحده .. وكل وحده راحت على بيتها""

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&


عـــــــــــــــنــــــــــــد سليمان وتركي


تركي : ابو سلوم اليوم وش مخططاتك..
سليمان: والله انا اليوم معزوم..
تركي: ومن اللي عازمك..
سليمان: واحـد
تركي: ادري انه واحد اجل وحده..
سليمان: مشاري..
تركي مصدوم: بتروح مع مشاري..!!!
سليمان: ايه وش فيها ؟؟!!
تركي: طيب في البيت ولابرى..
سليمان: لافي بيتهم..
تركي:. صدق انك اناني ليش ما تاخذني معك عسى اشوف حرمتي..
سليمان: وانت كل شي تبي تصير معي..صدق انك نشبه.
تركي: افااااااا وهذا وانا صديقك..
سليمان: صديقي على عيني وراسي بس الرجال ما عزمك وش اسوي انا..
تركي: صح. بس لازم تعرفني عليه ..ما يصلح انت تروح وانا ما اروح..
سليمان: والله افكر..
تركي: ابو سلوم عاد ما يحتاج لها تفكير وش عاد.. ترها بس تخليني يوم اجي معك واقابله واتعرف عليه ما هي صعبه..
سليمان: بما انك نسيبي فا اخليك تجي معي مو مشكله بس مو اليوم.
تركي: كفو والله ابو سلوم . كل هذا متحمله عشان خاطر رغد جعل ربي يخليها لي ..<<<الاخوان مخططين وجاهزين
سليمان: ويخلي ريم لي<<< قاط معه
تركي وسليمان مع بعض: امــــــين يارب العالمين...

"" وبعدها ضحكوا ...وراح كل واحد على بيته""

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&


فــــــــــــــــــــي بيت ابومـــــــــــــــــشاري


رغد :اتصلتي على البنات..
ريم: ايه اتصلت على عبير وقالت اوكيه بجي انا والعنود. واتصلت على بيت عمتي وكلمت فجروقالت بتجي هي ونوف..
رغد : اوكيه كذا حلو ... يله خلينا ننام...
&&&&&&&&&&&&&&&&&&&&&&&&&&&&&&&&&&&&&&&&&&&
خليني اعرفكم على عمة رغد وريم"" أم فواز""

ام فواز: عمتهم وهي اصغر اخوانها وهي البنت الوحيده ولها نصيب من الشركه..
ابو فوز: ولد عم ام فواز وهو اللي يدير نصيبها.
فواز: الولد الكبير عمره (30) سنه متزوج وعنده .. ولد اسمه عبد الرحمن عمره(5) سنوات .. وبنت اسمها شهد عمرها سنتين..
بدور: زوجة فواز وهي تقرب له من بعيد..
طلال: عمره(23)سنه يدرس بالجامعه.. جميل بمعنى الكلمه..وهو اجمل اخوانه وخواته ما خذ الزين كله ... وغير الطول والرزه والجمال والجسم...كله على بعضه جونااااااااااااااااااااااان..
فجر : هي اكبر البنات عمرها(17) سنه بنت حبوبه وطيوبه وبالنسبه للجمال يقولون عنها مملوحه..
نوف: عمرها( 16)سنه بنوته دلوعه وفيها غرور شوي وتعتبر بعد طلال من الجمال..
لين: هي اخر العنقود عمرها(13) سنه البنت المدلله وما يرد لها طلب واللي يشوفها وده ياكلها من برائتها وجمالها الطفولي..
&&&&&&&&&&&&&&&&&&&&&&&&&&&&&&&&&&&&&&&&&&&

الــــــــــــــــمـــــــــغــــــــــــرب


صحو ريم ورغد من النوم..
رغد: ريومه تعالي دوري لي لبس البسه..
ريم: البسي أي شي..
رغد: شنو أي شي. 
ريم: اممممممممم البسي سبورت..
رغد: سبورت .... حلووووووو .. مشكوره يا حلى اخت..
ريم: ماله داعي الشكر...


لبست رغد برمودا جينز وبلوزه سماوي كت مكتوب علها باللون الازرق<<<لزوم التشجيع
وحطت شريطه سماوي لى شعرها وسندل ازرق وطلعت ولا احلى...

ريم لبست برمودا جينز فيها رسومات بالفوشي... وبلوزه فوشيا ربط على الرقبه.. وتقريبا نص الظهر طالع وعليه رسومات رالفضي.. ولبست سندل ربط وسوت شعرها كيرلي.. وطلعت مرره كيوت..

ونزلو جهزوا الاغراض .. من الاكل والتسالي وتجهيز الصاله<<< عشان التشجيع والصراخ

وصلوا البنات.. وفتحت الباب رغد وجنبها ريم..
رغد : هلا والله بنات عمي..
عبير: هلا فيك يا قلبي..
العنود تغني: يا هلا بالمقبلين<<<<<الاخت تشتغل طقاقه..
رغد:ههههههههههه الله يرجك تفضلي..
عبير: رويم متى ان شا الله المباراة..
ريم: استحي على وجهك سلمي بالاول بعدين اسألي. . وبعدين اسمي رورو.. بعدها سكتت تذكرت سليمان..
رغد لاحظتها وقامت تضيع السالفه: اقول بنات من تتوقعون يفوز .؟؟
العنود: اكيد ما يبيلها النصر اكيد..
رغد: وووووووووووووووع الله يلوع كبدك ... ان شا الله الهلال..
العنود: مالت عليك انتي .. 
ريم: اقول لا زعيم الا الزعيم
عبير: ايوه لا زعيم الا الزعيم..
ريم: عاشت بنت عمي..

وبعدها وصلو بنات عمتهم ام فواز..
فجر: يا اهل البيت وينكم؟!!
رغد: هلا والله باللي حظر..
فجر: تسلمين يا عمري..
رغد: الا وين خواتك... 
نوف: هذا احنا جايين لا تخافين ما نفوت المباراة والفله..
رغد: حياك البيت بيتك..وين ليونه..
لين: هااااااااي
رغد: هلا والله بالدلوعه . ترى مشعل يستناك..
لين استحت: صدق...!!
رغد: ايه صدق..
ريم:هههههههههه ما بقى الا البزارين يحبون..
عبير: وانتي الصادقه..
فجر: احنا الكبار ما حبينا .. وهالبزارين والمراهقين حب وغراميات..
لين: لا تتطنزون علي تراني فا همتكم..
دخل مشعل..
لين صار وجهها احمر: أهلين مشعل ..
مشعل : أهلين لين ... كيفك ...
فجر : مشاء الله ساحب علينا ...مشيعل مالنا سلام ..
مشعل انتبه : الا.. وسلم عليهم ...
لين : شعولي تعال نلعب بلاستيشن ...
مشعل : يله مشينا ...
الكل يطالعهم ... وبعدها انفجروا ضحك....
رغد : بزارين آخر زمن ...
عبير : إلامراهقين آخر زمن ....
ريم : بصراحه أخوي ما ينلام ...ليونه تهبل اسم الله عليها ودي أقوم أكلها ...
فجر : حتى أخوك بسم الله عليه آيه من الجمال ... وأختي ما تنلام ...
نوف : ايه ايه ماتنلام ...
رغد : أكيد يشبه لي ...
العنود : وش جاب القمر للشمس ...
رغد عصبت : من كلمك إنتي ؟!!!..

وبعدها سمعوا صوت المعلق المبارة يتكلم :أهلا وسهلا أعزائي المشاهدين ... اليوم راح نشوف مباراة مشوقة بين فريقين قوووين الهلال زعيم آسيا والنصر العالمي ...
رغد: بنات بدأت المبارات ...
عبير : هلال ... هلال ...... هووووه .......هوووووووه...
فجر : هلاليات .... وووووووع .....
العنود : وأخيرا لقيت أحد بصفي ...
ريم : عبيروه تصارخين ترى تونا ما بعد بدوااااا ...
عبير : لا عشان أحمسك ...
ريم : يا حليلك يا بنت عمي والله إنك خبله ...
عبير تصارخ بعناد : هلال هلال .... هوه ..... هوه .... ياسر ....... ياسر ....... هوه هوه .....
ريم : رغد بروح أجيب البوب كورن والببسي والشيبسات ...
رغد : أوكيه وتعالي بسرعة عشان مايفوتك شي ....
عبير تصارخ : يــــــــــــــــــــــاســـــــــر ... يهبل يهبل يا ناس ...
العنود : وجع فقعتي طبلة أذني ...
فجر : من زينه عاد .... سعد الحارثي أحلى ...
العنود : سعد آآه ياسعد يهبل ...
رغد وعبير : صدق ما عندكم ذووووووووق ......
وضحكوا مع بعض ... هههههههههههههههههه .....
وبعدها جابوا صورة سعد الحارثي ....
قامت العنود تصارخ : سعودي ....سعودي ... أحبك والله أحبك ....
فجر: هيه انتي اغار ههههههههههههههههه
وبدت المباراة والبنات انقسموا فريقين:
فريق مشجعات الهلال وفريق مشجعات النصر
مشجعات الهلال:رغد- ريم- عبير..
مشجعات النصر: العنود-فجر
ونوف عنصريه اللي يفوز تكون معه...
والبنات صراخ وصياح وتشجيع وطقاق على خفيف...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

فــــــــــــــــي مـجـلـــــــــــــــس الرجــــــــــــــــــــــال


كان فيه سليمان ومشاري.. قاعدين يسولفون . وفجأه سمعوا صراخ..
مشاري: خير انا شا الله وش فيهم؟؟!!!
سليمان: رح لايكون صاير فيهم شي..
راح مشاري عند باب الصاله ودق الباب ..محد فتح..ولافي امل يسمعونه .. قام يخبط الباب بقووه.. 
ونوف: رغد شكله في احد يدق الباب..
رغد: لا شكلك تتوهمين.. البيت ما فيه احد..
نوف: يمكن..
وبعدها سمعوا صوت دق جااااااامد
نوف: والله الباب يندق..
رغد: بروح اتأكد
راحت رغد وكانت بتفتح الباب وبعدين خافت.. وبعدها رجعت: لااا يمه خايفه يكون حرامي..
راحت للبنات.. 
رغد: بنات اسمعوني شوي..
الكل لف عليها..: خير..
رغد: تعالوا معي خايفه في احد يدق الباب.
عبير: يمكن اخوك مشاري!!!؟؟
رغد: لا البيت ما فيه احد 
البنات بدا الخوف يتسلل لقلوبهم.. قاموا كلهم .. وكل وحده خذت معها شي.. اللي خذت قوطي بيبسي.. ولا اللي خذت ملعقه.. ولا اللي خذت اباجوره..<<<< دلع بنات..
ووقفوا عند الباب .. ورغد فتحت الباب بشويش .. وتو البنات بشنون الهجوم.. الا مشاري يطالعهم ومطير عيونه...
مشاري: هيه .. هيه. لحظه لحظه انا مشاري..
البنات طاحت وجيهم من الفشيله...ولا بعد مسوين انفسهم اقويا.. وبعدها راحوا وهم يضحكون على اشكالهم. وما بقى الا رغد..
رغد: خير.. نعم.. خوفتنا على الفاضي.
مشاري: والله انتو اللي خوفتوني.. انتم واشكالم.. كل وحده مطيره عيونها.. وحوش مو بنات..لو انه حرامي كان اعتزل السرق من زماااااااااان..
رغد: طيب اخلص خير وش تبغى..
مشاري: والله كنت خايف عليكم.. بس ما شا الله عليكم تخوفون بلد..وما ينخاف عليكم..
رغد: قول لا اله الا الله .. بسم الله علينا.
مشاري: اسمعيني عاد.. قصروا اصواتكم.. صراخكم واصل الشارع اللي ورانا..
رغد: ان شا الله طلابات ثانيه استاذ مشاري..
مشاري: سلامتك.. بس سلمي لي على الصعايده اللي معك.
رغد:يوصل..

وراح مشاري عند سليمان..
سليمان: خير عسى ما فيهم شي..<<<<< خايف على ريم..
مشاري: لا الحمد لله والشكر يتابعون مباراة ومتحمسين..
سليمان .. تخيل ريم وهبالها: ههههههههههه يا حليلهم..
مشاري قعد يطالعه شوي .... وبعدين كملوا سواليفهم....

؟************************************************* ************
عند الــــــــــــــــــبنـــــــــــات


عبير: والله كرت والله كرت..
رغد: وشوكرت.. اسمه اوت موكرت..
عبير: اللي هو بس مفروض الكوره معنا ..
العنود: حره.. حره.. حره.. موتي قهر
عبير: اهم شي الفوز... 
العنود: ايه نشوف..
وبعد دقايق سجل ياسر القحطاني الهدف الاول..
ريم ورغد وعبيرونوف:هـــــــــــــــــــــــــــــــــــــــ ـــــــــــــــــــــــيه..هيـــــــــــــــــــــ ــــــــــــــــــــــــــــــــه ياسر ياسر.. ياسر ياسر ..
عبير: اموت عليه يا ناس يا فنان يا شاطر يا قناص..
ريم تبوس التلفزيون : احبك والله احبك..
رغد تنطط: ويلوموني فيك ويلوموني في القناص.. وقاموا يحضنون بعض فرحانين..
العنود: عادي نجيب التعادل..
فجر: الحين بتشوفون سعد وش بيسوي..؟؟
عبير : اقول لقطوا وجيهكم بس..<<<<<حشى عيال مو بنات..
ريم تبي تقهرهم:يا حبيبي يا ياسر والله يجنن مو مثل بعض الناس ...
رغد: صانع الاهداف ياسر اكيد ما يضيع فرص مثل اللي عند غيرنا..
العنود وفجر موصله معاهم.....
وبعد دقايق سجل سعد الحارثي الهدف..
العنود: شفتوا قلت لكم سعود ما يضيعها..
فجر: سعودي حبيب قلبي..
نوف: والله جابها..نصر.. نصر.نصر.. 
لفوا عليها ريم ورغد وعبير
رغد: هيه انتي نويف مو انتي هلاليه...
نوف: انا لا من قال .. انا عنصر محايد اللي يسجل افرح معاه عشان ما يضيق صدري<<ياي على الدلع..
عبير: لا يالذكيه. خليك مثلي مخلصه..
نوف: مسويه فيها..
وكل وحده صارت تحر الثانيه لحد ما خلص الشوط الاول بالتعادل.
رغد: احمدو ربكم رحمناكم وتعادلتوا مع الزعيم.
العنود: الا ما قدرتوا تسجلون قلتوا رحمناكم .. اصلا احنا اللي رحمناكم.. وخفنا على مشاعركم عشانكم الزعيم..حرام تنصدمون بفريقكم .. قلنا نخليها للشوط الثاني..
فجر: صادقه بنت خالي.
ريم: اقول بنات خلينا نرجع بنات عم حبوبات لما يبدأ الشوط الثاني..
رغد: يكون احسن..
البنات ايدو الفكره ورجعوا لجوهم الطبيعي. قهوه وحلا .و قهوه رايحه وقهوه جايه مع البيبسي والعصير كل شي عندهم عادي. وقعدوايسولفون .. لحد ما بدى الشوط الثاني.. وفي منتصف الشوط الثاني. سجل طارق التايب هدف..
رغد وريم وعبير ونوف: هـــــــــــــــــــــــــــــــــــــــــــــــــ ـــــــــــــــــــــــــــــــــــــيه
هلاليه ودقوا لي تحيه..
رغد: اعشقك يا هلال ..
ريم: امووت عليك يا طارق..
عبير: يهبل يا ناس مبدع والله فنان..
نوف: هلاليه وافتخر..
لفوا عليها فجر والعنود..
فجر: انتي يا المنافقه اثبتي على شي..
العنود: صيري نصراويه ما تخسرين..
نوف: والله الحين هلاليه يمكن بعد دقايق اصير نصراويه عادي ما عندي مشاكل اهم شي مع الفريق الفايز...
واتنهت المباراة بفوز الهلال 2-1 ""مبروك للهلال""
العنود: اووف وش ضيقة الصدر هذي.
فجر: ودي ارجع البيت واقعد ابكي..
رغد ارحمتهم: اقول بنات خلونا نفلها وننسى المباراة ..
ريم: خلونا نغير جو..
عبير: صادقه والله ..
العنود: رغد و لا ريم قولو لاخوكم يطلعنا بمناسبة الفوز..
ريم: صادقه خليني اقوله يمكن يوافق . ادعوا لي.
رغد: انشبي في حلقه لحد ما يوافق..
ريم: ابشري ما راح اطلع لما يوافق..
عبير: وين السايق..
رغد: مع امي..


&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــــــــــــــــــــــد الرجـــــــــــــــــــــــــــــال


مشاري: ابو سلوم عن اذنك بروح اجيب الشاي ..خذ راحتك ترى البيت بيتك..
سليمان: اذنك معك..
مشاري: اكيد اذني معي.. معلقه في راسي..خخخخخخخخخخ
سليمان: ههههههههههههههههاي حلوه بس لا تعيدها..
مشاري: يله انا رايح.. 
سيلمان: تفضل..

بعد ثواني دخلت ريم المجلس وكان معها موبايلها.. كانت تمشي وهي ترسل لساره رساله تبشرها بفوز الهلال .. سليمان يطالع اللي داخله وكانت لاهيه موبايلها وما نتبهت له..
وصار يطالعها عدل بيغى يتأكد هي ريم ولا اختها رغد.. سليمان ارتفعت حرارته ودقات قلبه يسمعها اللي برى البيت.. لانها مرره حلوه..
ريم ما زالت تنا ظر موبايلها وما ناظرت اللي قدامها..وصلت حوالي نصف المجلس: مشاري ترى البنات يبون يطلعون يتمشون شوي بمناسبة فوزالهــــــــــــــــــــــــــــــ...........
رفعت راسها وطالعت اللي قدامها وما صدقت عيونها ... سليمان .. سليمان في بيتهم وش جابه ارتفعت حرارتها تحس انه بيغمى عليها وقعدت تطالعه تشوف عيونه تحس انو فيهم كلام حاولت تبعد عيونها عن عيونه بس ما قدرت.. سليمان كان يطالعها ووده يقول لها اني مشتاق لك حيل صار لي اسبوع ماشفتك حتى رساله ما ارسلتي.. وكأن ريم قرت افكاره وتقول في نفسها" لو انك يا سليمان ما ارسلت الرساله . ليش طحت من عيني ليش.. كان ودها تبكي.. تصرخ.. تضربه.. بس ما قدرت .. وقطع تفكيرها صوت سليمان..
سليمان: ريم كيفك..؟؟؟!!
ريم في نفسها " كيف عرف اسمي .. وما قدرت ترد لسانها ما قدر يجمع كلمتين على بعض. وعيونها كانت غرقانه دموع .. استوعبت انو لو دخل مشاري والله بيذبحها لفت بسرعه وطلعت وقبل لاتوصل الباب لفت على سليمان وكان في عيونها نظرات عتاب.. سليمان.. فهم نظرتها بس ما عرف ليش العتاب وش سوى ما درى انه برسالته عذب ضمير ريم ولا خلاها تعرف النوم ولا الراحه من التفكير وطلعت..
سليمان:ليش يا ريم رحتي ولا رديتي علي ولا تكلمتي كنت مشتاق لصوتك ولدلعك ولهمسك ولضحكتك ليش تحرميني منهم. وبعد لحظات دخل مشاري عليه وقعد يسولوف بس سليمان ما كان باله معاه ابدا كان مع ريم.. ريم وبس..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم طلعت من المجلس وعيونها مليانه دموع وتحاول انها ما تبكي ولا تنزل منها دمعه. بس ما اقدرت تمنع دموعها .. نزلت دمعتين فيهم جرح والم ومسحتهم بسرعه .. جت لعندها رغد...

رغد : ريم بشري وش قال مشاري؟
ريم طالعت رغد وما تكلمت...
رغد: ريوم وش فيك وش قالك مشاري؟؟؟؟!!!!
ريم: لامو مشاري.............سليمان..
رغد بصدمه: سليمان...
ريم: ايه..
رغد: وش جابه للبيت..
ريم: ما ادري .. مادري عن شي...
رغد عرفت ان اختها منهاره من داخل: خلاص.. خلاص هدي انتي الحين بعدين اعرف السالفه.. واقولك سالفه.. نسيت اقولها لك بس الحين خلينا نروح للبنات وبعدين نتفاهم..
ريم: ابطلع فوق شوي وأنزل..
رغد: اوكـــي


رغد راحت للبنات وقالت لهم ان مشاري عنده ضيوف.. كملو البنات السهره...

وبعدها كل وحده راحت على بيتا.......


بعد ما راح الكل على بيته ... طلعت رغد لغرفة ريم .. تبي تعرف وش سالفتها..
رغد: ريومه نايمه حبيبتي..
ريم: لا.. صاحيه .. بس راحوا البنات..
رغد: ايوه راحوا ..
ريم: سألو عني..؟؟
رغد: الا سألو عنك وقلت ان بطنك يعورك شوي.
ريم: زين سويتي..
رغد: ايوه .. خلينا منهم الحين.. وقولي لي وش صار..وش فيه سليمان..
" قالت ريم لرغد السالفه واللي صار معها مع سليمان"
رغد: اللي ما يستحي على وجهه يسألك بعين قويه"رغد تقلد صوته" كيفك ريم؟؟؟
ريومه حبيبتي عشان خاطري لا تضايقين عمرك ولا تكدرين خاطرك والله يضيق صدري لما اشوفك زعلانه..
ريم: والله مو بيدي.. قهرني يا رغد قهرني..
رغد : انسيه..... انسي انك في يوم شفتيه..
ريم بتردد: رغد.... ودي اقولك شي...
رغد بكل حنيه.: قولي بعد دنيتي انتي..
ريم: لما شفت عيون سليمان حسيت بشي غريب حسيت بمشاعر غريبه.. حسيت انه صادق .. بس في بعض الاحيان احس ان مشاعري مختلطه ومو فاهمه شي..
رغد:ايو كملي...
ريم: احس انه يحبني وانه ما يكذب.. ومواقفه معاي تثبت هذا الشي.. تتوقعين يوم ارسل الرساله كان صادق في مشاعره ولا حاب يلعب علي...
رغد: شوفي يا قلبي بقولك كلمتين وحطيهم على بالك زين..اول شي عن المشاعر اللي حستيها يمكن الولد صادق في مشاعره ويمكن يكذب.
وثاني شي انه مهما صار ومهما حاول فيك .... ما ترسلين له او تكلمينه ... وانتبهي على هذا الشي وانا احذرك.. اهلنا اعطونا الثقه والاحترام وعطونا كل شي يمكن عند البنات الثانيات مفقود .. فا حرام نضيع ثقتهم ونحط سمعتهم في الوحل عشان غلطه او زله راح تندمين عليها طول عمرك...واذا كان يبغاك يجي يطلبك رسمي وبعدها حلال انتي وياه سوي اللي تبين بس مو يلعب بعقلك ويستغل صغر سنك مع انه باين انه رجال والنعم فيه... بس الشيطان شاطر...
ريم: كلامك ان شا الله بعيوني..
رغد: ايه هذي اختي بعد دنياي كلها..
ريم ابتسمت : الله لايحرمني منك..
رغد: ولا منك بعد .. يله عاد لاتقلبينها حزن ودموع..
ريم: ابشري .. بس تعالي .. كنتي راح تقولين لي سالفه وش هي..؟
رغد: سبحان الله .. اللقافه فيك فطره..
ريم: هذي شغلتي..
رغد: ايه كنت بقولك ان سليمان هو اللي اتصل على مشاري .. تتذكري يوم رحت للهنوف .
ريم: ايوه..
رغد: ايه في هذا اليوم اتصل عليه والتقوا في التحليه .. وكان مشاري يقول لي انه من زمان ما كلمه...
ريم: اهاااااااا... بس وشلون طرى على باله مشاري..
رغد: والله علمي علمك..
"ريم دخلت جو مع نفسها"
رغد: ريــــم....ريــــــــــــــــــــــــــــم ..
ريم: وجع.. وجع.. خير... تراني مو مستغنيه عن اذني..
رغد: وش تفكرين فيه..
ريم: وش عليك..
رغد:بدينا..
ريم:وش رايك تروحين تنومين احسن..
رغد: ايه والله اني دايخه حدي...
ريم: يله روحي غرفتك وتصبحين على خير..
رغد: والله ما تستحين على وجهك ... طيب جامليني شوي.. قولي لي نامي عندي..
ريم: انا صريحه وما احب المجاملات ..
رغد: اقول.. نامي.. نامي يا الصريحه..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&



عنـــــــــــــــــد سليمـــــــــــــان

سليمان: ليش يا ريم كنتي تناظريني كذا..وش كنتي تقصدين بنظرتك... يمكن تقصد الرساله..... الا اكيد كانت تقصد الرساله...انا الغبي يا ليتني ما ارسلت.... البنت باين عليها الحزن...كله مني ومن تفكيري الغبي ... اصلا ما كان له داعي رسايل والله ماله داعي.. هي باين عليها حساسه.... وشكلي جرحتها وجرحت مشاعرها ... اكيد لاني بأي صفه ارسل لها .. طول عمري ... غبي.. غبي... غبي.....

سليمان حاس بتأنيب الضمير اللي ذبحه وما قدر ينام ... لما طلع نور الشمس ويادوب غفت عينه..




&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

فــي بـــــــيــــــــت ابــــو مشـــــــــاري

ابو مشاري: وينكم يابنات ماشفتكم من زمان..
رغد:زي منت عارف يبه مدارس ودوامات وتعب ..وانابثالث ثانوي..
ابو مشاي: ايه الله يوفقكم انشاءلله..
ام مشاري:آمــــيــن..الا وش اخبار البنات امس؟..
ريم:والله يمه امس وناسه وفله بصراحه....
مشاري: اكيد فالينها ....صراخكم واصل للحاره اللي جنبنا..
رغد: ليش غاير..
مشاري:تكفين وش عليه اغار..
مشعل:الا يا ريم من فاز امس..
مشاري: ليش ما تابعت المباراة..
ريم: وين يتابع المباراة وفيه لين ما تخليه يتنفس..
مشاري: امس فيه لين يا حليلها..
مشعل: اصلا انتي وش عليك مني..
ريم: احنا البنات شايفين المبارة وانت الولد لاهي مع حبيبة القلب..
مشاري: ليش انتو عادين انفسكم بنات انتو صعايده شويه عليكم..
"ريم تذكرت اشالكهم امس وقعدت تضحك"
ام مشاري: وش فيهم بناتي يهبلون كل الرقه والنعومه فيهم.. وبعدين على المباراة عادي شوف الغرب عندهم الحرمه مو تابع الاتلعب عادي..<<<<<الام خطيره..
مشاري: يا ليته على كذا كان زين ... شي اعظم خليني ساكت احسن لي..
رغد تبي تغير السالفه عشان ما يفشلهم قدام اهلهم ..:الا اليوم يمه تراني راح اعزم الهنوف في بيتنا..
ام مشاري: حياها الله بأي وقت هذي الهنوف..مو أي وحده..
مشاري: ودي اشوف هالهنوف اللي مزعجينا فيها ..كل كلمه والثانيه الهنوف والهنوف..
رغد: هذي روحي الثانيه..
مشاري: احلى يا الرومانسيات.
ريم: ايه هذا ولا شي من رومانسياتها هي وصديقتها..
رغد: ليه غايره منها.
ريم: مسكينه اغار..
ابو مشاري: الحمد لله شبعت..
ام مشاري: زين كذا خليتو ابوكم يقوم من الغدا..
ابو مشاري: ام مشاري خليهم على راحتهم انا ما عندي غيرهم..
رغد تبوس راس ابوها: الله يخليك لنا يبه ولا يحرمنا منك..
ريم وقامت تبوس راس ابوها: آمين..
رغد: يا حبك لتقليد..
ريم: ابوي وانا حره بكيفي..
ابو مشاري: انا لكم الثنتين...
مشاري: واحنا يبه لنا الله..
ابو مشاري: والله معزتكم وحده.. 
ام مشاري: اجل انا المنسيه..
ابو مشاري.: عاد انتي الكل في الكل...
رغد: احلى يا يمه .. احلى يبه على الرومانسيات انا ما اقدر..
ريم: تبغونا نروح عشان تاخذون راحتكم..
ام مشاري استحت: اجلسوا بس كملوا اكل وانتو ساكتين..
صار الكل يضحك على امهم المستحيه...

عند ريم ورغد
العصر بعد الغدا...
رغد: ابقوم اتصل على الهنوف ..
ريم: ليه انتي عندك غيرها...
رغد: يا ربيه هالبنت بتذبحني بلقافتها..
ريم: اتصلي على صديقتك وانتي ساكته..
رغد اتصلت على الهنوف...
رغد: الووووووو.... هلا الهنوف
الهنوف: هلا والله بهالصوت وصاحبة الصوت.
رغد: تسليمين يا قلبي..
الهنوف: ايوه.. كيفك..وش اخبارك..
رغد: الحمد لله بخير وانتي كيفك..
الهنوف: الحمد لله بخير يا قلبي..
رغد: اكيد راح تجين عندي اليوم....
الهنوف: ايه ان شا الله انا قلت لامي ووافقت بس بقى تركي اقوله وان شا الله يوافق ..
رغد سمعت طاري تركي ضاعت علومها: ايه تركي...قلتي تركي...
الهنوف: رغد.... وش فيك ....قلت تركي..
رغد: ايه زين خلاص قولي له وردي علي...
الهنوف : اوكيه قلبي..
رغد: تامرين على شي عمري..
الهنوف: سلامة روحك..
رغد: بااااااااي
الهنوف: بااااااي..
دخل تركي شاف الهنوف تكلم .... ولما خلصت....
تركي: مين كنتي تكلمين ..
الهنوف: اكلم صديقتي..
تركي: احلفي.... ادري انها صديقتك ...من هي..<<<يبي يتأكد انها رغد..
الهنوف: هذي رغد...
تركي بس سمع اسمها تلخبط كيانه: ايه وش اخبارها...
الهنوف بصدمه: خير وش هالسؤال ما تلاحظ انك تمون على صديقتي ..مو كفايه اللي سويته يوم جات عندي....
تركي: عادي انا وش سويت ..قلت لك وش اخبارها ...ما قلت بكلمها..
الهنوف: صدق انك ما تستحي على وجهك..
تركي: عاد احترمي نفسك ..تراك ما تنعطين وجه ..
الهنوف تذكرت الطلعه وقامت تتمصلح:تروك اخوي لاتزعل..
تركي: سبحان الله المصالح تغير اللي ما يتغير .. وش تبغي..
الهنوف: طلب صغير بالمرررررررره...
تركي: هنيف اخلصي علي ..
الهنوف: امممممممممم.......اليوم صديقتي عازمتني..
تركي: وانتي من متى تروحين صديقاتك..هاااااه..
الهنوف: مو أي صديقه هذي رغد اللي عازمتني ...
تركي : رغد...
الهنوف: ايه..
تركي: بما انها رغد واحس انها بنت عاقله ومؤدبه وفي نفسه" وذابحتني" راح اخليك تروحين لها ..
الهنوف: يا بعد قلبي انت خلني اروح ابشرها ...
راحت الهنوف تتصل على رغد..
رغد: هلا والله ...
الهنوف: يا هلا والله وغلا برغد دنياي..
رغد: بشري...
الهنوف: لا الحمد لله وافق......والتفتت تدور تركي لقته ملصق اذنه بالسماعه 
الهنوف: رغوده حبيبتي لحظه شوي...............هيه انت خير...
تركي منسجم مع الصوت..
الهنوف تدفه: تريك بعد عن وجهي ...
تركي: يا حبك للنذاله ..........وراح..
الهنوف: معليش رغد ....
رغد:لا عادي بس وش فيك..؟؟
الهنوف: تريك ملصق اذنه بالسماعه ما خلاني اتكلم ..
رغد قعدت تضحك وما سكتت... تضحك ليش ما تدري .... بس تخيلت تركي قامت تضحك....
الهنوف: رغد خلاص عاد يكفي ضحك..
رغد: هههههههههه معليش هههههههه الهنوف ههههههههه والله بطني ههههههههههههه ما قدرههههههههههههه..
الهنوف: اجل بسكر حبيبتي وانتي اضحكي لما يأذن....
رغد : لاتتأخرين بس ههههههههههههه
الهنوف: ان شا الله مع السلامه...
رغد سكرت السماعه وما زلت تضحك: يا حليله والله ...
ريم واللقافه ماكله قلبها : على ايش هالضحك ... الحمد لله والشكر... ومنهو اللي يا حليله...
رغد: تركي ملصق اذنه بالسماعه..
ريم: طيب وهذا اللي مضحكك..
رغد: ايه ههههههههه
ريم: الحمد لله والشكر على العقل.. صدق من قال اكبرهم اهبلهم ...
رغد جاتها حالة الضحك .. تضحك على كل شي : هههههههههههههههه
ريم: رغيد عاد خلاص ما صار...
رغد تضحك ما سكه خط......
ريم: اوووووووف ترى مليت من جد..
رغد تحاول تسكت وخذت نفس: اووووووووووه .........بس تخيلت شكله رجعت تضحك.
ريم: اقوم لأمي احسن لي ............يا المجنونه...
رغد في نفسها" مجنونه بحبه"




&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فـــــــــــي بيت الهنوف

الهنوف في غرفتها محتاره....
الهنوف: ياربيه محتاره ما ادري وش البس..؟؟
ام تركي دخلت على الهنوف: هلا هنوفه حبيبتي لبستي..
الهنوف: والله يا ماما محتاره ما ادري وش البس...؟؟
ام تركي: اجل خليني اساعدك...
الهنوف : يله
%%%%%%%%%%%%%%%%%%%%%%%%%%%%%%%%%%%%%%%%%
واخيرا لبست فستان فوشي وفيه ابيض واورنج قصير لفوق الركبه... ولبست تحته برمودا ابيض وداخله فيه الوان الفوشي وشوي اورنج ..ولبست سندل مرررره نعوم فيه كرستالات فوشي ....وكان شعرها الفراوله وحطت كرستاله في شعرها على جنب فوشيه...وطلعت اخر حلاوه ....وحطت ميك اب مرررره نعوم ..وطلعت ولا باربي...
%%%%%%%%%%%%%%%%%%%%%%%%%%%%%%%%%%%%%%%%
ام تركي: بسم عليك طالعه تهبلين...
الهنوف: من انولدت وانا اهبل بس محد ملاحظ...
ام تركي: اللي ما يلاحظ عمي...
الهنوف: تسليمن يا احلى ام...
ونزلت لعند تركي...
الهنوف: تركي رح قل للسايق يوصلني...
تركي: وليش السايق .... انا اوصلك...
الهنوف تلمس حرارة تركي: متأكد انت مو تمزح...
تركي: ايه متأكد وش فيها اخو يوصل اخته بعد هذي فيها شي..
الهنوف : لا ما فيها شي بس اول مره تسويها...
تركي في نفسه" ان شا الله ان شا لله اشوفها"
الهنوف: تركي......تركي......
تركي: هلا
الهنوف: يله تأخرنا ..
تركي: يلا........
"على فكره ابو تركي دايما مسافر مشغول ولاهي في شغله ويزورهم في السنه مره وام تركي متحمله كل شي عشان عيالها ومدلعه الهنوف عشان ما تحس بفراغ لان ابوها مو موجود"
في الطريق........
تركي: ما ودك تاخذين معك شي...
الهنوف بصدمه: وش هالذرابه والادب اللي نازل عليك...
تركي: طول عمري ذرب وذويق وراعي واجب..
الهنوف تتطنز: بسم الله عليك .. لاتعلم احد اخاف يصكك بعين ...
تركي: هنيف عن السماجه واخلصي تبين ولالأ
الهنوف: ايه ليش لأ ما دامه على حسابك..
تركي:"كل شي يرخص عشان الغاليه" وبعدها ابتسم.....
الهنوف: الحمد لله على ايش تبتسم..
تركي: لابس تخيلتك طايحه من الدور السابع ...
الهنوف": جعلك ما ني قايله ..... استغفر يا النذل...
تركي: هههههه والله لو تصير .... بجد بصير شكلك تحفه....
الهنوف: سوق وانت ساكت واللي يعافيك...
تركي: هذا المحل اسمه اوبرا ..حلو..
الهنوف: هذا ما عليه .. واختار شي سنع...
تركي: تامرين امر..............ونزل...
الهنوف : هالولد فيه شي بس لازم اعرفه..
وبعدها بدقايق وصلو لبيت رغد وكان تركي حاط سيارته عند المدخل وعسى يقز شي....نزلت الهنوف ورنت الجرس فتحت الخدامه الباب كله... ورغد كانت واقفه قباله.... تركي ما صدق على الله وفتح الشباك عشان يشوف زين ... طاحت عيونه بعيون رغد وتركي ابتسم ابتسامه تعذذذذذذذذذذذذذذذذب ... رغد هنا خلاص تحس ان بطنها يعورها وحرارة جسمها مرتفعه ودقات قلبها وصلو المليون ..
الهنوف تطالع رغد وبعدها تطالع تركي وترجع تطالع رغد وبعدها تركي ..لما حست انهم طولوها وهي قصيره سكرت الباب.....
تركي: والله من النذالة يا هنيف......بس والله تهبل تجنن هالبنت مو طبيعيه فوق الخيال فيها شي يجذب بقووووووه ....وحرك سيارته وهو مبسوط..
رغد: هلا والله هنوفه تو ما نور البيت..
الهنوف: توك تتذكريني ساعه واقفه عند الباب..
رغد تفشلت: لاساعه ولا شي...
الهنوف:تناظرين اخوي ما شلتي عينك هبلتي فيه صار مسبوه... ترى ما كان عنده نيه يجيبني اليوم الا يوم درى انه انتي..
رغد ابتسمت:اهم شي جابك..
الهنوف: اهااااا ... الحين عرفت سبب انه صاير ذويق وراعي واجب اثرك لاعبه في عقله..
رغد:الهنوف وش هالكلام وانا وش دخلني فيه.. 
الهنوف: من شافك هذيك المره وهو مسبه طيرتي عقل اخوي..
رغد: هههههههه شكل ودك تقعدين برا يله تفضلي..
الهنوف: زاد فضلك... تصدقين اشتقتلك..
رغد: مسرع امس شايفتك في المدرسه ..
الهنوف: ولو اشتقت لك..
رغد:عمري انتي.... وش رايك نطلع فوق ونفلها....
الهنوف: براحتك..
رغد: اوكيه ... انتي اطلعي فوق وانا راح الحقك...
الهنوف : اوكيه..
طلعت الهنوف فوق وقعدت تطالع الغرف... الحين هي ما قالت لي أي غرفه.. بس شكلها هذي وراحت الغرفه وهي مستعجله وفتحت الباب بقووووووه......
وانصدمت من اللي شافته.............
شافت مشاري لابس وكاشخ وقاعد عند المرايه يتعطر ومالف عليها ولا حاول يشوف من عند الباب لانه على باله انها ياريم او رغد...
مشاري : ريم .. ما شفتــــــــــــــــــــــــ ولف وجهه...........
الهنوف تطالعه ومنبهره بجماله وما قدرت تتحرك رجولها ما تساعدها جماله مخليها ثابته......
مشاري ما قدر يشيل عينه من عليها كان شكلها ساحر وجذاب فيها شي يسحر موطبيعي وجمال خيالي وبرئ ...
مشاري ابتسم ابتسامه تعذذذذذب وتذوووووب الصخر...
الهنوف" ولا بعد يبتسم الظاهر ناوي يوديني المقبره ...."طالعت جسمه" ولا بعد الجسم خيالي"
مشاري"هالبنت فيها شي مو طبيعي وعليها عيون تقطع القلب ..بس غريبه ما تحركت من مكانها بس احسن لي خليني اكحل عيوني بجمالها ..سبحان ربي اللي خلقها..."
الهنوف انتبهت على عمرها وما مكان ودها تتحرك بس استحت على وجها وسكرت الباب ومشت بسرعه ولقت بوجهها رغد...
رغد: الهنوف خير وش فيك طايره ولونك مخطوف..
الهنوف: لابس كأني سمعت صوت رجال فوق...
رغد: ايه نسيت اقولك مشاري فوق..
الهنوف في نفسها" هذا مشاري يا حلوه ويا حلو اسمه.."
رغد: الهنوف وين رحتي..
الهنوف: حبيبتي معاك..
رغد: يله خلينا نطلع للغرفه..
النوف : يله...
طلعوا فوق وعيون الهنوف على باب غرفة مشاري ودخلو غرفة رغد...
رغد: هنوفه بعد قلبي اقعدي شوي وبرجع..بروح اشوف مشاري واقوله انك فيه عشان مايدخل غرفتي اوكيه .. ترى ما راح اطول..
الهنوف في نفسها" شافني وحفظني وخلص": ايوه خذي راحتك..
دخلت رغد غرفة مشاري... مشاري طالع الباب تخيل انها هي<<<حلى كل شوي..
رغد: مشاري انتبه ترى صديقتي بغرفتي..
مشاري: من صديقتك..
رغد: يعني ما عندي الا صديقه وحده واللي هي الهنوف..
مشاري: هذي الهنوف اللي......"توه بيقول اللي دخلت بس انتبه على عمره"
رغد: اللي ايش..
مشاري يصرف: لا كنت بقول اللي ازعجتينا فيها..
رغد: ايه عندك مانع ..
مشاري: لا حياها الله بأي وقت واذا ما شالها البيت تشيلها عيونا..
رغد تطالعه منصدمه: شكلك قاعد اليوم بالشمس كثير .. اروح عند هنوفتي احسن لي..
مشاري في نفسه" والله عندك ذوق يا رغدوه صديقتك صراحه شي يفتح النفس"
ونزل وطلع....
رغد رجعت للهنوف: معليش تأخرت..
الهنوف : لا عادي خذي راحتك ... الا وين ريم..؟؟
رغد: الحين جايه لاتخافين ما تحب تفوت شي..
الهنوف: ايه يا حليلها..
دخلت ريم: هااااي هنوفه...
الهنوف: هاي ريومه كيفك...
ريم : الحمدلله بخير بس خليتي اختي تهلوس فيك..
الهنوف: رغووووده بعد قلبي والله...
ريم :انتو ما تملون من الرومانسيات ..
الهنوف: لاااااااا
رغد: اتركيها ما عليك منها غايره..
ريم: عشان صديقتها فيه تكبرت علينا..بس خليها تروح اوريك......
الهنوف: ما راح اروح بنام عندكم عناد..
ريم: امزح حياك الله أي واذا بتامين عندي ما عندي أي مانع..
رغد: صديقتي ابعدي عنها..
ريم: احلى ياللي تغار..
رغد: هذي هنوفه مو حيا الله..
ريم: يا حليلكم بس..
وكملو السهره ....سوالف وضحك وشوي على خفيف هوشات بس انبسطوا وفلوها وطبعا وشي اكيد لاتخلو من الرقص والحش....





بعد ما طلعت الهنوف من عند رغد....
ريم: يا حليلها الهنوف بصراحه اليوم طالعه قمر ..اسم الله عليها..
رغد: إيه والله اليوم بصراحة طالعه خطيرة..
ريم: إن شا الله تكونين أنتي وياها بالجامعه مع بعض..
رغد: الله يسمع منك .... وهذا اللي مخوفني انو ما نكون مع بعض..
ريم: تفاءلوا بالخير تجدوه..
رغد: ما قلت لك ... فاتك شي خطير...
ريم: وشو اللي فاتني ؟؟؟ ومتى وشلون وكيف ... علميني بسرعه..
رغد: سبحان الله ...دايما مرجوجه ياختي خففي لقافه شوي..
ريم: ما اقدر صار طبع فيني ... بس تكلمي بسرعه..
رغد: تخيلي اليوم تركي شافني..
ريم: بسم الله متى شافك ..
رغد: يوم جاء ينزل الهنوف ..الخدامه فتحت الباب كله وصرت انا بوجهه..
ريم: واكيد ما كلفتي على نفسك وتعبتي عمرك وبعدتي عن الباب..
رغد: كنت بأسويها بس ما قدرت يهبل.. يهبل يا ريم ولا وكاشخ وسكسوكته مكثرها طالع شكله توب..
ريم على طول جاء على بالها سليمان: اهااااااااااااا..............
رغد حست فيها: ريم حبيبتي وش فيك..
ريم: ما فيني شي كملي..
رغد: وش اكمل خلصت السالفه..
ريم: صدق ما عليش ما نتبهت .. بروح انام تعبانه حدي..
رغد ضاق صدرها على اختها لانها تعلقت بواحد ما تدري وش مشاعره تجهها وهي توها صغيره وما تستاهل 
ريم وبخاطر مكسور: تصبحين على خير..
رغد: وانتي من اهله..

راحت ريم لغرفتها ونسدحت على السرير ...آآآخ يا سليمان كنت من يوم يجبون طاريك افرح .. والحين من اسمع أي شي يذكرني فيك يضيق صدري...بس والله حبيتك من كل قلبي...واتمنى من كل قلبي ان تكون ضنوني كلها خطا وان اللي حسيته بعيونك هو الصح.. يارب ...يارب...ابغى الحقيقه ... ابغى لو نور بسيط بوسط الظلام اللي انا عايشته...ابغى بس ..بس حبل اتعلق فيه.. ابي ذرة امل من حياة كلها يأس ... يارب... يارب..ونامت ودمعتها على خدها وترتجي ان سليمان يحبها لانها ما تقدر تعيش بدونه ..


فـي بيــــــــــت الهنوفــــــــــــــــــــــــ

" حبت اقول شي ان الهنوف وتركي توأم بس ما يتشابهون اكيد ومتنا قضين في كل شي.."



كانت الهنوف وامها جالسين بالصاله...
ام تركي: هاه .. حبيبتي ان شا الله انبسطتي عند رغوده..
الهنوف: والله انبسطنا وفليناها بصراحه اختها رورو تهبل فله...
ام تركي: وهي بأي سنه..
الهنوف: هي بثالث متوسط...
ام تركي: ما شا الله .....الله يخليها لاهلها..
الهنوف: امين ..
دخــــــــل تركي...
تركي: احلى سلام لأحلى موجودين..
ام تركي: هلا والله بوليدي
تركي: هلا يمه وشلونك وش اخبارك..
ام تركي: بخير دامك بخير..
تركي: اهلين بأختي الهنوف وش فيك ساكته انبلع لسانك..
الهنوف: تركي اذا بتستخف دمك خلني اقوم احسن لي..
تركي: لا خلاص اجلسي بأسكت ..
الهنوف جلست تبغى تفضحه عند امه يعني جلست شر:ايه صح تركي نسيت اقولك ..وش عندك اليوم اليوم تقز صديقتي قز...
تركي يصرف الموضوع: انا.........متى..؟؟
ام تركي: وش السالفه .. اخوك وش فيه وش مسوي ...
الهنوف: يمه ابد سلامتك ...بس تركي قعد يطالع صديقتي رغد لما حفظها ولو اقوله ارسمها رسمها..
ام تركي: تركي الكلام اللي تقوله اختك صح...
تركي: يمه ما عليك منها احقريها ...عاد من زينها هي وصديقتها<<والله العكس..
ام تركي: اسمعني زين...ياتركي انت ما ترضى احد يطالع بأختك وشلون عاد بنات الناس .. ولا اقرب الناس لاختك اللي ما تعتبرنا غير اهلها وما تعتبر الهنوف الا اختها الثانيه..
تركي: يمه ما طالعت احد..الهنوف تبالغ..
الهنوف: يمه يعني ما تعرفين سوالف ولدك ما هي جديده..
تركي: انتي اسكتي ولا والله لا اقوم واعلمك الادب..
الهنوف سوت اللي براسها: انا طالعه فوق .........يمه تصبحين على خير<<<<نذله..
ام تركي: وانتي من اهله ...... وتغطي زين لا يحوشك برد..
تركي: يمه أي برد واللي يعافيك ... الدنيا تطبخ من الحر..
ام تركي: ولو اخاف على صحة اختك ...
تركي: انا المنسي بالسالفه..
ام تركي: انت اترك سوالفك وانا احطك بعيوني..
تركي معصب: انا طالع .......تصبحين على خير...
ام تركي: وانت من اهله ..... الله يهديك ياوليدي .... وتجوز عن هالحركات اللي مالها داعي..


عنــــــــــــــــــــــــــــــــد مــــــــشـــــــــــــاري


مشاري منسدح على السرير ويفكر: الهنوف ... حبيت هالاسم وصاحبة الاسم ... شكل البنت فله رومانسيه مو مثل اللي عندنا<<<الولد متعقد..
ولا وباين عليها نعومه .. وعيونها احس فيها لغز ...من البراءة اللي فيها...انا لازم افاتح امي بالموضوع ...كل يوم تحن على راسي تزوج تزوج ..الحين اخليها تخطبلي من بكرا<<< الاخ مستعجل..
انا الحمد لله ادرس واشتغل مع ابوي في الشركه وما قاصرني شي .. بس اخاف تقول دراسه وما دراسه ومو الحين او ما افكر بالزواج..بنات هالايام دلعهم زايد..بس ان شا الله انها مو منهم ..."وقعد مشاري يفكر طول الليل لحد ما استقرت الفكره براسه وبعدها نام"


عــــــــصـــــــر الجمعه

ريم تكلم ساره..
ساره : سمعتي بالخبر..
ريم: لا ما سمعت شي..
ساره: الرياض كلها درت معقوله ريم ما تدري..
ريم: ساره اخلصي شنو...
ساره: فيه مؤتمر بينعقد في الرياض وعطونا اجازه يومين يوم الثلاثاء والاربعاء ...ومع الخميس والجمعه صاروا اربع ايام..
ريم والدنيا مو سايعتها من الفرح: قولي والله....الله من جد وناسه ياااااااااااااااي فله..
ساره: ايه ترى بس الرياض اللي فيها الاجازه..
ريم: بصراحه مساكين الباقي بس اهم شي ان هالاسبوع نصه اجازه..
ساره: ايه عاد خططوا عليه صح..
ريم: لاتنسين دائما وابدا معك ام الافكار..
ساره: لا ما نسى ابد..
ريم: والله والله وناسه ..بروح ابشر رغد...
ساره :اجل يله ما اطول عليك مع السلامه واشوفك بكره ان شا الله ..
ريم: ايه ان شا الله .. مع السلامه ..

وراحت ريم على طول عند رغد..
ريم: رغد.. رغد..بسرعه بسرعه..
رغد: خير وش فيك؟؟
ريم: سمعتي بالخبر..
رغد: أي خبر؟؟
ريم: خبر الاجازه..
رغد: ايه توني مسكره من الهنوف تبشرني..
ريم: والله فله وش نخطط عليه..
رغد: الهنوف ما شا الله عليهم بيروحون الشرقيه..
ريم: الشرقيه... والله فكره..
رغد: وشو اللي والله فكره..
ريم: نروح الشرقيه احسن من الرياض ومنها سفره..
رغد: والله وناسه اهم شي اكون مع صديقتي..
ريم: وانتي هذا اللي هامك ... صديقتك واخوها..
رغد: يا اللي ما تستحين على وجهك عيب تقولين هالكلام لاختك الكبيره..
ريم: يعني تلعبين على نفسك انك ما تحبينه او حتى ما تفكرين فيه..
رغد صارت تفكر انها احتمال تشوف تركي وعاااااااااااااااااااااااشت الجو....
ريم: رغد....رغد...... لا البنت راحت فيها لروح لامي احسن لي ... واقولها عن مخططاتي..
رغد ما زالت تفكر بعمق...<<< اهم شي بعمق..


ام مشاري: والله ما ادري يا ريم قولي لابوك ومشاري..
ريم: يمه والله الشرقيه فله ووناسه وكل الناس بيرحون لها ... وخلينا نروح احنا وعمتي وعمي وخالتي بعد..
ام مشاري: ابقول لابوك ونشوف..
ريم: يمه حاولي فيه وان شا الله بيوافق..
ريم مسكت التليفون وبدت نشرة الاخبار..<<<<ام هلال...
ريم: ايوه عبيرمثل ما قلت لك قولي لابوك لحد ما يوافق..
عبير: والله لو نروح من جد بنبسط ..
ريم: اكيد ما يبغالها . بس ما اوصيك حاولي حاولي ولا تخلي اليأس يتغلب عليك..<< تأثير الحماس
عيبر:وينى فيه في معركه..
ريم: ههههههه المهم انا بروح اكلم البقيه مع السلامه..
عبير: مع السلامه..
@@@@@@@@@@@@@@@@@@@@@@@@@@@@@@@@@@@
ريم: فجر مثل ما وصيتك..
فجر: لا توصين حريص اصلا امي ما يبليها شي على طول بتوافق..
ريم: المهم علميني بأخر المستجدات..
فجر: اوكي...
&&&&&&&&&&&&&&&&&&&&&&&&&&&&&&&&&&&&&&&&&&&

الحين راح اعرفكم على خالتهم..
ام فيصل: هي اخت ام مشاري الوحيده وما عنها الا بنت وحده وولد واحد..
ابوفيصل: رجل اعمال كبير ومشهور وتستفيد منه شركة ابو مشاري وابو ماجد..
فيصل: الولد الوحيد مثل ما قلت عمره (20) سنه بالجامعه..وسيم لابعد درجه اسمر وسماره يذبح وجذاب وعيونه سود وكحيله وطويل ومايل لنحف شوي ..بس السكسوكه ما يبلها كلام محليته وطالع ولا احلى..
شجون: دلوعة امها وابوها واخوها<<<من بقى..
عمرها(17)سنه ...تشبه فيصل بس ملامحها ناعمه واكثرشي ما خذه العيون الكحيله ..حبوبه وطيوبه بس فيها دلع شوي...

&&&&&&&&&&&&&&&&&&&&&&&&&&&&&&&&&&&&&&&&&&&&
ريم: هلا شجون..
شجون: اهلين ريومه..
ريم: وش اخباركم.
شجون : الحمد لله..
ريم: اكيد سمعتي بالخبر.
شجون: تقصدين الاجازه..
ريم: ايوه عليك نور..
شجون: ليش وش فيها..
ريم: احنا خططنا نروح الشرقيه..
شجون: من جد اجل احنا معاكم..
ريم: اوكيه قولي لخالتي واتفقي معاهم عشان نروح مع بعض ...اوكيه..
شجون: اكيد...اوكيه ما يبلها كلام..يله باي..
ريم: باي..

ريم رجعت لعند رغد بغرفتها وما زالت رغد بنفس الوضعيه اللي تركتها فيها ..
ريم: الحمد لله على العقل صدق البنت خبله........رغد....رغد..
رغد: هااااه .....نعم....خير..
ريم: الخير بوجهك ....هيه انتي اصحي ....اصحي..
رغد: ليه شايفتني نايمه..
ريم: تدرين صار لك نص ساعه وانتي على هالحااال ..
رغد: اخلصي وش تبين ...تراك قطعتي حبل افكاري..
ريم: طيب لزقيه ههههههههههههههههههاي ..
رغد: هه هه هه بايخه يا الباخيه..
ريم: المهم انا كلمت امي وبيت عمي وبيت عمتي وبيت خالتي عن الشرقيه..
رغد: الله االله مسرع ما صدقتي خبر ما شا الله عليك المفروض تصرين صحفيه..
ريم: بسم الله علي من عيونك..
رغد: ما شا الله عليك..
ريم: ايه كنت اقولك خلينا نجهزالاغراض الحين عشان الحماس..
رغد:طيب قلتي لابوي..
ريم: خلاص انا قلت لاعمامي اكيد بيوافق وانا اقول نمشي الاثنين احسن..
رغد: وانتي على كيفك بتمشين الرجال.
ريم: ايوه انا ريم عن عشرة رجال..
رغد: ايه واضح عليك..
ريم: ونغيب من المدرسه الاحد عشان نستعد للرحله..
رغد: حرام وش بقيتي السبت كمليها وخلصي نفسك..
ريم: ودي بس ابي اشوف سارونه واودعها..
رغد: ايه زين فكرتي فيها..
ريم: خلينا ننزل عند امي..
رغد: يله..
ونزلو تحت لعند امهم بالصاله ولقوا ابوهم ومشاري ومشعل..
ريم: هااااااااي..
رغد: هاااااااااااااااي..
ابو مشاري: وش هاي ..قولو السلام عليكم..
ريم: ان شا الله يبه من عيوني المره الثانيه..
مشعل:يبه ما تعرف على قولتهم حركات بنات..
رغد تهمس لامها: يمه قلتي لابوي عن موضوع الشرقيه..
ام مشاري: ايه قلت له وبعدين دقوا عليه اعمامك وقالوا موافقين..
رغد: ايه زين الحمد لله......................ريم..ريم..
ريم: خير..
رغد: ترى اعمامي وافقوا واتصلوا على ابوي .. وابو وافق..
ريم: واااااااااااااي ونااااااسه..
مشاري: اجل يبه بنروح الشرقيه.
ابو مشاري: ايه ان شا الله..
ريم: بابا ودنا نمشي يوم الاثنين..
ابو مشاري : والدوامات والشركه..
ريم: بابا عادي خذوا اجازه..
ابو مشاري: هاه مشاري وش رايك..
مشاري: والله يبه الشركه مستقره وعادي لو نروح من يوم الاثنين..
ابو مشاري: اجل الاثنين الاثنين..
رغد وريم: يــــــــــــــــــــــــــــس...
مشاري : قلتوا لاعمامي وخالتي..
ام مشاري: ايه ريم ما قصرت ما بقت احد الا وقالت له..
مشاري: ايه عاد ريم واللقافه ونشر الاخبار تلقينها..
ريم حاقرته وما ردت عليه..
مشاري دق موبايله: عن اذنكم..
ابو مشاري: اذنك معك..
مشاري: الو هلا سليمان..
ريم سمعت سليمان ذبت اذنها عنده
سليمان: هلا والله كيفك؟؟
مشاري: والله الحمد لله بخير .
سليمان: الحين وش عندك..
مشاري: ابد قاعد مع الاهل..
سليمان: اجل اشغلتك.
مشاري:: لاعادي....اسمع الاهل بيروحون الشرقيه تخاويني..
سليمان:والله ما ادري..
مشاري: عادي انت والاهل وخل الاهل يتعرفون على بعض..
ريم سمعت بس ان مشاري قال تخاوينا الشرقيه وقلبها تحس انه بيطلع من مكانه ..
مشاري: اجل استشير الاهل ورد علي..
سليمان: اوكيه خلاص تامرني بشي ..
مشاري: سلامتك ...مع السلامه..
سليمان: مع السلامه..
ورجع مشاري لعند اهله..
ام مشاري: اجل هذا سليمان...
مشاري: ايوه وقلت له يجي ومعه اهله معنا للشرقيه..
ام مشاري: زين سويت خلينا نتعرف على اهله شكلهم ناس اجاويد..
ريم ما تحملت انهم يتكلمون عن سليمان ..وقامت لان عيونها بتفضحها وكانت خانقتها العبره مشتاقه لسليمان وفرحانه وضايق صدرها بنفس الوقت.......وقامت ولحقتها رغد....................
رغد:ريم وش فيك؟؟
ريم: يعني ما سمعتي انه بيروح معنا للشرقيه ..
رغد: طيب وش فيها..؟؟
ريم: انا ما اقدر اتحمل ..
رغد:هذا الشي بيكون من صالحك عشان تعرفين وش مشاعره..
ريم قعدت تفكر: صح انا لازم اعرف وش اخرتها معك يا سلمان ولازم اصفي اللي بينا ..
رغد: المهم لاتتعبين نفسك من التفكير كل شي مع الايام بيوضح ....
ريم: ان شا الله ..................




صبـــــــــــــــــــــــــــــــــاح السبــــــــــــــــــــــــت


في مدرسة ريم..


ساره: اهلين رورو..
ريم: اهلين سارونه..
ساره: مبروك مقدما على الاجازه..
ريم: الله يبارك فيك .. ما تصدقين قد ايش فرحت فيها...وخلتنا نفتك من المدرسه شوي..
ساره: عاد انتي والمدرسه بينكم حرب طاحنه..
ريم: ههههههههههههه حلوه هذي طاحنه..
ساره:ايه وش قررتوا تسون فيها..
ريم:قررنا نروح الشرقيه ..احنا وعمتي وعمي وخالتي..
ساره: ما شا الله عليكم .. والله وناسه وخصوصا اذا كانت جمعه..
ريم: اكيد.....وانتو؟؟؟
ساره:يعني ما تعرفين الوالد بيودنا المزرعه نقعد نقابل بعض وبس..
ريم: ايه الله يعين....الا ليش ما تجين معانا..؟؟
ساره: صاحيه انتي ...ابوي لو اقوله بنام عندكم ليله وحده سوا فيني شاورما ..اجل لو اقوله بسافر معاكم بيربطني بحزام كله قنابل ويفجر فيني...
ريم: بصراحه ابوك مرره خطير..
ساره: ايه وش عللى بالك الامور سهله...
ريم: ما علينا من ابوك الحين ....سارونه جد با شتاقلك.."وخنقتها العبره"<<<<البنت حساسه ام دميعه..
ساره وتخنقها العبره الثانيه:وانتي بعد بتوحشيني انا ما اقدر اصبر عنك يوم وشلون عاد اسبوع كامل..
ريم ضمت ساره وقعدت تبكي....
ساره وهي تصيح: خلاص لانقلبها محزنه ...يلا كلها اسبوع ان شا الله وراجعه بالسلامه.....يلا نمشي شوفي الاداريات يطالعونا..
وكملو يومهم يودعون بعض وصياح وسوالف <<<<ما ادري وش بيسون في اجازة الصيف...
************************************************** *************

في مدرسة رغد....
رغد: هنوفه ابشرك..
الهنوف: هاه بشريني..
رغد: بنروح معاكم الشرقيه ....وراكم وراكم...
الهنوف: جد والله ...الله يبشرك بالخير ..ما تصدقين فرحتي الحين تسوى مليون دولار..
رغد: بس هذا اللي قدرتي عليه..
الهنوف: واذا بغيتي مليون ين ..
رغد: هذي بعديها لك..
الهنوف: ان شا الله نلتقي.
رغد: اكيد راح اكلم امي وامك واخليهم يقعدون مع بعض بالغصب مو بالطيب..
الهنوف:هههههه زين تسوين فيهم..
رغد: يالله يا الهنوف ما ني قادره اصدق ان بروح مع بعض..
الهنوف: حتى انا.........وقامت وضمت رغد....
""ومر اليوم وناسه وهبال ومخططات للسفره.. طبعا الهنوف تفكر في مشاري اللي اخذ قلبها جماله ..ورغد تفكر بتركي اللي جذبها بجرئته"

مشاري يكلم سليمان......
مشاري: هلا سليمان..
سليمان: هلا والله بميشووو..
مشاري: هاه بشر بتمشون معنا..
سليمان: ايو خلاص انا كلمت الاهل وافقوا....اصلا ما صدقوا خبر..
مشاري: حلو ....اجل نمشي الاثنين...
سليمان: الاثنين....الاثنين.
مشاري: تامرني بشي يا الحبيب.
سليمان: سلامتك يا الطيب..
مشاري:مع السلامه..
سليمان: مع السلامه..
&&&&&&&&&&&&&&&&&&&&&&&&&&&&&&&&&&&&&&&&&&&&
اعرفكم بعائلة سليمان...
ام سليمان:هي المسؤله عن عيالها بعد وفاة ابوهم وربتهم وكبرتهم لحد ماصار يعتمد عليهم<<<<ونعم الام والله..
نجلا: الاخت الكبيره ومتزوجه وعمرها (25)سنه..
مها : في الجامعه سنه اولى بنت طيوبه لابعد درجه تدخل القلب على طول..
سليمان: غني عن التعريف...
محمد: بثالث متوسط يشبه سليمان كثير بس سليمان احلى منه..
عبد الله: عمره ثلاث سنوات ..اخر العنقود...
&&&&&&&&&&&&&&&&&&&&&&&&&&&&&&&&&&&&&&&&&&&&



يوم الاحـــــــــــــــــــــــــد



جا اليوم المنتظر.. ريم ورغد كانوا يرتبون الاغراض للرحله..
ريم: اخذ هذي البلوزه..
رغد: خذيها...
ريم: طيب وهذي..
رغد: ياربيه يا ريم خذي اللي تبين...
ريم: رغد لا تصيرين بايخه والله محتاره..
رغد: في ايش محتاره ...في اللبس ولا في سليمان..
ريم: والله في الاثنين....
رغد: خليك من التفكير واللي كاتبه ربك بيصير وخلي الايام تجيك ولا تسبقين الاحداث..
ريم: باحاول...
وكملو ترتيب لحد ما خلصو وتجهزو عشان من الفجر راح يمشون واقولكم من العوائل اللي راح تمشي "عائلة ابو مشاري...عائلة ابو ماجد...عائلة ابو فواز...عائلة ابو فيصل...وعائلة سليمان..وعائلة تركي.."<<<<ما شا الله يا كثرهم..



%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%%
فجر الاثنين











مشى الكل بسيارته وكانوا ورى بعض....
راح اوصف لكم حالة كل شخص يهمنا امره...
ريم كانت تحاول تشوف سليمان..
سليمان كمان كان يحول يشوف ريم...
تركي كان مبسوط يوم عرف انهم راح يكونوا مع اهل رغد وقعد يحاول يقز بس ما قدر لانه كان يسوق..
ورغد نفس الحاله ..
الهنوف كانت طول الوقت تطالع في مشاري..وخصوصا انهم كانو جنب بعض..
مشاري كان يستحي انه يطالع سيارة صديقه فا ما لف وجهه..
عبير كانت تطالع سيارة طلال ...اللي كان لحاله..
العنود كمان كانت تطالع سيارة طلال .......الخوات يحبون نفس الشخص وكل وحده ما تدري عن الثانيه ...
واكيد ما راح ننسى لين لانها راكبه مع مشعل في السياره فما راح تتعب نفسها وتناظر لانها لاصقه جنبه وتلعب معاه جيم بوي وتأكل مشعل شيبس<<<<مراهقين اخر زمن..
وليد ما راح ننساه لانه ما كان عنده نيه يروح الشرقيه الا بس يوم عرف انو رغد وعمه بيرحون معاهم .وقرر يجي معاهم...
فيصل يحب فجر من كانوا صغار وكان دايما يشوفهم في بيت ابو مشاري ..بس فجر ما تدري عن هوى داره فكان يحاول يشوفها بس ما قدر لانها ما عطته وجه...


************************************************** *********
في سيارة ابو مشاري...

ابو مشاري اتصل على اخوه ابو ماجد..
ابو مشاري: هلا والله ابو ما جد ....وش رايك ناخذ كلنا شاليه واحد..
ابو ماجد: والله ونعم الراي..اريح من الفنادق واوسع صدر...
ابومشاري: اجل خلاص كلم الباقي وخبرهم..
ابو ماجد: خلاص فمان الله..
ابو مشاري: فمان الكريم...


"وقفوا عند اخر محطه على طريق الدمام"
عبير تتصل على رغد...
عبير: هلا والله ..رغد تعالوا انتي وريم معنا في السياره ..
رغد: لحظه بسأل ريم............ريم تقول عبير تعالوا معنا في السياره..
ريم: ايه والله طفشت ..
رغد: ايوه عبير خلاص احنا جاينكم...
عبير بفرحه: يلا بسرعه..
رغد: يمه بنروح سيارة عمي اوكيه..
ام مشاري: اوكيه روحوا..
نزلوريم ورغد وكانت سيارة سليمان واقفه بين السيارتين مرت ريم من عند السياره وهي عارفه انها سيارة سليمان بس ما لفت وجهها وكان قلبها شابكينه على خط 220 يدق بقوه وبسرعه جنونيه..
سليمان اول ما شاف ريم صار قلبه يدق بسرعه وقاعد يطالع عيون ريم لانه جد مشتاق لها ..ومرت ريم من عنده ولا لفت عليه وهذا اللي زاد همه على هم...
رغد ركبة سيارة عمها وكانت جمس..وركبت بالمرتبه الاخيره..
رغد: هلا والله عبوره..
عبير: هلا والله فيكم تو ما نورت السياره...
رغد:منوره بأهلها..
عبير:اجل وين ريم..
ريم: وصلت ست الحسن والدلال..
عبير: ايه واضح .. اركبي وانتي ساكته..
رغد: وشلونك خالتي..
ام ماجد: بخير الله يسلمك وشلونك انتي وامك ؟
رغد: الحمد لله بخير..
العنود نطت عليهم في المرتبه الاخره..
ريم: وجع يا الدوبا ...
العنود: مسكينه البنات في المدرسه ما ينادوني الا الرشيقه..
ريم: تلاقينهم من الوزن الثقيل..
والكل يضحك"هههههههههههههههههههههه
"وكملو الطريق ضحك وسوالف ورقص..."
ونسيت شي خطير كل سياره لاتخلو من الحب والفصفص واكيد القهوه والشاي<<<<كوفي مو سياره...
********************************************
وصلوالشاليه كان كبيييييييييييييييير بالمرررررررره وكان فيه قسم رجال بغرف النوم حقته...والوسط كان فيه ملعب كبير وهو الفاصل بين القسمين وبعده قسم الحريم بغرف نومه كمان....وكل العوائل نزلت من السيارات وبدى ترتيب الاغراض والسلام على بعض وخصوصا فيه عوائل ما تعرف بعض وبدى التعارف وكل ناس راحوا لقسمهم....
البنات بدا عندهم مهمة استكشاف المكان...
عبير: والله وناسه يهبل الشاليه مرره جنان..
نوف: والله خطير..
ريم: صراحه شي..
رغد: مررره نايس..
فجر: روووعه..
شجون: خيالي..
العنود تناظر كل وحده : الحمد لله والشكر صدق بنات مو شايفين خير..
عبير: احلفي بس يا بنت العز...
وقاموا البنات يضحكون..
"على فكره البنات لحالهم والحريم لحال"
ريم تناظر اخت سليمان مها: الا انتي بأي سنه..
مها: انا اول سنه بالجامعه..
ريم: ايه ما شا الله ...... وقامت تهمس لرغد: والله فيها من سليمان..
رغد: ايه فيها بس سليمان احلى...
ريم: باين عليها حبوبه..
رغد: ايه واضح..
مها: وانتي يا ريم..
ريم: انا بثالث متوسط..
مها: ايه ما شا الله ... وانتي يا رغد..
رغد: انا اخر سنه ....ثالث ثانوي..
مها: ما شا الله .. باين انو ريم كأنها كبرك مو اصغر بكثير..
رغد: ايوه كل الناس يحسبونا قد بعض...
ريم: احسن ان يبان اني كبيره ولا صغيره..
"وكملو البنات سوالف وتعارف عشان يمنون على بعض"

********************************************



عند العيـــــــــــــــــــــال

ماجد: والله الشاليه فله ..من صاحبة الفكره..
وليد: والله هي وحده من بنات عمي بس اتوقع انها رغد..
ماجد: وش معنى رغد..
وليد: انا قلت اتوقع..
ماجد يطالع وليد بنظرة شك: اكيد..
وليد يحاول انه ما يطالع ماجد: وشو الاكيد....
طلال:عيال وش رايكم نسوي حركات..
وليد: حلوه هذي حركات....يعني مثل ايش؟؟
طلال: نركب دبابات ...نلعب كوره ....نسبح في البحر...يعني..
وليد: وش رايكم نلعب كوره بعد شوي..
فيصل انا أأيد فكرة وليد..
ماجد: خلاص نقول للعيال..

************************************************** *



عند البنــــــــــــــــــــــــــــــــــــــــــــــ ـات


العنود :بنات بلا حيا بلا خرابيط وش رايكم نسوي حركات<<<<ما خذتها من طلال تعرفون الحب وما يسوي..
ريم: مثل ايش..
العنود: خلينا نجيب المسجل ونرقص ونستهبل ..
ريم: والله فكره يله..
جات لين: بنات .بنات.. العيال يلعبون كوره..
العنود وعبير: جـــــــــــد<<<<عشان الحبيب..
ريم ورغد: صـــــــــــــدق<<والله هبلات..
لين: والله والله .. ومشعل بيلعب معاهم..
البنات يضحكون عليها...
ريم: ما شا الله ما قد شفت بنت بجرئتك..
رغد: اقول بنات خلينا نروح نشجع بس..
البنات:يـــــــــــــــــــــــــلآ

**********************************************


عند العــــيـــــــــــــــــــــــــــــــال

العيال انقسموا فريقين 
الفريق الاول: مشاري-مشعل- وليد- ماجد-سليمان.....
الفريق الثاني: تركي- فواز – طلال – فيصل- محمد...


وبدا اللعب....

كانوا البنات صافين على جنب يطالعونهم...
والعيال لما شافوا البنات قام كل واحد يسوي حركات ويعنني اعرف العب...

وبدا اللعب مشاري اخذ الكوره وناولها لمشعل ..
على طول ريم صرخت: ايوا مشاري ايوا مشـــــــــــــــــــــــــاري...
رغد: على ايش كل هذا..
ريم: لا بس كانت معه الكوره....
رغد: اقول اخمدي..
خذى الكوره مشعل وناولها لسليمان تقدم لما وصل لتركي .. وتركي على طول حاول ياخذ الكوره .. وكسره ما درى واخذ الكوره من سليمان... وسليمان طاح على ظهره طيحه اليمه وقويه..
ريم فزت من مكانها وصرخت: ســــــــــــــــــــــــــــليمان....
رغد سكتتها: وين انتي يا المجنونه وين رايحه..
ريم: حرام سليمان طاح اكيد الحين متعور..
رغد: تبين تفضحين نفسك عند البنات اهجدي بس..
ريم:كله من تركي النذل ...
رغد: عاد مو تحطين اللوم على تركي..
قربت الهنوف من عندهم: ذا التركي ما يعرف يلعب ويكسر الناس..
ريم كان ودها تقول طلعي اخوك لا اذبحه بس سكتت...




قربوا العيال من سليمان...
الكل: هاه ...سلامات...
سليمان: كملو..كملو..ما صار فيني شي..
مشاري: سليمان....اكيد....
سليمان: اكيد.....وتريك وش هاللعب عندك...
تركي: والله ما دريت "وهمس له" يا النسيب..
سليمان لف على ريم وشافها تطالعه وحس انها خايفه عليه فقام على طول عشان ما يخوفها زياده.. ورجع يلعب...صح انه تألمه شوي بس كمل لعب..
جات هجمه للفريق الثاني وكانت الكوره مع طلال ..طلال عدى بمشعل وبعدها مشاري وبعدها بالحارس اللي كان ماجد وسجل الهدف....
قاموا العنود وعبير ونوف وشجون يصارخون:هيـــــــــــــه هيـــــــــــــــه...
وقام طلال يوزع بوسات للبنات وعبير والعنود عاشوا الجو وكل وحده تحس ان البوسه لها....


وبعد دقايق..

اخذ مشعل الكوره وناولها لمشاري ومن مشاري لسليمان ومنه لمشاري مره ثانيه وعلى طول للمرمى وسجل هدف...........
قامت ريم ورغد والهنوف والبنات يصارخون.:مشــــــــــــــــــــــــاري..........مش ـــــــــــــــــــــاري..
ريم: والله تهبل يا مشاري والله تهبل واللي معك..

سليمان ميز الصوت وكمل ودرى انها بدت ترضى عليه ...ولعب بنشاط<<اكيد ريم بالنسبه له باور هاورس...
*******************************************



عند الحــــــــــــــــــــــــــــــــــريم


ام مشاري: والله انا أأيد ان الحرمه تسوق السياره ليش لا....حالنا حال الناس<<<المره متفتحه..
ام فيصل: وانا راي من راي ام مشاري المره لازم يكون لها حريتها الشخصيه<<<<خوات
ام ماجد: والله انا اقول للاشياء الضروريه يمكن....بس البنات ما راح يخلونها للاشياء الضروريه...بيصير حالهم حال العيال...
ام فواز: واالله ما ورى السواقه الا المشاكل..
ام الهنوف: وانا راي من راي ام فواز..
ام سليمان: والله كل شي في الحياة فيه الشي الصح وفيه الخطأ والهادي الله ..
ام مشاري: وانا اتفق مع ام سليمان....بس لازم يكون فيه حريه شوي...
"وكملوا الحريم سواليفهم ونقاشاتهم.."

***********************************************
نرجع لجو الحماس


البنات صراخ وهواش وكأنهم هم اللي يلعبون ..... والعيال يوم سمعوا صراخهم علا وقفوا لعب.....وقعدوا يطالعونهم...


ريم: ايه هين ان ما فزنا عليكم ما اكون انا ريم بنت ابوي..
العنود: ايه هين ابد.... ان ما وريناكم اللعب..على بالكم كل مره تفوزون<<<تقصد يوم الهلال..
رغد: هدو... يا بنات هدو شوي...
العنود: قسم بالله ان ما سكتي يا رويم والله لاأأدبك واربيك..
ريم:يمه خوفتيني مسويه فيها..

طبعا بقية البنات صافين على جنب لانهم يعرفون العنود وريم اذا عصبوا ما يعرفون لا امهم ولا ابوهم...



جاء مشاري لعندهم ومعه وليد....وليد طبعا جاي عشان يستغل الفرصه ويشوف رغد...
مشاري: خير يا ريم..
ريم تطالعه مستغربه وتقول " كانوا يلعبون من شوي ليش وقفوا ":شف هذي اللي شايفه نفسها مدري على ايش..
العنود: مشاري الله يعافيك ..ادب اختك ولا للأدبها انا...
مشاري: خلاص انتو بنات عم عيب اللي تسووونه 
ريم: قلها..قلها...تقول انهم بيفوزن علينا<<<بصراحه السبب مره خطير
العنود: هين بنشوف النتيجه واذا فزنا عليكم والله لا اكفخك تكفيخ.
مشاري: ريم ..العنود...خلاص عاد احنا العيال اللي نلعب ما سوينا حركاتكم..



سليمان كان يطالع ريم وعاجبته لانها قويه وما سكتت..
تركي: يا الحبيب اكلت البنت بعيونك ..بق لي شوي..
سليمان: والله من جد فاضي..شوف ما شا الله عليها قويه ما سكتت عن حقها..

فيصل كان يطالع فجر وحركاتها ويحس انها غير البنت وانها ما تشبه احد<<على قولة المثل القرد في عين امه غزال..



وليد عايش الجو وراح لعند رغد ووقف جنبها...
رغد ما انتبهت له لانها لاهيه مع اختها..
وليد: احم...احم....هلا رغد...
رغد لفت تطالع من يكلمها....يوم شافته لفت وجهها على طول...
رغد في نفسها" صدق ما يستحي وعند اخواني بعد":هلا..
وليد: كيفك وش اخبارك..
رغد"والله يمون بزياده":بخيـــــر
وليد: وين من زمان ما شفناكم..
رغد لفت عليه وتوها بتصارخ عليه بس شافت عيونه سكتت لانه كان يطالعها بنظرات غريبه: والله الظروف اشغلتنا شوي..
وليد يوم لفت عليه انبسط:ايه وش اللي شاغلكم عنا <<<يقصد نفسه..
رغد تبي توقفه عند حده: وليد لو سمحت ابعد عني ما تشوف اختي تتهاوش مع اختك.. وانت واقف..
وليد بثقه: تبيني اوقفهم...
رغد: يله ورنا...
وليد راح لعندهم وصرخ بأعلى صوته :خير انتي وياها..
سكتوا ريم والعنود بسرعه ونزلو روسهم..
وليد وما زال يصارخ: وش هالحركات البايخه انتو بنات عم وماله داعي الهواش يـــــــــــــــــله كل وحده تحب راس الثانيه..
ريم تطالع العنود...والعنود تطالع ريم ...وتقدموا وحضنو بعض ووما سوها الا خوف من الوليد...
وليد ابتسم وقعد يطالع رغد..
مشاري: والله حليتها وينك من زمان...
وليد: البنات ما ينفع معهم الا العين الحمراء ...الا وحده بس..
مشاري: ومن هي تعيسة الحظ هذي..
وليد: موشغلك ...يله كل واحد على فريقه..


راح وليد عند رغد: شفتي قلت لك لا تشيلين هم وانا موجود ....وكمل طريقه..
رغد تطالعه بصدمه: وش قصته هذا وش يبغى مني الحين....اول مره يتكلم وليد معاي بالطريقه هذي...
جات ريم عند رغد: شفتي ما بقى الا هذا يصارخ علينا..
رغد: صادق والله لوعتي كبدي انتي وياها..
ريم: عشانه خطيب الغفله تدافعي عنه..
رغد: اقول اسكتي زين..



رجعوا مشاري والوليد لعندالعيال...
سليمان: احلى يا الوليد وش هالقوه اللي نزلت عليك..
وليد: احم ..احم...انا الوحيد اللي يعرف للبنات..
تركي كان منقهر منه لانه شافه يكلم رغد بس سكت لانه ما يقدر يقول شي ..
فيصل: ماخذ في نفسك مقلب..
"الكل يضحك على وليد وحركاته"
خلص الشوط الاول تعادل1-1 وبعدها اخذو بريك..


العنود: ريم خلاص ما صار شي ...والله من الحماس قعدت اصارخ..
ريم رحمتها: خلاص عنوده...رجعنا حبايب....وحضنوا بعض<<<<بنات بسرعه يزعلون وبسرعه يرضون...
البنات:هووووووووووه...واخيرا كذا اشكالكم احلى. 
سليمان كان يطالع ريم وتمنى انه يكون مكان العنود..
العنود: يله بنات خلونا نرجع ونشغل المسجل ونرقص...
ريم: يله..
وراحوا البنات وبدو يرقصون والمسجل كان عالي والعيال يسمعون صوت المسجل ..
فواز: يالله يا حظهم البنات...
ماجد: شويه هم اللي فالينها يجون عندنا واحنا ما نجي عندهم..
وكان الكل منقهر منهم...
ريم كانت ترقص وبعدحا جابت عبايتها وقامت ترقص بالعبايه والبنات قلدوها وقاموا يستهبلون ورغد تصور..
ريم ذكرت ولد خالة عبير والعنود..
ريم: تكفين العنود قلدي ولد خالتك..
العنود: حرام عليك كل مره ترقصين تقلدينه..
ريم: والله يهبل ..يلا خلينا نضحك شوي..
العنود قامت تقلده .... والبنات فاقعين ضحك...
***************************************** 


تركي لسليمان: يا حلو ضحك البنات كذا ههههههه مو احنا الرجال هع هع هع هع 
سليمان: أي الله وانت الصادق وخصوصا زوجتي ضحكتها عذااااب..
تركي: حتى حرمتي ضحكتها تجيب الجلطه على طول..
وقعدوا يضحكون على انفسهم لان كل واحد مخطط على كيفه...


***************************************
ناخذ لفه على عشاقنا المراهقين...

لين: شعول بصراحه لعبك مره حلو..
مشعل: والله انتي الحلوه...
لين مستحيه:ههههههه وانا اقول ليش احبك <<<<البنت رايحه فيها..
مشعل : والله انا اللي اموت فيك وعشان عيونك ابسجل هدف..
لين: والله ....تسلم يا قلبي..
مشعل: هههههههه صدقيني غيرك ما راح اخذ..
لين:حتى انا اوعدك غيرك ما راح اخذ....
وكملوا رومنسيه لاحلى حب برئ في الكون.....

******************************************

ورجعوا العيال للشوط الثاني...
وجوا البنات بعد ما قالت لهم لين...
بدا الشوط الثاني هجمات ما في اهداف...لحد ما اخذ ماجد الكوره وتقدم وعدى بفواز وبعده فيصل وناولها لمشاري ومن مشاري لسليمان وتقدم لحد ما صار قدامه تركي ناولها لمشعل عشان ما عنده احد وتقدم مشعل لحد ما صار قدامه محمد ...حاول محمد يا خذ الكوره منه بس مشعل قدر يناور فيه وسجل الهدف وراح على طول لعند لين وشالها ولين كانت مبسوطه .. والبنات حاسدينها على حبها اللي ما خبته وكان الكل يدري عنه ..وما يستحون منه وبنفس الوقت برئ وصادق...


العيال يضحكون على حركة مشعل ..
محمد: والله منت بسهل يا مشيعل..
مشعل: وش على بالك هذي حبيبتي..
محمد: احلى .. احلى انا ما اقدر على الحب..
والبنات ميتين ضحك..
نوف: لين يا اللي ما تستحسن على وجهك وشلون تخلين مشعل يشيلك..
لين: عادي حبيب يشيل حبيبته فيها شي..
فجر: تحسب نفسها في امريكا..
رغد: خلوهم ينبسطون..
لين: اصلا مشعل قايل لي انه بيسجل الهدف لعيوني...
البنات يصارخون: احلى احلى يا مشيعل اجل الهدف لعيون لين..
العيال يضحكون ومشعل استحى..
مشاري: اجل لعيونها....حركاات..
مشعل: وش فيكم الوضع عادي ولا غيرانين..
مشاري: لا الله يهنيك..
وكملو الشوط والنهايه فاز الفريق الاول 2-1 

رجعوا البنات وكانوا هلكانين من الطريق وارقص والمبارات .. راحوا لغرفهم وعلى طول ناموا الا ريم ورغد والهنوف..

الهنوف: رغوده حبيبتي والله فيني النوم..
رغد:طيب انا مافيني نوم..
الهنوف: كيفك انا بنام..
رغد:براحتك..
ريم: رغد ماجاني نوم وش اسوي..
رغد: حتى انا ماجاني وطفشاااااااانه
ريم: تقومين نتمشى شوي عند البحر..
رغد: اخاف امي تعصب علينا ..لانو الوقت متأخر..
ريم:محد داري انشاءلله وناخذ جوالاتنا معناا..
رغد:اوكيه يلــــه..
ريم :يله..

"طلعوا عند البحر برى الشاليه..


سليمان: تروك تقوم معي..
تركي:والله مالي خلق..
سليمان: تكفى قوووم..
تركي: ترى ربع ساعه وبعدها برجع..
سليمان :اوكيه يله
تركي: يله.......وطلعوا

"كانوا ريم ورغد يتمشون ويسولفون.."..
ريم: تصدقين يارغد اليوم لما شفت سليمان احس انو حبي رجع له..
رغد:ليه وانتي كرهتيه كل هالكلام اللي كنتي تقولينه كان من ورى قلبك مو من قلبك..
ريم: صادقه..كنت العب على.......................................<<سكتت..
رغد: وش فيك؟..
ريم: فيه احد من العيال طالع..
رغد: لايكون مشاري..
ريم: والله هيئة الجسم مو هيئة مشاري كأنه......<<وسكتت..
رغد كانت تحاول تطالع: هم اثنين مو واحد..
ريم: اتوقع.......اتوقع انه سليمان..
رغد:سليمان:لالا ماتوقع..
ريم: والله قلبي مايكذبني واكيد اللي معه تركي..
رغد قلبها يدق: كـــذااابه .....والله فشله..
ريم :خلينا نمشي كأننا مو شايفينهم..
رغد: اوكيه..


سليمان: تروك اقول فيه بنتين هناااااااك..
تركي: يمكن من الشاليه اللي جنبنا..
سليمان:والله احس اني اعرف هالأشكال..
تركي: تصدق حتى انا عندي نفس الإحساس..

سليمان يسرررع وبدى يلاحظ شوي ..: تروووك.. تروووك شكلهم حريمناا على قولتك..
تركي: احــــــــــــــلف..والله فللللله اشوف زوجتي وعند البحر بعد..
سليمان: امش وانت ساكت لحد مايكلمونااا فاهم..
تركي: مااقدر اشوف رغد قلبي واسكت وما اكلمهاا خصوصا انو اليوم شايف ولد عمهاا يكلمها وانا لا قهررر..
سليمان: اسمع اللي اقوله وانتهينااا..
تركي: امش ..امش.. خلنا نشوف اخرتها معك..

"وصاروا يمشون لحد ماصار بينهم مسااااااافه بسيطه"


سليمان كان يطالع بريم...وريم ما قدرت تبعد عيونها عن سليمان وتحس ان بطنها يعورها وقلبها شوي وتلقاه بيدها من كثر ما يدق وغير الحراره اللي تحسها طالعه من عيون سليمان...وتركي كان يطالع رغد ويبتسم لها ..ورغد ميته حيا وتطالعه شوي وتنزل عيونها شوي.... 
سليمان تقدم عند ريم.....وريم بعدت شوي عن رغد وقربت لعنده...
سليمان ياخذ نفس وتكلم:رورو..
ريم في نفسها .." يالله اشتقت لأسمي من لسانك"..:هلا...
سليمان: ترى والله ما كنت اقصد شي يوم ارسلت الرساله ..وما كنت ادري انها راح تزعلك...والله واالله واحلف بالقران يا رورو اذا حبيتي ...صدقيني ما كان ودي اجرح مشاعرك او اخليك تحسين بأي شي يضايقك....تكفين صدقيني..
ريم خنقتها العبره وهي تشوف سليمان يترجاها وباين عليه انه يحبها:طيب ليش ارسلتها؟؟
سليمان بتردد:والله كان ودي......ودي اعبر عن مشاعري بس...كان ودي تعرفين ان حياتي بدونك ولا شي...
ريم انصدمت اول مره سليمان يكلمها بالجرئه هذي:.................
سليمان لاحظ سكوتها:ريم اذا وجودي يزعجك ترى امشي عنك واوعدك ما تشوفيني مره ثانيه..
ريم قالتها بسرعه: لااااااااااا......"وسكتت"
سليمان ابتسم: يعني انتي راضيه علينا..
ريم كانت تبغى علاقتهم ما تتعدى الحدود لانها تتعتبر حرام:اسمع يا سليمان انا اعدك مثل اخوي واكثر...
سليمان بحزن: مثل اخوك..
ريم: ايوه مثل اخوي ولا شكلك نسيت الموال...
سليمان يضحك ويقول في نفسه"العوض ولا القطيعه" : خلاص مثل اخوك ...مثل اخوك..
%%%%%%%%%%%%%%%%%%%%%%%%%%%%%%%%%
نروح عند تركي ورغد


تركي كان كل شوي يقرب خطوه... ورغد تبعد خطوه..تركي يقرب ورغد تبعد لحد ما مل منها..
تركي: الحين انا اقرب شوي وانتي تبعدين اكثر..
رغد ضحكت:هههههههههههههه
تركي في نفسه"يا قلبي اللي بيموت من هالضحكه":رغد كيفك وش اخبارك؟؟
رغد:انا.؟؟..............بخير..
تركي: ليه فيه غيرك<<<الرومانسيه على جنب.
رغد:يا خي انت اسلوبك دفش دايم..
تركي: اسلوبي هذا يطيرون عليه البنات..
رغد بغيره:ليه انت تعرف بنات.
تركي: كنت اعرف... بس من يوم دخلت وحده بحياتي تركتهم كلهم...
رغد تبي تعرف من هي:ومن هالوحده هذي..
تركي يبي يرفع ضغطها: لو تشوفينها يا رغد تموتين عليها .. فيها من الجمال كله ومن الزين كله والملح كله..
رغد منقهره:بس بس كثرت عليها..
تركي:والله لو اقعد اوصفها من هنا لما بكره ما وفيتها حقها..
رغد: خلاص عرفنا انها حلوه....طيب لهدرجه تحبها ...غريبه الهنوف ما قالت لي انك تحب..
تركي: هنيف هذي وش يعرفها.... والبنت اللي اقولك عنها مو احبها الا اموت على الارض اللي تمشي عليها..
رغد: ايه ما شا الله ..الله يهنيكم"رغد في نفسها"حرام فقدت الامل فيه حسافه عليها كل هالجمال وتلاقي اللي يحبها اشين خلق الله"
تركي:وش فيك سكتي ما ودك تعرفين من هي؟؟
رغد"بعد يبغاني اعرف من هي عشان اموت بحسرتي":لااااا
تركي:خليني اقولك عشان تكوني واسطه بينا..
رغد: غصب اعرفها ما ابي يا اخي..
تركي:لا بقولك غصب ...اللي احبها ......ما بيني وبينها الا خطوتين..شوفي...."تقدم خطوه".....هذي وحده..."وتقدم خطوه ثانيه"...وهذي اثنين والزين واقف قدامي..
رغد استحت وتحس انها خلاص بيغمى عليهامن الخوف وتحس ان الضغط عندها يرتفع وينخفض وحرارة جسمها نار الله الموقده وصارت ايدها بارده من الخوف والحيا...
تركي قرب منها ..خلاص ما كان بينهم الا مسافة شعره وحده...ومسك ايدها...رغد تناظر يده بيدها ويده كانت دافيه وايدها بااارده..
تركي: ليش ايدك بارده..؟؟
رغد سحبت ايدها ومشت وخلته..
تركي يصارخ: رغوووووده...رغوووده تعالي الله يخليك..


نرجع لعند سليمان وريم..
ريم شافت تركي يصارخ وينادي رغد: يلا سلوم اختي راحت وانا بروح يلا بااااي..
سلميان: باااي وفي نفسه"يا قلبي"
ومشت وخلته....لف سليمان على تركي..
سليمان: يعني لازم تخلي اختها تهج.
تركي:والله احرجتها المسكينه..
سليمتن: اكيد المسكينه..انت ماورك الا البلاوي..
تركي: تعال وقولي وش صار..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&
عند رغد وريم..
كانت كل وحده عايشه احلامها الورديه..
رغد: ما تصدقين يا ريم قد ايش حسيت بأشياء غريبه لما مسك ايدي..
ريم: والله ما يستحي..وما اجرأ منه الا انتي وهذا وانتي قدوتي..
رغد: اقول ريمووووه ترى مو انا اللي معطيته ايدي هو اللي مسكها وبعدين سحبتها على طول..
ريم:هههههههههههه عشان كذا انحشتي..
رغد:ايه استحيت بعد الحركه اللي سواها اقعد..
ريم: صادقه..
رغد: حتى انتي مشا الله الولد عبر لك عن مشاعره..
ريم: سليمان.........اااااااااااه يا حبي له..
رغد: ايه الله يخليكم لبعض ويخلينا انا وتركي بعد..
ريم:آميــــــــــــــــــــن ..يلا خلينا ننام عشان احلم في سليمان..
رغد:حتى انا عشان ما انسى وجهه..
ريم: والحركه بعد..
رغد تضحك: ولا يهمك والحركه بعد..
ريم: يا اللي ما تستحين ..مبسوطه هاه..
رغد وهي تضحك: نامي..نامي.. والله تعبانه الاشياء الموشقه كثيره وذكريني اقولك بكره سالفه..
ريم:وش سالفته وعن مين ومتى صارت..
رغد: ريم اقولك بكره..
ريم: وانا وش يصبرني؟؟
رغد: فكري في سليمان وتنسن ابو السالفه..
ريم:صادقه<<لأول مره تفك اللقافه ..اكيد عشان الغالين..
وبعدها ناموا احلى نومه بحياتهم...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&
صــــــــــــــبــــــــــــــــــاح يــوم الثلاثــــــــاء

صحوا الحريم والرجال.....والبنات والشباب نايمين..
ام مشاري:ام فواز ما صحوا البنات..
ام فواز:لا والله نايمين..
ام الهنوف:خليهم حرام تلاقينهم سهرانين..
ام فيصل:ايه والله حرام..
ام سليمان:خلينا نسوي الفطور للرجال ولنا ونخلي للبنات والعيال لين يصحون..
ام ماجد:ايه كذا حلو..
" وقعدوا الحريم يفطرون ويسولفون...."
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&
عـــــــــــــنـــــــــد الرجــــــــــــــال

ابو مشاري: الا يا ابو ماجد وش اخر اخبار الاسهم..
ابو ماجد: على حطت ايدك السوق نازل ومو راضي يرتفع..
ابو فواز:والله السوق هالايام محد ينصح فيه نازل مره والناس خسرت حلالهم.
ابو مشاري:على الناس.الناس خسرت فلوسهم...وناس توفوا.. واللي جاه جلطه واللي الله يعلم بحاله بعد ما تدين واخذ قرض..
ابو فيصل: الله يعينا ويعين المسلمين..
الكل:آمـــــــــــــــــــــــــــين..
ابو فواز: الا وين العيال..؟؟
ابو مشاري:العيال نايمين لحد الحين!!!؟؟
ابو ماجد:خلوهم شوي وبعدين نصحيهم..
"وقعدوا الرجال يفطرون ويسولفن وكملوا نقشاتهم عن الاسهم والشركه وكل واحد يسوي نفسه ابو الفهامه<<<حال الشياب هالايام..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&
عـــــــــــــــــــــــــــــــــــــند الحريم

ام الهنوف: البنات طولوها في النومه..
ام مشاري: أي والله الحين الساعه 12 الظهر اجل متى بيصحون؟؟
ام سليمان : لو عيهم ما صحوا ابد..
ام الهنوف: وانتي الصادقه..
ام مشاري: بتصل على رغد اقومها واخليها تقوم البنات معها وانتو ارتاحوا..
واتصلت: هلا رغد يله قوموا بسكم نوم..
رغد وبصوت كله نوم: يمه تكفين شوي..
ام مشاري: لاشوي ولا شويات ..يله الحين قومي .. وصحي البنات ..عشر دقايق اذا ما صحيتوا باستخدم اسلوب ثاني..
رغد: لالالا خلاص الحين اصحى واصحيهم معاي كل شي ولا الأساليب الثانيه..
ام مشاري: يله حبيبتي مع السلامه..
رغد: مع السلامه..
رغد راحت لدورة المياه الله يكرمكم وغسلت وجهها وطلعت للبنات عشان تصحيهم..
رغد بصوت واطي: بنات بنات يله اصحوا..
الكل "لاحياة امن تنادي"
رغد مره ثانيه وبصبر:بنات بنات يله عاد مسختوها..
ولا احد حس فيها..
رغد: هين اوريكم....
راحت وجابت استريوا وارفعت على الصوت اخر شي وبعدين عدت 1-2-3-وشغلت المسجل..
البنات كلهم قاموا مخترعين..ورغد تضحك على اشكالهم وحده مطيره عيونها.. والثانيه شعرهاموصل السقف من كثر ماهو منتفش والثالثه قاعده وهي نايمه...يعني اشكالهم غلط..
رغد: بصراحه ودي اصوركم بالموبايل وانشركم بلوتوث واكتب عليه بنات في اول يوم مدرسه..هههههههه...
ريم: رغد والله انك سخيفه ..والله ما تسوى علينا ..طيحتي قلبي..
عبير: رغد والله بايخه..
شجون: صراحه مزحك مررره مو شي..
العنود: هذي رغد.. تراني ما اشوف زين..
الهنوف: وش فيكم على صديقتي هي حره تسوي اللي تبي على قلبي مثل العسل..
رغد: تسليمن يابعدهم كلهم..
الهنوف: الله يسلمك..
ريم: من جد رايقين... رومنسيات على هالصبح...
رغد: موتي قهر..يله قوموا بلا سماجه اصلا لو انا ما سويت هالحركه وقمتوا كان ج تامي وتفاهمت معاكم..
عبير: عاد كل شي ولا امك صراحه اساليبها تطلع الشيب..
العنود:اجل ذك اليوم جايبه ثلج في عز الشتاء وكابته علينا.
شجون: خالتي يا حليلها ما تدرون وش تسوي فيني.
رغد: احسن تستاهلون..
عبير: وانتي طالعه عليها....
رغد: ترى بقولها انك تحشين فيها..
عبير: لا واللي يسلمك فكيني من الحنه..
رغد:هيه انتي اعقلي عن امي..
وبعدها قاموا البنات..وطلعوا عند الحريم...
ام مشاري: هلا والله بالبنات..
البنات: هلا فيك..
ام فواز: وينكم امس ما شفناكم .حتى ما كلفتوا على انفسكم وجلستوا معانا شوي..
نوف: يمه احنا بنات لازم ناخذ راحتنا..
ام فواز: امزح معاكم..من قدكم بنات ما يحبون قعدة العجايز..
ام ماجد: لاعجايز ولا شي ..تونا شباب..
الكل يضحك...
ام مشاري: تبون تفطرون حبايبي..
رغد: ايه يمه تكفين ميتين جوع..
ريم: ايه والله جوعانه حدي..
عبير: خالتي تسوين خير..
العنود: الا وش فطوركم؟؟
ام ماجد: كل خير ا نشا الله..
ام مشاري: روحوا للخدامه احنا خلينا لكم فطور خلوها تحطه لكم..
فجر : تسلمين خالتي..
م مشاري: انتم بناتي..
ام ماجد وام فواز: الله يسلمك..
راحوا البنات يفطرون وقعدوا يسولفون..
العنود: بنات عندي فكره جهنميه..
ريم بحماس: يله نورينا..
العنود: وش رايكم نركب دبابات؟؟
رغد: والله فله..
ريم: من جد وناسه..
عبير: تسليمن يا اختي على هالفكره..
الهنوف: يمه اخاف من الدبابات
شجون ومها:وانتي الصادقه..
فجر: والله من الدلع والرومنسيه الزايده انتي وياها..
رغد: حدك عاد على صديقتي واسمها الهنوف موانتي وبعدين من حقها تدلع..
نوف: وانتو ما شا الله عليكم كل وحده تدافع عن الثانيه ..
شجون: تدافع عنها وتخليني..
رغد تشهق: يمه... بسم الله علينا من عينك.. الهنوف اقري على نفسك الورد لايصكونا بعين والله احسن شيخ بالسعوديه ما يفكها..
ريم: حشى البندق مو نوف<<<<على فكره البندق اللي في طاش ما طاش... عرفتوه خخخخخخ
نوف: ما شا الله الحين يتزاعلون ويقولون مني..
العنود: اول فكونا من الدلوعات وخلوكم مع ام الشباب..
ريم: احلى يا ام الشباب..
مها بدلع: طيب تتوقعون العيال راح يخلونا نركب دبابات..
العنود تقلد صوت مها لانها دلوعه: اكيد يا قلبي غصب ورى خشومهم..
مهاك العنود اعقلي عني..
العنود: مها بصراحه انتي دلوعه بزياده..
ريم:لا البنت مود لوعه انتي العربجيه بزياده..
العنود بعربجيه وحاطه ايدها على كتف ريم: يمكن احتمال كل شي جايز ولا يا اخوان..
الكل صار يضحك على هبال العنود لان منا سبها العربجيه..
رغد: بصراحه تنفعين ولد..
العنود: آخ لوكان بيدي..
ريم: لو كان بيدك شنو ؟؟
العنود: كان صرت ولد..
فجر: الاخت متحمسه يقوه..
نوف: اصلا اقتبست الشخصيه...
العنود تضحك ضحكة رجال: هع هع هع هع وش عليكم مني ولا منقهرين..
رغد: اقول فكينا منك ...وخلينا نروح نقول للعيال عن الدبابات..
ريم: اتصلي على مشاري خليه يضبطنا<<<جتنا العربجيه الثانيه..
نوف: ريم مشكلتك تنعدين بسرعه ما عندك مناعه..
ريم: ليش؟؟
نوف: ما شفتي عمرك تو تقلدين العنود وحركاتها..
ريم: والله ما حسيت بنفسي...يمه لايكون عادتني..
العنود : ليه انا الايدز..
ريم تضحك: لا انتي المرض القاتل لكل الجنس الناعم..
العنود: الله يقطع سوالفك يا بنت عمي.. بس لا تعدينها مره ثانيه لاني راح ادوس في مصارينك..
عبير: اقول العنود تراك ما تنعطين وجه ..كل شوي تزيد وتتعمق في الشخصيه اكثر..اقول اركدي..
رغد: بنات...اسكتوا عشان اسمع..
رغد: الو هلا مشاري..
مشاري بصوت كله نوم: يالله صباح خير.. نعم..
رغد: مشاري نايم..
مشاري: ايه وش رايك ؟؟
رغد: لا اجل اذا صحيت كلمني اوكيه..
مشاري: تسخفين دمك حضرتك ولا وش السالفه؟؟
رغد: لا اقصد اذا صحيت وروقت كلمني..اوكيه بااااااااااااااااي..
مشاري: باااي.....بنات فاضيه..
وتو بيرجع ينام الا ابوه واعمامه داخلين...
ابو مشاري: يله يا عيال..
ابو ما جد: قوموا يله خياس نوم..
ابو فواز:لحد الحين ما شبعتوا يله.............
ابو فيصل: يله تحركوا..
ماجد: يالله صباح خير..وش جمع الشياب مره وحده..
وليد: اسكت لا يسمعونك..
مشاري: انا واحد وما اتحمله ..ويجون الاربعه وشلون..
ابو مشاري: يله اصحوا الحين الساعه 12 الظهر يلــــه..
العيال: خلاص قمنا...
"وراحوا الرجال ..وقاموا العيال وافطروا"
مشاري: ما أدري وش يبون هالبنات؟..
وليد: ميـــن؟..
مشاري: رغد توها متصله علي تقول اذا روقت اتصل علي..
وليد في نفسه:"ماشاء الله تعرف الذوق" ايه اتصل شف شنو يبغون..
مشاري: طيب راح اتصل........الو هلا رغد..
وليد في نفسه:"ياحظــك يامشاري ياليتني مكانك"..
رغد: ميشو ..البنات بصراحه يبون دبابات..
مشاري: الحين..
رغد: ايه الحيـــــن..
"ويسمع البنات يصارخون بصوت واحد..مشاري الله يخليـــــك"..
مشاري: بصراحه كأنكم في مدرسه..
رغد:ههههههههه ايه ننرحم.....هاه وش قلت؟..
مشاري: خلاص ..وش تبون بعد؟..
رغد تسأل البنات: بنات يقول مشاري وش تبون بعد..
مشاري: هييييه يالخبله هذي مجامله لاتصدقين..ويسمع البنات يتكلمون بس ما فهم شي..
مشاري :اقول تراكم ماتنعطون وجه ...مع السلامه ..
رغد: هههههههههههه مع السلامه ..
ريم: ليه ما قلتي له شنو نبي..
رغد: اصلا يقول سألت من باب المجامله..وعصب علي لاني صدقت..
"البنات يضحكون لانهم ما صدقوا على الله احد أعطاهم وجه"..
وليد: ما قلت لي شنو يبون البنات؟..
مشاري: تحمَد ربك ..اللي عندنا مو بنات ..اللي عندنا صعايده ....يبون دبابات..
وليد: ادعـــــــــــس ..البنات يبون دبابات واحنا العيال ما ركبنا..
مشاري: الحين احنا في القرن الواحد والعشرين على قولتهم مافي فرق بين الولد ولبنت..
وليد: في هذي صدقت خواتي الحمدلله والشكر بس لو تشوفهم او تقعد عندهم دقيقه ما تحملت..على طول تهج وتنحاش من البيت كله..كل يوم يتهاوشون على كل شي.. غير لعب البلاي ستيشن ..غير لبس الثوب والعربجه والهبال وغير وغير بس الله يستر على خواتي..
مشاري يضحك: والله عندنا وعندك خير..
وليد بزلة لسان: حتى رغد؟..
مشاري ما انتبه: وريم بعد..
"وليد حمد ربه ان مشاري ما انتبه عليه ..بس الحب وما يسوي"..


العنود: بنات تصدقون قد ايش بنات المدن الثانيه منقهرين منا لاننا عندنا اجازه وهم لا..
الهنوف: صادقه حتى في ناس يقربون لنا في جده ميتين قهر..
ريم: الحمدلله اني عايشه في الرياض ولاكان طبيت من فوق سطح بيتنا..
شجون: وانا من الفيصلية 
رغد: بس حرام مساكين ينرحمون..
مها: صادقه والله..
نوف: فجر ماشفتي لين؟
فجر: يعني ماتعرفين وينها اكيد من صباح العالمين وهي مع حبيب القلب..
نوف: تحمدي بس..هالمشعل مطير عقل اختي من راسها..
ريم: وش تحشون في اخوي؟..
نوف: سلامتك..بس كنت اقو لان ليونه استخفت بسبب اخوك
رغد:ليون ياحبي لها مرت اخوي
فجر: ماتملون منها كل يومين ناطه عندكم
ريم:احنا وش علينا منها عادي البيت بيت عمها وحبيب القلب مبسوط معها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&
مشعل كان قاعد مع بنت فواز شهد صغيره عمرها سنتين مثل ما قلت من قبل..
شهد: مثعل العب معاي..
مشعل وهو يضحك معها:ههههههه يا حلوك بس قمر ما شا الله..
ودخلت عليه لين وانصدمت في حبيب القلب..
لين: قاعد تلعب مع بنت اخوي ومخليني لحالي آه يا الخاين..
مشعل قرب من عند لين :حبيبتي تراها صغيره وانتي كبيره وفاهمه..
لين عطته كف: اسمع عاد لاتقول حبيبتي مره ثانيه ولا تكلمني اصلا فاهم<<البنت متأثره بالمسلسلات..
مشعل مسك خده منصدم ..كيف حبه تعطيه كف..وبعدها عصب لانه ما تعود احد يضربه اخوانه وهم اخوانه ما ضربوه كيف بنت تجي تضربه..قام مشعل ومسك ايد لين بقوه.
مشعل:اسمعيني يا لين زين.. اذا مديتي ايدك مره ثانيه ترى بأكسرها لك فاهمه..
لين قعدت تصيح وتحسفت لانها مسويه نفسها قويه وهي مو قد زعل مشعل:مشعل والله اسفه ما كنت اقصد والله ما ادري وشلون سويتها..
مشعل كسرت خاطره:خلاص سامحتك هالمره بس المره الثانيه ما في سماح وبعدين تعالي تغاري من بزر عمرها سنتين وانا اقول انتي الكبيره والفاهمه والعاقله..
لين:بس انا اغار ..انك تكلم أي وحده غيري او تلعب مع أي وحده غيري..
مشعل:لا تزعلين..انا اذا زعلتي ما ادري وش يصير فيني..
لين:شعولي قولي كلام حلو..<<تراها تتابع مسلسلات وتحفظ الكلام الرومانسي..
مشعل:وهذي من وين جايبتها من أي مسلسل..
لين: لاهذا الكلام من قلبي يا قلبي..
مشعل يضحك لانه يدري انها تكذب بس عداها:تسلمين يا بعد عمري..
لين: شعولتي اسمع انا بروح شوي عند خواتي لانهم يدورون علي وبعدين نلتقي اوكيه..
مشعل:اكيد يا قلبي..
لين وهي تمشي تطالع مشعل لحد ما راحت..
مشعل: يا حليلها متعلقه فيني بقوه...ومع ذلك احبها وما راح اتخلى عنها<<احلى يا النشمي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&
لين: خير ساعه تصارخين وش تبين..
فجر: تكلمي زين لا أعطيك كف ينسيك مشعل..
لين:لالا خلاص بتعدل كل شي ولا مشعل..
فجر:هالبنت بتذبحني..خفي خفي على الولد شوي خليه يتنفس..
لين: انتي وش عليك..
نوف:لازقه فيه تقولين باتكس الاصلي..
فجر:وانتي الصادقه قولي صمغ مسدس اقوى ..
نوف تضحك:ايه صح هذا اقوى..
لين: اصلا انتو عطيتونا عين..
فجر: الله يبشرك بالخير تزاعلتوا..
لين: لا تفرحين كثير لاننا تراضينا..
نوف: حسافه ما تشمتنا فيك..
لين:بالله انتو خوات..انتو اعداء..
فجر:ليش حنا في حرب..
نوف:أي معركه؟؟
لين:انتو اصلا غيرانين مني..
نوف: في هذي صدقتي..
لين: الحين مجتمعين علي وحجرين لي وش تبون..؟؟
نوف: نبي ناكلك وش نبي يعني اجلسي مع البنات شوي..
لين: من زينكم..
فجر: ترى الحين بنجيب دبابات..
لين :قولوا والله ...الله وناسه..
فجر: ليش وناسه ..غريبه انتي ما تحبين الدبابات..
لين: لا عشان اركب مع شعولتي..
نوف: ايه فارس احلامك..
لين: ايه انا بتخيل ان الدباب حصلن ابيض وان مشعل هو الامير وانا السندريلا <<احلام ورديه بريئه..
فجر: يا قلبي عالبنات اللي يحلمون.. اقول ضفي وجهك مسويه رومانسيه ..
نوف: لا هذي المسلسلات اللي تتابعها ومتأثره فيها..
لين: اووووف من جد تطفشون وتنرفزون الواحد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &
رغد: ريم شفتي سليمان اليوم؟؟
ريم: لا حسافه ما صبحت بوجهه.
رغد:حتى انا تركي ما شفته احس اني مشتاقه له..
ريم: نقوم نتمشى شوي..؟؟
رغد:عشان تتذكرين الموقف وتنبسطين ..
ريم:شي احسن من لا شي..
رغد:يله مشينا لحد ما يجيب مشاري الدبابات ..
ريم:يله..
وطلعوا يتمشون برى الشاليه وهم يتمشون..
رغد: ريم اما قلت لك السالفه..؟؟
ريم:ايه صح وش هي؟؟
رغد:وليــــــــــــــد..
ريم: وش فيه وليد..؟
"قالت رغد لريم السالفه الي صارت امس يوم كانوا يتهاوشون هي والعنود"
ريم: زين وقفتيه عند خده ولا كان تمادى..
رغد:هذا ما عنده اللي في راسه يسويه .. بس تصدقين قمت اخاف منه.
ريم:ما عليك منه احقريه..
رغد: تتوقعين كذا !!!
ريم: ايه ولا تشيلين همه ولا تفكرين فيه حتى ..
وسكتوا............................................ ............
رغد وهي تطالع البحر..
ريم: خلينا نطب في البحر شوي..
رغد:والله فكره يله..
ورفعوا العبايه وطبوا في البحر لحد ما وصلت المويه لنص الساق..
وبعدها ريم فكرت تسوي حركة نذاله ... واخذت المويه بأيدها وكبتها على رغد..
رغد: وااااااااااااااي ليش كذا..عبايتي يا النذله..
ريم تضحك...
رغد: تضحكين هاه..."واخذت مويه وكبتها على ريم وبعدها ريم خذت مويه اكثر ورغد قامت تركض وطلعت من البحر لان ماله داعي تغسل ريم عبايتها بموية البحر..
وطلعت ريم وراها وصارت تلحقها ورغد تركض ولفت على ورى وصارت تركض على ورى وتوها بتوقف الا صدمت بشخص وطاح وتعكرفت وطاحت عليه......
@@@@@@@@@@@@@@@@@@@@@@@@@@@@@@@@@@@@


رغد ما زالت تركض على ورى توها بتوقف الا صدمت بشخص وطاح وتعكرفت وطاحت عليه وانفكت لثمتها وتحوست عبايتها وطلع لبسها ..رغد لفت على الشخص وانصدمت...............




رغد:تــــــــــــــــــــــركي...
تركي مبتسم ابتسامه تطيح الطير من السما وهو مازال منسدح وعليه رغد:رغــــــــد...
رغد قامت عنه وهي مفتشله وجهها صار احمر فاااااقع من الحيا وقلبها صاير طبلون سياره ماشي 280 وبطنها يعورها وحرارتها ارتفعت ..عدلت عبايتها وسكرتها نست اللثمه..
تركي هنا خااااق كان وجهها يهبل وهي مستحيه:ليش كنتي تركضين؟؟
رغد:هااااااه.....كانت ريم تلحقني..
تركي: قولي لها لا تعبين قلبي..
رغد حطت يدها على خدها من الحيا وبعدها تذكرت اللثمه وزينتها وهو قاعد يطالعها..وهي ماتحركت من الحيا والفشيله الكلمه اللي قالها شلتها وقعدت تطالعه شافت تراب على كتفه قامت مدت ايدها لاشعوريا بتوخر التراب قربت من كتفه وهو ساكت ما كان يدري وش بتسوي بس كان مبسوط وبعدين وقفت أي رغد بس ما وصلت كتفه..تذكرت وقالت في نفسها"قويه والله اوخر التراب اللي على كتفه اكيد بيقول هذي ما تستحي"
تركي يطالعها ويطالع ايدها الممدوده:رغد في شي؟؟
رغد بحيا:ايه ..فيه تراب على..على كتفك..
تركي في نفسه" يا ليتني ما استعجلت كانت نظفته بس غبي ومسوي فاهم"
قام تركي ونظف التراب وقال: مشكوره رودي..
رغد خاقه من زمان والحين زياده"ويدلعني بعد يبيني هذا اروح اغرق نفسي وااااي يهبل"
رغد: تركي معليش عن اذنك..
تركي: ليش بدري؟؟
رغد بصدمه"بصراحه جرئ يمون بزياده":لا معليش ...
وراحت وهي ميته حيا لانها حاسه انه يطالعها وكانت ريم واقفه في مكانها لحد ما وصلت عندها رغد وبعدها رغد خبطت ريم على ظهرها خبطه اليمه: اوريك يا رويم ..
ريم: أي ..هههههه والله شكلك تحفه وانتي طايحه عليه فعصتي الرجال..
رغد:انقلعي اصلا كل هذا بسبتك..
ريم: مو تقولين مشتاقه له خلاص هذا هو جا قدامك وانتي ما صدقتي على الله وخليته هو والارض واحد..تصدقين رحمته..
رغد: اقول رويم ترى قلبي مو ناقص تزدين عليه لاني حاسه انه بيطلع الحين من كثر ما يدق..
ريم: عطيه مشغول هههههههه..
رغد: هـ هـ هـ بايخه يا البايخه..
ريم: امشي..امشي حبت وانهبلت..
رغد وهي معصبه: يا مهبوله انتي..
ريم تبي ترفع ضغطها: والله اني رحمت الولد صدق انك ما تستحين على وجهك ما ادري وشلون جتك الجرأه وسويتي نفسك طحتي عليه بالغلط..
رغد وصلت معها: ريم امشي من قدامي وانتي ساكته بالطيب ولا تفاهمت معاك بالقوه..
ريم تضحك: تصدقين شكلك وانتي مستحيه يهبل.
رغد تذكرت كلام تركي:ههههههههههه
ريم: الحمد لله اختي فيها انفصام بالشخصيه مره تعصب ومره تضحك الحمدلله والشكر بس..
رغد جاتها حالة الضحك:هههههههههههههههههه
ريم: رغد خلاص عاد بليز لا تمسكين خط..
رغد: هههههههههه ما اقدرههههه والله ما اقدر..
ريم: انا رايحه وانتي اضحكي لما ينفجر راسك.
رغد تضحك: ههههههه خلاص ريم هههههههه خلاص بسكت...وخذت نفس عميق:اوووووووه خلاص يا رغد اسكتي..
ريم: لا صدق مجنونه وتحاكي عمرها بعد..
رغد وهي كاتمه الضحكه: ريم خلاص ترى برجع اضحك ما اقدر اتحمل..
ريم: لا واللي يعافيك خلاص امشي..
ورجعوا جوا الشاليه......
عبير: ريم وينك ادورك من ساعه..
ريم: طلعنا انا ورغد برى شوي..
عبير: والله انكم نذلات ليش ما اخذتونا معاكم..
ريم: يا اختي خوات بيطلعون مع بعض انتي وش حاشرك فيهم..
عبير: اصلا ما كان ودي اطلع بس قلت كذا من باب اللقافه..
رغد: عارفتك سودانيه..
العنود دخلت في السالفه بس سمعت سودانيه عرفت انهم يتكلمون عن اختها: بصراحه من ناحية سودانيه ..سودانيه الله لايوريكم في البيت ما تتحرك (سم)واحد كل شي مالي خلق ...ما اشتهيت .. والله ما فيني حيل..
عبير: العنود خلاص كفايه فضايح كفايه اللي يعرفونه عني..
العنود: لا خليهم يعرفونك على حقيقتك..
ريم: ما يحتاج الحقيقه واضحه زي الشمس..
رغد قامت تغني طبعا من تأثير تركي:نور الشمس نور جبينك انت الامس عمري سنينك امرني بهمس من حنينك
وقاما البنات وكملوا معاها وبدوا يشتغلون طقاقات وجابوا علب المويه الكبيره ويطقون عليها ويرقصون ويستهبلون ويضحكون..
لحد ما دق موبايل رغد..
رغد: بنات ...بنات هذا مشاري معليش ابي اسمع..
البنات سكتوا لان الشي في صالحهم..
رغد؟: هلا مشاري..
مشاري: تراني جبت الدبابات يلا اطلعوا..
رغد: اوكيه بقول للحريم ونطلع..
مشاري :اوكيه وانا بجمع العيال..
رغد: اوكيه باي..
رغد: بنات ..بنات.. الدبابات وصــــــــلت..
البنات بصوت واحد والقائده العنود: واحد.. اثنين. ثلاثه هــــــــــيّا..هــــــــــيّا..
وبعدها قاموا يضحكون وراحوا للحريم عشان يعطونهم خبر..
رغد: يمه ترانا بنطلع برى وبنلعب دبابات..
ام مشاري: ايه بس انتبهوا على انفسكم..
رغد: اوكيه..
ام ماجد: انتبهوا يا بنات..
ام فواز: لا .. احس مالها داعي..
نوف: يمه وشو اللي ماله داعي ..
ام فواز: الدبابات خطره..
فجر: يمه احنا بنلعب ..بنلعب فا ارضي علينا احسن..
ام فواز: يعني راسكم يابس..
نوف: لامويه.هههههه
فجر:ههههاي بايخه..
ام فواز: العبوا بس انتبهوا على لين زين يمه..
نوف تبوس راس امها: لين بعيوني تامرين امر..
ام فواز:ايه مو لله..
وبعدها طلعوا برى ولقوا العيال صافين جنب بعض يستنون البنات..
طلعت العنود وشافت اشكالهم وقامت تضحك..:الحين وراكم صافين كذا تقولين كانكم عند مخبز..
وليد: احمدي ربك مستنينكم ولا كان خذنا الدبابات وسحبنا عليكم..
عبير: بصراحه غطيتونا بكرمكم..
وقاموا البنات يضحكون.
ماجد: انا قايل لكم البنات ما ينعطون وجه وخصوصا خواتي ما صدقتوني..
مشاري: معليش بنعديها لهم صح ولا يا بنات..
رغد: يابعدي يا خوي.. ايه هذا الاخو ولا بلاش..
مشاري: بلا مصالح..
ريم: أي مصالح ...انت اخونا وعلى راسنا من فوق..
فواز: صراحه خواتك في المركز الاول في المصالح..
مشاري: ادري..
وقامو العيال يضحكون..
وبعدها قامت العنود:اسمعوني زين"كانت تبغى تلفت انتباه طلال وانها فاهمه"..
لفوا عليها العيال والبنات:خير..
العنود لما لفوا عليها استحت بس كملت: انا عندي اقتراح..
ماجد يهمس للوليد: بصراحه اختي ما تستحي..
وليد: توك تدري..
العنود تكمل: الاقتراح انه نقسم فريقين ..فريق بنات.. وفريق عيال وكل اثنين يتبارون والاسامي قرعه عشان محد يزعل...
البنات : اوكي.
العيال: اوكي..
العنود: يلا اول واحد مشاري..
مشاري: احم.. احم.. بما اني اول واحد فا لازم اقول مقدمه..
وليد : اخلص..
مشاري: اسكت انت.... احم احم بسم الله الرحمن الرحيم اول شي اشكر بنت عمي العنود..
العنود:العفو ياولد عمي..
مشاري يكمل: ثاني شي احب اقول الله يعين اللي بتكون معاي لانها بتكون خسرانه ميه بالميه..
رغد: تراك ماخذ في نفسك مقلب..
العنود:اختر لوسمحت وانت ساكت..
مشاري: العنود لا تفشليني خليني ادلع شوي..
ماجد: مشاري وبعدين معك حمستنا..
مشاري: خلاص ذبحتوني ما صار..
العنود : انت اللي ما صار..
مشاري قام يحرك الاوراق ويحرك ويحرك ويحرك ويحرك...
العنود: خلاص خلاص انطحنوا من كثر ما تحرك فيهم..
مشاري: عشان ما تقولون غشاش..
العنود: يله اختار..
مشاري: بسم الله وفتح الورقه قرى الاسم وما استوعب..
العنود: هاه مشاري مين طلع لك..
مشاري: طلع لي قمر اقصد طلعت لي الهنوف..
العنود: اذن الهنوف ومشاري مع بعض..
الهنوف: اناااااااا..
رغد: ايه انتي..
الهنوف: بس انا اخاف من الدبابات..
رغد: تراها لعب مو جد..
الهنوف: لالالا خايفه..
مشاري: هاه يا الهنوف مستعده..
تركي بصوت عالي: اعارض..
العنود : على ايش..
تركي: اختي تلعب مع واحد غريب..
مشاري: اقول ضف وجهك زين على بالي عندك سالفه..
تركي: احم احم فشلتني.
سليمان: الله يهداك مسوي فيها ..
وليد يفكر: يعني خواتنا احتمال يلعبون معاكم...تكفى مره ثانيه لاعاد تعترض على شي..
"توضيح وليد ما كان يطيق تركي بدون سبب بس تركي ما يطيق وليد لانه ملاحظ انه يتلزق في رغد"
العنود: اجل يله نبدا السباق..مشاري استعد والهنوف استعدي..
الهنوف: رغد تكفين العبي بدالي..
رغد: الهنوف خلك جريئه مره وحده ويله بيضي وجيهنا وترى كلنا معاك..
الهنوف تحمست شوي: تتوقعين بفوز..
رغد: اكيد ..حطي في بالك الفوز واكيد راح تفوزين..
الهنوف: اجل يله... ادعوا لي يا بنات..
البنات: الله معاك ومعنا..
العنود تشجعها: وحده .. وحده .. وحده..
البنات يصفقون على النغمه..
العيال انقهروا منهم وقلدوهم..
طلال: وحده وحده وحده.
والعيال بتصفيق اقوى من البنات على النغمه..
وقاموا يتنافسون على العبرات التشجيعيه..
العنود تعد: واحد.....اثتين.....ثلاثه....go 
وانطلقوا الهنوف ومشاري...مشاري على طول سبق الهنوف لان سرعتها مو مره ..وهو كل شوي يلتفت عليها ...ابعدوا عن الشباب كثير فا مشاري هدا عشانه خايف على الهنوف...قربت الهنوف من مشاري..
الهنوف: شكله خلص البنزين عنده خليني اسبقه..... وقربت اكثر
مشاري: قربت..قربت ايوه واخيرا وصلت....وصاروا جنب بعض..
مشاري: هلا بالرقيقه توك توصلين..
الهنوف بثقه: قل اني سابقتك واعترف..
مشاري يتطنز: تصدقين ما حسيت فيك.
الهنوف تنرفزت: اهم شي النهايه..
وزادت السرعه لانها مقهوره من مشاري وبعدها غرز كفر الدباب في الرمل..
مشاري شافها مغرزه فحب يلعب باعصابها: يالله بصراحه تنرحمين.. تحتاجين مساعده..
لهنوف: لا شكرا ...وتوها بتزل من الدباب الا مشاري نزل.
مشاري بشوي جديه: اسمعي انا بحفر وانتي ادعسي على خفيف اوكي..
الهنوف عشانها متوهقه: اوكيه..
مشاري صار يحفر شوي وبعدها: يله الهنوف ادعسي..
الهنوف في نفسها" يا حلو اسمي على لسانك واااي ماني مصدقه انا وياه لحلنا وبعد قاعد ينقذني ما اصدق ما اصدق"
قام مشاري قرب من عندها مره وحط ايده الاولى على مسكت الدباب الاولى وحط الايد الثانيه على المسكه الثانيه بحيث ان الهنوف تكون بين ايديه وهو قريب بالمره..
مشاري بصوت اقرب للهمس: يعني ما تعرفين تدعسين اضغطي هذاوبعدها اضغطي هذا..
الهنوف منصدمه:..............................
مشاري: انتي معاي ولا لأ..
الهنوف: معاك معاك..
مشاري: يله سوي اللي قلت لك عليه..
الهنوف طبعا ما كانت لمه يوم كان يتكلم كانت لاهيه في ريحة عطره وانفاسه اللي تحس فيهم وتشوف صدره يتقدم ويرجع وهي بين عضلاته اكيد بتكون عايشه الجو وبقوه بعد..
الهنوف: ايه انت اصلا وش قلت لي...
مشاري: وانا اقول رغد طالعه في الدلاخه على مين صار عليك..
الهنوف تفشلت وحبت تصرف: اصلا انا ما احب الدبابات واحس انها للعيال بس مو للبنات..
مشاري: مشكلتك دلوعه..
الهنوف بدلع: مشاري خلاص عاد..
مشاري"تراك تذوبيني زياده": احم احم خلاص سوي اللي قلت لك عليه وبيطلع..
الهنوف سوت اللي قاله بعد ما عاده لها حوالي مرتين عشان يكون جنبها<<<البنت راحت فيها..
وطلع الدباب واخيرا..
مشاري: واخيرا ما بغى..
الهنوف تضحك: الحين بسبقك..
مشاري يضحك: ايه هين انتي اصلا حاولي تلحقيني
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&

عند الشباب


ريم:ما تلاحظون تأخروا..
رغد:لا يكون صار فيهم شي؟!!
العنود:لا بس المسافه اللي انا حددتها بعيده شوي..
رغد: ايه الحمدلله..
&&&&&&&&&&&&&&&&&&&&&&&&&
وليد: ما تلاحظ انهم مره تاخروا..
ماجد:اكيد هم على وصول..
وبعدها لمحو مشاري يضحك ...قاموا العيال يصارخون:مشاري.مشاري هوه..هوه..بالطول بالعرض مشاري يهز الارض ...بالطول بالعرض مشاري يهز الارض..
البنات متفشلين لان الهنوف حتى اللمحه ما لمحوها... وبعدها بخمس دقايق لمحو الهنوف من بعيد قاموا يصارخون مجامله لحد ما وصلت..
الهنوف:اوووووووووف...معليش بنات فشلتكم..
رغد:ما عليش ياقلبي راح نعوضها ا نشا الله..
الهنوف:ا نشا الله ..
البنات:عادي يالهنوف لا تاخذين على خاطرك..
العنود بصوت عالي:اذن النتيجه(1)للعيال..ولا شي للبنات..
قاموا العيال يصارخون ويهزؤن البنات:مساكين لقطوا وجيهكم..كواااك..كواااك..كواااك..
العنود يله وحده من البنات تجي تختار ..
وصارت كل وحده من البنات تحطها على الثانيه..
العنود:وبعدين معاكم خلاص انا راح اختار فجر يله تعالي..
فجر: انا لا ماابي ...اختاري رغد..
العنود: انا قلت فجر يعني فجر..
فجر: امري لله..
وراحت للاوراق العيال وقلبت فيهم وسحبت ورقه..
العيال يطالعونها وكل واحد يقول في نفسه شكله انا..
فجر قرت الورقه ببرود:فيصل..
العنود: اذن فيصل وفجر..
فيصل:هيّـــــــــــــــــــــا..
فواز: على ايش متحمس..
فيصل يصرفه: على الفوز يا قلبي..
فجر عندها عادي أي واحد محد يهمها ...البنات كانوا يحمسونها عشان يفوزون..
البنات: شدي الهمه.. فجر شدي حيلك....فجر جيبي راسه..انا متأكده انك راح تفوزين بس اصري على الفوز,,ومن هالكلام..
ركبوا الدبابات..
العنود: يله مستعدين ..واحد,,اثنين..ثلاثه..go
انطلقوا فيصل وفجر تقريبا بنفس السرعه ..طبعا فجر متعوده على الدبابات ودايم تركبها عشان كذا هي منافس قوي لحد ما وصلوا للمكان اللي حددته العنود..
فيصل: فجر..فجر ممكن توقفين شوي..
فجر مستغربه"وش يبي هذا":خير امر..
فيصل مبتسم: ما يامر عليك ظالم بس خلينا ناخذ بريك شوي وبعدين نكمل..
فجر ما حست انه يبي يقعد معاها شوي:احس انه ماله داعي للبريك..
فيصل:طيب واذا قلت لك طلبتك..
فجر ما حبت ترده: خلاص خمس دقايق بس..
فيصل في نفسه"خمس دقايق بالنسبه لي خمس سنيين"
فيصل: احم..احم فجر انتي بأي سنه"وجلس وجلست فجر جنبه"
فجر انا بثاني ثانوي..
فيصل: ما شا الله الايام تمشي بسرعه..
فجر: ايه الله يعين..
فيصل: طيب انتي شاطره بالمدرسه<<ما عنده سالفه..
فجر في نفسها" وش ذا السؤال البايخ":ايه ما علي..
فيصل: ايه بسم الله عليك..
فجر تبغى تقطع عليه سوالفه: ما خلصت الخمس دقايق..كنها طولت..
فيصل: ليش مليتي مني بهالسرعه..تراني قايل خمس دقايق مو خمس ساعات..
فجر: ايه بس احنا في سباق..
فيصل: طيب عادي..
فجر"يا ليل ما اطولك": طيب انت وين تشتغل..؟؟
فيصل ما صدق على الله انها سألته وعطته وجه: انا ما اشتغل انا ادرس بالجامعه ادارة اعمال..
فجر:اها ما شا الله وانت الولد الوحيد صح..
فيصل فرح اكثر:ايوه وشجون هي البنت الوحيده..
فجر: ايه ما شا الله باين عليها دلوعه ومدلله بسم الله عليها..
فيصل: حتى انتي باين عليك انك رقيقه وهاديه<<من على جنب..
فجر استحت: تسلم..
فيصل: الله يسلمك..
فجر: اتوقع إنا تأخرنا يله نرجع للتحدي..
فيصل: شكللك متحمسه..
فجر: ابي اكسر روسكم يا العيال شايفين انفسكم..
فيصل: وانا منهم..
فجر: ليش انت ما تعد نفسك واحد من العيال..
فيصل تفشل: ايه هين اوريكم يا البنات..
وركبوا دباباتهم.
فجر: انا راح اعد 1-2-3-وانطلقوا..
وكانوا تقريبا جنب بعض لحد ما قربوا من النهايه وهم في سرعه وحده فجر يوم حست انها قربت زادت من السرعه وفازت..
البنات يصارخون:فجر..فجر..فجر..فجر.
فجر رافعه ايدينها :ماله داعي ..ماله داعي ..احرجتوا تواضعي..
البنات: واحد ..اثنين ثلاثه فجر يا حلاتها ..واحد اثنين ثلاثه فجر يا حلاتها..
العيال: فشلتنا..
فيصل: والله على اخر شي زادت السرعه..
فواز: وانت ليش ما زدت السرعه..
فيصل: تبيني انقلب..
ماجد: في النهايه فازت عليك البنت من خوفك اللي ماله داعي..
فيصل: عادي الحين تعادل"فيصل عنده الموضوع عادي لانه ما همه فوز او خساره اهم شي عنده انه قعد مع فجر وانه شافها مبسوطه"
العنود: الحين النتيجه واحد للعيال واحد للبنات ..
الكل: هووووووووووووووووووووه...
العنود: يله واحد من العيال يجي يختار اسم من البنات..
العيال عكس البنات كل واحد يقول انا..
العنود: وانتو عكس البنات ..البنات كل وحده تقول ما تبي وانتو كل واحد يبي بصراحه متناقضين..
وليد: انا اخوك اختاريني..
العنود وكأنها مدرسة ابتدائي: انا بختار اعقل واحد فيكم واهداكم اللي هو سليمان..
سليمان: انا!!!
العنود: لا ظلي <<ما عندها وقت..
سليمان تقدم وقعد يطالع اوراق البنات ويتمنى ان تطلع له ريم..
ريم كانت تدعي ان تكون هي..
سليمان يحرك..يحرك وكان خايف انها ما تكون هي ...اختار ورقه..
سليمان طالع الورقه: رغد..
رغد بصدمه: انالا ما ابي ..خلي ريم..
العنود: والله ممنوع التبديل الا بشرط واحد..
ريم: وش الشرط اخلصي..
العنود: اذا وافق الولد انك تبدلين...هاه سليمان موافق انها تكون ريم مو رغد.
سليما لف على تركي وهو مبتسم وتركي كان وده يذحه وخايف يتنيذل عليه ويقول وما يوافق بس سليمان شاف مصلحته:انا موافق..
ريم في نفسها"يا بعد قلبي انت"
العنود: يله استعدوا 1-2-3-go..
انطلقوا في البدايه مسرعين بس هالمره غير كانت ريم تطالع سليمان ..وسليمان يطالع ريم..بعدين هدو شوي وقعدوا يسولفون بالطريق..
ريم: وش رايك نسولف ولما نقرب نسرع واللي يفوز ..يفوز..
سليمان ما صدق على الله: اوكيه..
ريم: وش اخبارك اليوم <<البنت فاسخه الحيا بقوه..
سليمان: والله الحمد لله بخير مادامك بخير..
ريم: الله يسلمك ويخليك لاحبابك..
سليمان في نفسه" انتي احبابي وهلي وناسي وانتي دنيتي كلها":امين..اقول ريم..
ريم مبسوطه والدنيا مو سايعتها من الفرحه:امر..
سليمان: ما يامر عليك عدو ..كيف الدراسه معاك والهبال وخرابيطكم..
ريم تضحك: على حطة ايدك من ناحية الدراسه ما ادري وش اللي يصبرني عليها بس الهبال صديقي ما اقدر اتركه..
سليمان: ههههه يا حليلك..
ريم: سليمان لا تقول يا حليلك..
سليمان: ليش..؟؟
ريم: ما يصلح ..
سليمان: ايه ليش.
ريم: يا حليلك يعني يا خبلك وانا بالعاده اذا احد قالي ايها اقوله قل الله حلاك وعشانك انت سكت..
سليمان: اها........اجل يا حليلك..
ريم:سليماااااان..
سلميان يضحك:هههههههه متعود وش اسوي.
ريم: لا تقولها عشاني قل كلمه ثانيه حلوه..
سليمان يبي يرفع ضغطها:تبيني اقولك يا قلبي..
ريم وهي مستحيه: وانت ما عندك حل وسط قل شي ثاني..
سليمان: طيب وش رايك اقول فديتك..
ريم: صح انها ما تبعد عن اللي قبلها بكثير بس ما عليش اهون من غيرها..
سليمان: عاد هذا اللي طلع معي...
ريم: ترى تأخرنا ...يله خلنا نرجع ..
سليمان: لااااااا تو الناس<< الاخ فالها على الاخر..
ريم ما حبت تعطيه وجه زياده بس قلبها يفرك: لاصدق شكلك فقدت الذاكره ونسيت الموال وشكلي بكتبه في صحيفه وكل ما نسيته فتحتها وقريتها عليك..
سليمان: لا ما نسيته يلا نبدا..
ريم: انا اللي بعّد..
سليمان: اوكيه وانا مستعد..
ريم:1-2-3-


7&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&

ريم: انا اللي بعّد..
سليمان:اوكي وانا مستعد..
ريم: 1-2-3-
وانطلقوا مع بعض..وكان سليمان اسرع من ريم ..
ريم: لا ما راح اخسر بس هو سريع......ايوه جتني فكره..
ريم تصارخ: سليمان...سليمان ..بسرعه ..بسرعه..وقف رجلي رجلي آآآآآآآآآآه <<يقطع ابو النصب.
سليمان بخوف ووقف: ريم وش فيك..
ريم وهي تقرب الدباب لعنده: ما ادري رجلي ما ادري وش فيها تعال شوف..
سليمان ما صدق على الله : اوكي..
وتو الولد بينزل الا ريم دعست وغبرت على سليمان..
ريم: ههههاي تعيش وتاكل غيرها..
سليمان: هين اوريك اما خليتك تندمين ما اكون سليمان.."ويصرخ" احسن لك وقفي..
ريم تصارخ: هين بالمشمش..
سليمان تنرفز: وانا الخبل صدقتها ..يعني ما اعرف حركاتها بس هين خليني اوصل..
ريم وصلت وفازت..
البنات: هوووووووووه ..ريم ريم ريم 
وبعدها جا سليمان وهومعصب وموصله معاه وملابسه كلها تراب..
تركي: افاااا شكلك منقلب ولا البنت غبرت عليك بدبابها يا الرخمه..
سليمان وهو موصله معاه: رخمه انت .. وانقلع عن وجهي يا تريك ترى اللي فيني مكفيني ..بس هين والله ما اسكت لها..
تركي: سليمان وش السالفه؟
سليمان: بعدين اقولك..
مشاري: وش فيك يا سليمان اجل اختي غلبتك اثرك زلابه..
سليمان: الا اختك غشاشه..
مشاري: لا يكون لعبت عليك وصدقتها..
سليمان: ايه..
مشاري: ههههههه ترى هذي حركاتها دايم ...حفظناها ما عاد نصدقها ابد ههههههههه يا حليلها اختي اثر عندها مخ وانا على بالي انها درج..
سليمان ما رضى ان مشاري يحش في حبيبة قلبه مهما سوت فيه فهو يحبها<<مشكلته طيب..
العنود وهي فرحانه بفوز البنات: اذن (1) للعيال (2) للبنات...والعيال يلا لقطو وجيهكم..
وليد: عادي اهم شي النتيجه في الاخير مو الحين..
رغد بتحدي: بنشوف مين بيفوز على الثاني
وليد قرب من رغد بالمره لدرجه ان ما يفصل بينهم شي يذكر ونسى كل اللي حوله...رغد خافت منه وما تدري وش راح يسوي
وليد وبنص ابتسامه: اذا فوزكم بيسعدك اخليكم تفوزون..
رغد مصدومه من جرئته:...........
وليد: وش رايك؟؟
تركي يطالع وليد ووده يذبحه بس العين بصيره والايد قصيره..
رغد بعصبيه: وليد ما تلاحظ انك تمون بزياده..
وليد: والله يا رغد مو مني..
رغد: اجل من ايش؟؟
وليد: من هذا" ويأشر على قلبه"
رغد استحت بس ما حبت تبين له: مشكلتك انت وهذا على قولتك ولو سمحت ابعد عني ولا عاد تكلمني الا في شي ضروري سامع..
وليد: تامرين امر ..طالبات ثانيه ترى حاضرين لعيونك..
رغد"ودي اعطيك كف يخليك تفقد الذاكره.. بس ماله داعي المشاكل"
تركي تنرفز زياده وما قدر يستحمل اكثر قام ونادى وليد: ولــــــــيد..وليــــــــــــــد..
وليد لف وجهه وهو ماله خلق تركي: خير..
تركي: اتوقع مكانك عند العيال مو عند البنات ولا انا غلطان...
وبعدها لفو كل العيال على وليد..
وليد استحى يوم شاف العيال يطالعونه :اوكيه رغد باااي..اشوفك على خير..
مشاري:وش عندك عند البنات..
وليد:لا بس حبيت ا وضح لهم مينا حنا ولا يغترون بأنفسهم ويرفعون خشومهم علينا..
مشاري:اهااا..
تركي وده يقوم يصفقه ويدوس في مصارينه وهمس لسليمان:سليمان ما تلاحظ هذا ثقيل دم..
سليمان وبنفس الهمس:وليد!!لا احس انه عادي ..
تركي:تصدق ودي اعطيه بوكس على وجهه لين يفقد الذاكره..
سليمان: وش دعوه كل هالحقد على الولد ما سوى لك شي..
تركي: يعني ما تشوفه كيف يتلزق في رغد..
سليمان:طيب هو ولد عمها..
تركي: بعد انت لا ترفع ضغطي ..واذا كان ولد عمها يلزق فيها وينى فيه..
سليمان: يمكن هم كذا عندهم عادي..يعني ما تشوف العنود تقول واحد من العيال مو بنت..واخوانها عادي عندهم يمكن رغد نفس الشي..
تركي:طيب خلاص سكر الموضوع شف مشاري جا لعندنا..
العنود: الحين دور البنات يختارون اسم...
البنات:.............................
العنود: يعني لازم اختار انا..
العيال:خوفاااااات هههههههاي..
عبير:انا..
العنود:هلا والله بأختي..
عبير:هلا فيك..
العنود: يله اختاري ولا تصدقين عمرك..
عبير ضربتها من كتفها:انقلعي ياللي ما عندك ذوق..
العنود:هههههه يلا اختاري بسرعه...تدلع بعد..
عبير: من حقي ادلع..
ماجد:عبير ما ودك تخلصين..
عبير لفت على ماجد شافت جنبه طلال وقالت بحياء:الا اكيد..
ماجد:ما شا الله وش اللي قلب الاسلوب..
عبير ما ردت عليه لانها مستحيل تصارخ عند طلال وحركت الاوراق..
وليد: خلاص قلبتي روسنا..
عبير: اتوقع اني اقلب الاوراق مو راسك..
وليد: والله انك ذكيه ...الاوراق وش مكتوب عليها..
عبير ببرائه:اساميكم..
وليد:خلاص قلتيها يعني تقلبينا..
عبير: وووووووع يا ثقل دمك يا خوي..
وليد: قاعد على قلبك..
عبير:عسى ما تطلع لي بالورقه بعد..
وليد طبعا ماوده ..يبي يكون مع رغد:لا تكفين لا تختاريني..
عبير تقلب وتقلب وتقلب وتدعي وهي مغمضه عيونها..
العنود:وش السالفه غيرتي ديانتك..
عبير لاهيه تدعي وتبي تحس أي ورقه فيها اسم طلال..
العنود:يمه اختي قلبت مشعوذه..
عبير طلعت ورقه واخيرا وقرتها:طــــــلال ..يس..
العنود انصدمت في اختها ليش فرحانه كل هالفرح وباين عليها مبسوطه لا يكون اختي.....لا يكون عبير تحب طلال...لالالا ما اتوقع لو تحبه قالت لي من زمان ..لا يارب لايا رب عبير لا تحب طلال وما لقت الا طلال..بس انا لازم اتأكد لفت على عبير وهي خانقتها العبره:عبير"وسكتت شوي" وش فيك مبسوطه لهدرجه..
عبير سكتت شوي تدور تصريفه ..العنود انقلب وجهها لعدة الوان وحست ان اللي توقعته حقيقه..
عبير تضحك:ههههه خلك ذكيه مثل اختك مو طلال حبوب وطيب..
العنود:ايوه..
عبير:خلاص اظمني الفوز.
العنود:كيف ما فهمت وش دخل هذا في هذا..
عبير: العب عليه مثل ريم..
العنود تحس ان الدنيا مو سايعتها من الفرحه وان تفكيرها اللي صدقته طلع في الوهله الاخيره غلط :هههه يا حليلك يا الهبله..
طلال: ما قلتوا وش الاسم ..ما صار ساعه..
العنود توجه كلامها لطلال بصوت هادي:طلال انت راح تباري عبير.
طلال مصدوم:انـــــا..
العنود: ايوه..
طلال يضحك مع عبير: احسن لك استعدي يا عبير زين..
العنود انقهرت لانه يحاكي اختها بس اللي خفف عليها انه طلع تفكيرها مو صح وهذا اهم شي:يلا استعدوا..
طلال ركب الدباب حقه وعبير نفس الشي..
طلال لعبير:مو تغرزين ترى ما راح اطلعك ومو تلعبين علي ترى ما راح اوقف ترى ما تمشي عندي حركات البنات..
عبيرتضحك وتحس انها فوق السحاب وش تبي اكثر ..طلال يكلمها وهو مبتسم ابتسامته اللي دوختها ولا خفة دمه اللي ذوبتها ولا جسمه اللي خلى قلبها يدق بأسمه..
طلال :سكتي ما رديتي..
عبير: عشاني متحمسه ..ترى ما راح ارحمك..
طلال يستهبل: لا تكفين عبير خليني اسبقك لو مره بحياتي..
عبير تتطنز حضرتك.. بنشوف مين راح يفوز..
العنود عدّت لهم وانطلقوا..
عبير كانت تطالع طلال وشعره اللي يطيره الهوا وقعدت تطالع فيه وخففت السرعه وعاشت الجو"يا ليته يحس فيني..يا ليته يحبني مثل ما انا احبه"
طلال وقف وطالع على ورى وصرخ: عبير ترى ما راح تلعبين علي..
عبير بصوت عالي:امش ..امش وانا قلت لك وقف..
طلال صار يمشي بطيئ يبيها تقرب من عنده..
عبير: وش فيه دبابك لا يكون تعطل..
طلال يستهبل: ما ادري وش فيه..
عبير : طيب طفه اخاف يحترق ولا شي..
طلال: اول طفي دبابك ..
عبير: ترى بس لحد ما تصلح دبابك..
طلال "يا حليلها حبوبه":اوكيه..
طفا طلال دبابه وكمان عبير ...قام طلال يسوي نفسه انه يصلحه: تصدقين يا عبير شكل المحرك احترق..
عبير: صدق لاتقول..
طلال: شكله بس انا ما ادري..
عبير: والسباق..
طلال : خليه يرتاح يمكن يزين.
عبير :اجل نرجع..
طلال: لالا ما يحتاج شوي وبيزين..
عبير بشك: وانت وش دراك..
طلال توهق وخاف ينفضح وبعدها يا ويله وش يفكه منها ما درى انها قدامه ريشه يطيرها بنسمة هوا: لابس قد صار لي موقف مثل كذا..
عبير مو مقتنعه عدّتها لانه مع حبيب القلب: اهااا..
طلال جلس: عبير اجلسي ليش واقفه؟؟
عبير وهي تطالعه: ايش؟؟
طلال رفع صوته: اقولك اجلسي ليش واقفه؟؟
عبير جلست: معليش ما سمعتك..
طلال: وش كنتي تفكرين فيه؟
عبير في نفسها"ليه في غيرك":كنت افكر بالدباب قلت يمكن اعرف اصلحه..
طلال: يعني لهدرجه كارهه الجلسه معاي.
عبير" لو تدري بس قد ايش احبك ما قلت لي هالكلام":لا وش دعوه بس انا طبعي كذا حريصه بزياده..
طلال ناوي يطلع ريحتها ويهبل فيها: اهااا...عبير أبسألك سؤال..
عبير خافت" وش بسألني هذا": وش قلت..
طلال: وش فيك اليوم ما تسمعين..
عبير: ما عليش اعذرني..
طلال: كنت اقولك بأسلك سؤال..
عبير بلعت ريقها: ايوه اسأل..
طلال: عبير انتي........انتي...
عبير ودها تبكي خايفه يسألها هذا السؤال ما تبي تحرج نفسها:انا ايش..؟؟
طلال : انتي مين...
عبير تلفت اعصابها: طلال كلمات متقاطعه هي؟؟
طلال شافها متحمسه فحب يرفع ضغطها زياده: ولا اقولك خلاص هونت..
عبير: طلال لا تصير سخيف..
طلال: لالا خلاص لا تحرجيني ما ودي اقول..
عبير: والله تقول ما علي منك حلفت..
طلال :بأقول وامري لله ...عبير مين تتوقعين بيفوز انا ولا انتي؟؟
عبير تطالعه بنضرات استحقار: الحين هذا سؤالك البايخ يا البايخ..
وقامت وخذت الرمل وتكبه على طلال..
طلال ميت ضحك: تكفين عبير خلاص خلاص ..
عبير: تلعب بأعصابي يا التافه..
طلال: عبوره تكفين خلاص..
طبعا عبير نقطة ضعفها طلال يدلعها وخرت عنه: عشان مره ثانيه تتادب..
طلال في نفسه" اجل لو درت عن الدباب وش بتسوي" ارتحتي كذا وسختي ملابسي..
عبير مسويه زعلانه: احسن تستاهل..
طلال: خلاص بأروح ازين هالدباب..
عبير: انطق انت.. انا بروح..
طلال خاف تلعب فيه: لالا اقولك انا راح ازينه..
عبير: وانا اقولك اقعد لانك ما عندك ما عند جدتي منيره..
طلال: ههههه حلوه منك..
عبير راحت لدباب وطلال لحقها: وش تبي لاحقني..
طلال : اتعلم منك يا معلم..
عبير: الحين بتشوف كيف اصلحه..
طلال وهو متوهق: خلاص يا عبير ماله داعي..
عبير فتحت الاسلاك وتفك وتربط ومسويه نفسها فاهمه وطلال يطالع الاسلاك وهومنصدم..
طلال: عبير خلاص ما بقى الا تغيرين المكينه..
عبير: شغل مو شغلك لا تتدخل فيه<< احلى صدقت عمرها..
طلال: والله تنفعين ميكانيكيه..
عبير بكذبه طول السما:اصلا ما يصلح سيارات اخواني الا انا..
طلال: ايه ما شا الله واضح.. يعني انا ما اعرفكم وماني ولد عمتك.
عبير قامت: الحين خلصت يله جربه..
طلال : نشوف..
شغل الدباب.. ما اشتغل ويشغل مره ثانيه ولا اشتغل وثالثه ورابعه وخامسه لحد ما دخن وطفا مره وحده..
عبير: شفت خربته..
طلال: الحين انا اللي خربته ولا انتي اللي لاعبه فيه..
عبير تصرف عشان ما يحط اللوم عليها: الحين وش نسوي..
طلال: اتصل على مشاري يجيب دباب ثاني..
عبير: بسرعه.
طلال: احد قالك سواق عند ابوك..
عبير: انا بجلس لحد ما يجي مشاري لان ما عاد فيني حيل..
طلال: وانتي ما تغيرتي لحد الان سودانيه..
عبير تفشلت" وجع ما نسى": وش عليك مني..
طلال اخذ موبايله واتصل على مشاري طلع ما فيه شبكه..
طلال: عبير ما في شبكه..
عبير: نعم..يعني وش بنسوي ا نشا الله..
طلال: ما ادري..
عبير: فكر يله بسرعه..
طلال : حتى عقلك متعيجزه تشغلينه..
عبير: والله مالي خلق..
طلال: مالنا الا نرجع بدباب واحد..
عبير انصدمت لانها تستحي تقرب من جنبه وشلون عاد تركب معاه: لامستحيل انسى..
طلال: طيب عطيني حل ثاني..
عبير:خلني اروح واخلي العيال ياخذونك..
طلال: مسألة انك تروحين لحالك انسي والشي الثاني اني اقعد لحالي هم بعد انسي..
عبير:طيب رح ارجع وخل واحد من اخواني ياخذني..
طلال:واخليك هنا لحالك انسي بعد..
عبير: يعني؟؟
طلال يبيها تفقد الامل وترجع معاه: ما ادري..انا قلت لك الحل الوحيد وانتي مو راضيه..
عبير تفكر" فرصه يا عبير ما تجي الا مره بالعمر تركبين مع طلال ونااااسه ..بس خلي نفسك ثقل"وابتسمت.
طلال: على ايش الابتسامه يا حظي على اللي احنا فيه..
عبير: لا شماته فيك عشانك بتخسر لان دبابك هو اللي خرب..
طلال: صدق انك نذله هذا اللي فالحه فيه الشماته..
عبير ميته ضحك من تخيلت انها مع طلال:هههههههههه
طلال: لا البنت استخفت قومي اركبي بسرعه..
عبير قامت ورفعت العبايه وركبت في المقعد الثاني وجا طلال والابتسامه شاقه الوجهه: احم احم ..وخري شوي..
وركب وشغل الدباب: يله تمسكي..
عبير ميته حيا: احلف..
طلال: احسن عشان تطرين ونفتك منك..
عبير خافت انها تطيح على ورى وعلى طول مسكت طلال..
طلال حس بشعور غريب لما مسكته وزادت ابتسامته ليش ما لقى تفسير وتحرك..
عبير لو تشوفونها تقولون فايزه بجائزه مليار دولار موعشانها راكبه مع طلال..
طلال في الطريق يفكر ومحتار من تصرفاته ..ليش وقف الدباب وجلس معاها وليش خلاها تلعب بالدباب وهو ساكت لها وكانه مبسوط على اللي تسويه وليش اصر انه تركب معاه ...مالقى ولا تفسير يقنعه ...
وكملوا طريقهم وكل واحد مع افكاره ليون ما توديه 




&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&&&
طلال في الطريق يفكر ومحتار من تصرفاته ..ليش وقف الدباب وجلس معاها وليش خلاها تلعب بالدباب وهو ساكت لها وكانه مبسوط على اللي تسويه وليش اصر انه تركب معاه ...مالقى ولا تفسير يقنعه ...
وكملوا طريقهم وكل واحد مع افكاره لوين ما توديه....
لحد ما وصلوا..
مشاري:موكأنه طلال..
وليد: الا طلال لحاله اجل وين عبير..
مشاري: والله ما هي مبينه..
************************************************** *****************************************
العنود: رغد مو كأنه طلال ..اجل اختي وينها؟؟
رغد: والله موشيفتها..ريم تشوفين عبير..
ريم: وش قالوا لك عني زرقاء اليمامه عشان تسأليني..
العنود: يا ربيه لايكون صاير لعبير شي..
رغد: انتي اهدي واذا وصل طلال سألناه..
************************************************** ******************************************
وصل طلال والابتسامه شاقه الوجه وعبير مررره مستحيه لان الكل يطالعها..
مشاري: هاه طلال اجل وين الدباب الثاني..
طلال وهو ينزل ويطالع عبير اللي خافت يفضحها: ابد سلامتك تعطل..
العنود وهي خايفه على اختها: عبير خير وش فيك صاير لك شي..؟؟
عبير: بس بس ..شوفيني قدامك كأني حصان..
العنود بتموت من الغيره:اجل ليش رجعتوا مع بعض ..
عبير: والله تعطل دباب طلال فأضطرينا نرجع مع بعض 
العنود متنرفزه:وانتي كيف تركبين معاه..ليش ما اتصلتي علينا وجينا واخذناك..
عبيرعصبت من اسلوب العنود:اولا وش عليك مني ثانيا اتصلنا ومافي شبكه..
العنود مازالت معصبه: اخاف بس هذا اللي تبينه..
عبير:العنود وبعدين معاك ترى مالي خلقك..
العنود: لاتضيعين الموضوع قولي انك كنتي تبين تركبين معاه..
عبير: والله براحتك فكري اللي تفكرينه تطلع مشكلتك...انا داخله..
ريم: عبير على وين؟
رغد: عبير..عبير وقفي على وين..
عبير: هذي تخلي احد ينبسط..
العنود تبي تطنش عبير: نرجع للسباق..
وليد: طلالوه وش عندك جاي مع اختي كان جلست هناك وخليتها تجي وانت انطق..
طلال: احلف ..زين ما خليت ختك وجيت عنها لانها ما رضت تجي معاي..
ماجد: ما شا الله توني ادري ان عبير تعرف العيب..
وليد: أي عيب الله يهديك ..في النهايه جات معاه..لكن خواتي انا غاسل ايديني منهم
"طبعا كانوا يستهبلون ولا اكيد انهم ما يرضونها لاختهم بس عارفين انها مع ولد عمتها واجبرتها الضروف ولا كان علووووووووم"

طلال: بصراحه اختك لحد الان ما غيرت اطباعها..
ماجد: ليش؟؟
طلال: لحد الان سودانيه..
ماجد:ههههه تتغير انت ..عبير ما تتغير مستحيل هذا فطره عندها مو مكتسب..
وليد: عسى ما نصدمت فيها يا ولد عمتي..
طلال: لالالا الحمد لله جات سليمه. 
مشاري خاش في السالفه:ما تشوف شر
طلال: ههههاي بايخه زي وجهك..
مشاري: افااا ركبت معاك بنت وقلبت علينا..
طلال:مشاري ترى مو رايق لك..
مشاري: خلاص خلاص ما قلنا شي..
العنود: يله نكمل النتيجه(3) للبنات و(2) للعيال
وكملوا سباق راح اقولكم مين تسابق وش اهم شي صار فيه...
نوف مع محمد اخو سليمان....وفاز محمد
شجون مع ماجد................وفاز ماجد
مها مع وليد.....................وفاز وليد
طبعا البنات خسروا لانهم كلهم دلوعات وما بقى الا رغد وتركي ولين ومشعل والعنود وفواز..
العنود: النتيجه (3) للبنات و(5) للعيال
العيال: اقول لو تنسحبون احسن..
العنود: مين راح يباري يا بنات..
رغد: مافيا لا انا ولين.. وانتي ما ودك..
العنود:الا ودي..خلاص انا راح اختار..
العيال: الله يعينا عليك يا ام الشباب..
العنود بعربجيه: استعدوا..استعدوا الاعصار جايكم,,
مشاري: صراحه لو تجي العنود معانا احسن لها ولنا..
وليد: مهما كان يا مشاري ترى العنود اختي وما ارضى عليها صح انها عربجيه ومالها ومال الانوثه ولا تحسون بأي احساس اتجاهها الا بالاخوه وكأنها واحد من العيال بس تبقى بنت في النهايه.
مشاري: اقول مسوي فيلسوف زمانك ..بس بصراحه العنود شي..تحس فيها روح الشباب..
ماجد: اقول يا مشاري لو تكرمنا بسكوتك يكون احسن قال ايش قال روح الشباب اقول روح زين انت..
مشاري: احم احم ترى ما قلنا شي غلط..
طلال: انت اكبر غلط..
مشاري:وش فيكم اليوم علي..
سليمان: اعقلوا عن صديقي ترى ما ارضى عليه ..
ماجد: احلف واصدقك.
سليمان تفشل: اقول ما ودكم نرجع للسباق ازين..
مشاري: صادق سليمان نرجع للسباق ازين..
العنود: اخترت فواز..
رغد ارتاحت لانه ما بقى الا فواز وتركي وزين طلع فواز سبحان الله الصدف حلوه..
العنود: فواز تبي تنسحب من الحين يكون احسن..
فواز: يا ام الشباب لا تستقوين علينا.. راح نشوف مين اللي بيفوز على الثاني..
العنود: يله نشوف رغد عدّي لنا
رغد: اوكيه"وعدّت لهم وانطلقوا"
مشاري: سبحان الله فيه فرق بين اختي واختك..
وليد وهو ميت على صوتها: أي والله فرق وفرق كبير بعد..
تركي: شوف الصوت ولا بلاش..
سليمان: اعصابك لا تموت علينا..
تركي: لو اموت عشانها حلال فيها..
سليمان: تكفى اسكت لا تفضحنا ترى وليد باين حاطك في باله..
تركي: وليد ..هين اوريك فيه انا اللي حاطه في بالي..
نرجع لجو الحماس كانت العنود سابقه فواز بكثير<<حشى ابد مو بنت
وفازت عليه..
العيال:/ عاش نقصد عاشت عاشت العنود..
العنود:ماله داعي صراحه المنافس بالمره سهل..فا ما واجهت أي صعوبه..
وبعدها وصل فواز وهو متفشل بقووووه لان المسافه اللي بينهم كبيره..
طلال: استح على وجهك فشلتنا عند العرب..
فواز: أي عرب الله يخليك..
طلال: بنت تفوز عليك..
فواز: هذي ارجل منك...
طلال: يمكن في هذي اعذرك..
وصارت النتيجه(4) للبنات و(5) للعيال
العنود: يله دورك يا مشعل
لين: شوفوا ترى اذا طلع لي غير مشعل ما راح العب..
العنود: اجل يله العبوا مع بعض..
وانطلقوا...
لين: مشعل خلني افوز ولا راح ازعل عليك..
مشعل: احلفي..
لين: ما ابغى يفشلوني خواتي كل وحده فازت الا انا..
مشعل: بشرط..
لين: موافقه ..ايش هو؟؟
مشعل: تعطيني بوسه<<فالها الاخ..
لين: مشعل استحي..
مشعل :اجل كيفك..
لين: لالا خلاص موافقه..
مشعل: يله انزلي وعطيني اياها..
لين بخجل: الحين؟؟
مشعل: ايه الحين..
نزلت لين وباست مشعل من خده.
مشعل: آه.. ويلوموني فيك..
لين: مشعل خلاص استحي..
مشعل: يا حلو اللي يستحون..
لين: مشعل وبعدين معاك..
مشعل: هههه خلاص يله اسبقيني..
لين/ اوكيه يلا...
وفازت لين..
محمد: اثاريك رخمه..
مشعل :افا عليك .. لايكون على بالك اني خسرت انا اللي خليتها تفوز ..تعرف ما احب اشوفها زعلانه..
محمد:اكيد ولا عذر..
مشعل: يعني وش رايك معقوله لين بتفوز علي,,
مشاري: احلى يا الحبيب اللي خلى حبيبة القلب تفوز..
مشعل: مثل ما نت عارف ما احب أي شي يضيق صدرها..
مشاري: عادي وده الخياط يوسعه هههه
مشعل/ هههه با يخه ..صراحه ما توقعت دمك خفيف لهدرجه..
مشاري: وش فيكم اليوم محد عجبه تنكيتي..
مشعل: ما شا الله عليك خفيف دم بزياده..
مشاري: اقول تقلع ترى عطيتك وجه بزياده..
مشعل: والله انت اللي جاي مو انا..
العنود: اجل فزتي يا لوين..
لين: اجل على بالك انك احسن وحده..
العنود: ايه واضح انك فايزه بضمير..
لين: انا رايحه لمشعل عشان يبارك لي بالفوز وأواسيه على الخساره..
العنود: ايه باين انه زعلان روحي روحي لا يبكي بعد شوي ولا يلقاك جنبه..
لين: باي..
العنود: عليها نصب صواريخ........نرجع النتيجه(5) للبنات و العيال(5) اذن تعادل..
ماجد: احلفي
العنود: ما راح ارد عليك..ما بقى الا رغد وتركي..
رغد خافت واستحت: ريم خايفه..
ريم: اقول روحي يعني وش بيصير..
رغد: تتوقعين ما راح يصير شي..
ريم: ايه توكلي على الله واهم شي الفوزمو تلهين مع حبيب القلب..
رغد: اسكتي لا احد يسمعك..
ريم: روحي محد لمك..
تركي: ما اصدق ان انا وياها مع بعض..
سليمان: تبي اعطيك كف يصحيك وتصدق انك في علم مو حلم..
تركي: لالا ما يحتاج انا اذا رجعت انا راح اعطيك كف عشان ادري اني صاحي..
سليمان: اجل عمرك ما صحيت يا جعلك نايم طول عمرك وش دخلني فيك..
تركي: سليمان خايف..
سليمان: تركي يقول خايف.. والله يا رغد ما انتي هينه طيرتي عقل صديقي وخليتيه يستخف..
تركي: كم مره قلت لك اسم حرمتي لا تجيبها على لسانك..ما تفهم انت..
العنود:تركي ما ودك تجي.؟؟
تركي: قالت ايش قالت ما ودك..الحين جايك طيران..
سليمان: تركي اعصابك شوي شوي اخاف صدق تطير..
تركي ما رد عليه وركب الدباب وجنبه رغد..
رغد مستحيه ومنزله راسها..
تركي:اهلين رودي..
رغد"ياربيه ذايبه انا بدون شي يجي بعد ويدلعني ..كملت":اهلين..
تركي يبي يسولوف: اهم شي مستعده.؟؟
رغد:اكيد..
العنود:go...
وانطلقوا وكان هذا السباق الاخير والنتيجه الحاسمه ورغد كانت جنب تركي وتنافسه ...وفجأه.....................



علقت عباية رغد في الكفر وألتوت رجلها وطاحت من الدباب وكان الدباب لا محاله بيطيح عليها ...الا تركي كان منتبه لرغد من اول ما علقت عبايتها لان عيونه عليها ونزل بسرعه قياسيه ومسك الدباب وكانت رغد حاطه ايديها على وجهها خايفه لانها متأكده انه راح يطيح بعدها حست انها طولت بعدت ايديها عن عيونها وشافت تركي قدامها..
تركي كان مره خايف:رغد فيك شي؟؟
رغد بتصيح من الالم الي تحس فيه: تركي رجلي تألمني..
تركي وهو مرتبك وماهو عارف يتصرف: طيب..طيب لا تحركينها يمكن كسر!!
رغد ويشد عليها الالم:اصلا ما اقدر..آآآآه من جد تألمني.
تركي: خلاص بأتصل بمشاري بس انتي اهدي..
رغد تبكي: والله يا تركي ما قدر اتحمل اكثر من كذا بسرعه الله يعافيك..
تركي اتصل على مشاري بس ما في شبكه وتوتر زياده مايقدر يسوي شي وحبيبته قاعده تتألم وتترجاه صار يروح ويجي..
رغد: مشاري وين مشاري؟؟
تركي: اتصلت عليه بس ما في شبكه..
رغد والكلمات تطلع منها بصعوبه وغير ان النزف رجلها يزيد: طيب تركي.................."سكتت"
تركي بصوت واطي:رغد...رغـــــــــــد..
رغد:..................................
تركي قرب من رغد وكل عظم في جسمه يرتجف كل خلايا الدم وقفت عن العمل من صمت رغد المفاجئ..قرب اكثر من عندها وحط راسها على ذراعه ويضرب وجهها بخفيف:رغد ..رغد تكفين اصحي.. رغد... يارب وش اسوي الحين .."ويرجع يهزها"رغد رغد الله يخليك لا يصير فيك شي..
رغد بس تأن وتتألم وهو مغمى عليها وتنطق بكلمات ماهي مفهومه:تر..كي..
تركي يهزها اكثر: رغد رغد اصحي ..
بس ما كان فيه فايده قرر ان يشلها ويركبها الدباب وفعلا سوى اللي وصله تفكيره ..خلاها قدامه وسندها عليه وصار يسوق فيها بشويش عشان ما تطيح..
وهو في الطريق ما فقد الامل في انها تصحى: رغد تكفين يا رغد تكفين لا يصير فيك شي تكفين والله ما اقدر اعيش بدونك والله..
رغد صحت شوي سمعت الكلام وابتسمت بس اغمى عليها مره ثانيه لان الدم اللي فقدته كثير..
وصل تركي واخيرا ...
تركي يصارخ وينادي: مشاري ..مشاري الحق الحق علي بسرعه..
مشاري خاف:وش فيك.."وطالع رغد"وش فيها اختي؟؟
تركي وهو يحاول يجمع الكلام: تعلقت عبايتها بالدباب وطاحت بس شكل رجلها مكسوره..
مشاري شال رغد: بسرعه رح شغل السياره بسرعه يا تركي..
تركي خايف ومتوتر: اوكيه ..اوكيه..
ريم راحت عند مشاري وهوشايل اختها بين ايديه: يمه..ررغد اختي وش فيها وش صار لها"وصارت تبكي"..
سليمان قرب منها: ما صار شي بس اهدي..
ريم وهي تيكي وجهها مليان دموع:وشلون علمني وشلون اهدى واختي مدري وش فيها..؟؟
سليمان: مافيها شي ا نشا الله بس انتي اذكري الله...
ريم: اخ ياختي يا ريته فيني ولا فيك..
الهنوف جات مسرعه لعند ريم وضمتها وهي تبكي: يا عمري يا رغد والله ما تستاهلين....آآآآآآه يا رغد قايلته قايلته ما يجي ورى هالدبابات ا لا البلاوي"وتبكي اكثر"
البنات تجمعوا حولهم يهدونهم..
نوف: خلاص ياريم انتي والهنوف ما صار الا الخير الحين بيرحون المستشفى ويطمنونا..
عبير:لازم تخوفوني زياده بروحي خايفه..
العنود:هدوا يا بنات ا نشا الله ما فيها شي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــــــــــد الحريم

ام مشاري: يمه بنيتي وش فيها؟؟
العنود: يا ام مشاري ما فيها شي طيحه خفيفه ان شا لله..
ام مشاري: يا قلبي عليك يا بنيتي قاعده تتالمين...ياريته فيني ولا فيك..
ام ماجد: هدي يا ام مشاري وما راح يصير الا كل خير..
ام مشاري: أي خير وبنتي رغد ما تتحمل شي..
ام فواز: افا يا ام مشاري اذكري الله...الحين بتروحين ووتتطمنين عليها وهذا كله مكتوب ومقدر لها..
ام مشاري: انا لازم اروح معاهم..
ريم توها وصلت عند امها وهي تبكي: يمه رغد اختي ..رغــــــــــد"وحضنت امها"
ام مشاري وازنت نفسها وهدت عشان تقدر تهدّي بنتها المنهاره:يا ريم اهدي ترى كلها رجل..
ام فواز: وين هالكلام عنك من شوي..
ام مشاري تأشرعلى ريم"تقصد عشانها"..
ام فواز: خلاص انا راح اقول لفواز يودينا..
ام مشاري: ابروح انا وريم وحده من البنات نوف ولا فجر معانا وانتي ارتاحي يا ام فواز وما قصرتي والله..
فجر: خالتي انا راح اروح معاكم ..
ام مشاري وهي سانده ريم عليها: يله مشينا..
وقبل لا يتحركون خطوه
الهنوف: راح اروح معاكم..
ام تركي:الهنوف ماله داعي تروحين..
الهنوف لفت على امها وعيونها حمرا وكلها اصرار: يمه مستحيل اخلي صديقتي..
ام مشاري: اجل يله يا الهنوف....

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــــــــــــد مشاري


وصلو للمستشفى وشال رغد: تركي بسرعه الله يعافيك جيب كرسي او سرير او أي شي!!
تركي: ا نشا الله..
وراح بسرعه جاب كرسي متحرك وحط مشاري رغد فيه..
وليد كان جاي معاهم بس طول الوقت ساكت ما بعد استوعب ان اللي قلبه ينبض بأسمها قاعده تتألم قدام عيونه..
وليد واخيرا نطق: مشاري ادفها عنك..
تركي عطى وليد نظره..بس وليد ما همه تركي ولا نظراته..
مشاري: تسلم يا وليد ما تقصر انا راح اوديها..
ودخلوا المستشفى لقسم الطوارئ وخذوها الممرضات..
تركي: استريح يا مشاري انا متأكد ان ما فيها شي يخوف بأذن الله..
مشاري: الله يسمع منك بس ان خايف يكون ظهرها صار فيه شي..
وليد وهو يطالع تركي بنظرات كلها حقد: كل اللي في رغد بسبتك انت يا تركي..
تركي عصب: وانا وش دخلني هذا اللي ربي كاتبه لها..
وليد وبنفس النظره: تركي ترى اذا صار شي في بنت عمي بتكون انت السبب..
مشاري: هدّ يا وليد ما صا ر الا كل خير وبعدين وش دخله تركي في السالفه اللي صار لرغد حادث..
تركي ما رضى ان وليد يتهمه ويسكت:تطلع مشكلتك ظن اللي تظنه تراك ما تهمني 
وليد وده يحط اللوم على تركي بأي طريقه.
مشاري: هدو يا جماعه...
تركي قام من عندهم وطلع موبايله:الو هلا سليمان..تعال معي في المستشفى..اوكي باي..
تركي كان محتاج احد يوقف جنبه..بعد دقايق وصلت ام مشاري وابو مشاري وريم والهنوف وفواز وفجر..
ام مشاري بس شافت ولدها راحت لعنده سيده: هاه يا مشاري وش قال الدكتور..
مشاري: والله الدكتور لحد الان ما طلع..
ريم ارتاعت:اجل اكيد اختي فيها شي..
الهنوف: اهدي يا ريم والحين بيطلع الدكتور ويطمنا ..
ابو مشاري وهو قلقان على بنته اللي اغلى من كنوز الدنيا بالنسبه له: اذكروا الله ما صار الا الخير والحين بتشوفونها مثل الحصان.
ام مشاري: الله يسمع منك.
بعدها وصل سليمان وسلم على الكل...
سليمان: هاه تركي بشر؟؟
تركي: خايف يا سليمان عليها والدكتور طول عندها..
سليمان: اكيد بيطول ..اشاعات وتحاليل وانت عارف بس اذكر الله انت..
وبعد لحظات طلع الدكتور عليهم....
ابومشاري: هاه يا دكتور بشر.....
مشاري: طمنا...
والبقيه عيونهم على فم الدكتور......
الدكتور: انتو اهلها؟؟؟؟
@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@



الدكتور: انتو اهلها؟؟
الكل: ايه..
الدكتور: الحمد لله ما فيها شي وجا ت سليمه بس شوي إلتواء في الرجل اليمين وسوينا الاشعه اللازمه وكل شي الحمدلله تمام...
ابو مشاري: الله يبشرك بالخير..
ام مشاري: الحمد لله.. الله يجزاك خير يا دكتور وما قصرت..
الدكتور: العفو وما سوينا الا الواجب..
ريم والهنوف ضموا بعض من الفرحه وسليمان وتركي نفس الشي<<كأنها والده مو كسر..
ابو مشاري: هاه دكتور نقدر ندخل عندها.
الدكتور: ايوه..بس ابغى شخص يجي معي ونكمل الاجرأت اللازمه..
مشاري: خلاص يبه انت روح شوف رغد وانا راح اروح مع الدكتور..
ابو مشاري: زين..
الكل دخل عند رغد الا اثنين تركي وسليمان..ومشاري راح لعند الدكتور..
الدكتور: هذي شوية علاجات لازم تاخذها ..وتحاول ما تمشي عليها والا صار لها شي اكبر..
مشاري: ا نشا الله..
الدكتور: وقع على هذي الاوراق لو سمحت..
مشاري وقع عليها:ومتى الخروج ا نشا الله؟؟
الدكتور: تقدرون تاخذونها من الحين اذا حبيتوا..
مشاري: مشكور وما تقصر..
الدكتور: لا شكر على واجب..
وطلع مشاري وشاف تركي وسليمان
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نرجع لعند رغد

رغد كانت منسدحه على السرير وبعدها دخلوا لعائله كلها...
ابو مشاري: زين كذا طيحتي قلوبنا عليك...
رغد: يبه مو من حقي اتدلع..
ام مشاري: الا من حقك بس مو كذا دلع عن دلع يفرق..
ريم: مره ثانيه خففي الجرعه..
الهنوف: كله من الدبابات وقايلته لك بس ما تسمعي الكلام..
رغد: الهنوف خلاص ما صار الا الخير شوية إلتواء في الرجل ..يعني بدلع عليكم سوو هذا وحطوا هذا..
ام مشاري: تدلعي علينا بس لا تطولينها..
رغد تضحك: والله على حسب..
وليد: احم احم الحمد لله على سلامتك يا رغد..
رغد لفت عليه: الله يسلمك..
وليد: كذا خوفتينا عليك..
رغد: احس انكم مكبرين الموضوع
وليد توه بيتكلم بس رغد قاطعته: فجر ما ودك تسليمن علي..
فجر: الا بس استنى الدور يجي علي..
رغد: هههه يا حليلك ترى امزح..
فجر: ادري..
وليد ناظر رغد على الحركه اللي سوتها بس سكت ما يقدر يقول شي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــد مشاري

مشاري: سليمان ..تركي ليش ما دخلتوا انتوا اهل..
تركي: والله افتشلنا صراحه يعني ابوك وامك وخواتك..
سليمان يكمل: قلنا لازم صديقنا معانا..
مشاري: يله امشوا معاي بصراحه انتوا ونعم الاخوان..
تركي وسليمان: الله يسلمك..
ودخلو عند رغد..
رغد اول ما شا فت تركي ابتسمت ..وليد لاحظ هذا الشي..
مشاري: هلا باللي يتدلعون.. الحمد لله على سلامتك..
رغد: الله يسلمك..
سليمان: الحمد لله على سلامتك يا رغد..خوفتي اهلك<<يقصد ريم.
رغد: عشان اعرف غلاي..
تركي: ما تشوفين شر..اكيد غاليه عندهم <<يقصد نفسه..
رغد: الشر ما يجيك اكيد غاليه وباين في عيونهم..
ريم ابتسمت وعرفت انهم يتكلمون بالالغاز بس ما فاتت على وليد...
وليد في هالوقت كأنه حاطينه في فرن يطبخ من جوى من الغيره وهو ملاحظ رغد ما تعطيه وجه مثل ما لاحظ حركاتها مع تركي...
مشاري: اقول رغد ترى الدكتور يقول بتجلسين اسبوع وزياده بالمستشفى"وغمز لأمه ولأبوه"
رغد: لاتقول... مشاري رح اقنع الدكتور ترى انا ما احب المستشفيات..
ريم: اسمعي يا رغد ترى ما راح انام عندك انا برجع الشاليه وافلها..واقعدي لحالك..
رغد: افا يا النذله كذا تتركين اختك..اجل الهنوف بتجلس معاي..
الهنوف وفيها الضحكه: انا لالالالا اسمحي لي يا رغد انا ما احب المستشفيات ولا ريحتها .. والحمدلله احد يعاف الشاليه ويقعد في المستشفى..
رغد: اجل امي.
ام مشاري: والله ما ادري يا بنيتي يمكن اخلي الخدامه..
رغد خلاص خنقتها العبره: يعني لهدرجه محد يحبني ..
والكل صار يضحك ورغد ما تدري وش السالفه..
مشاري: رغد يا الدلوعه ابكي احسن..
رغد: ايوه بأبكي.. اهل وما يبوني اجل وش اسوي اضحك..
مشاري: افا عليك انا اللي بجلس عندك..
رغد: صدق!!تسلم يا الغالي..
ام مشاري: يلعب عليك لا يسوي فيها الاخو المضحي ..ترى اليوم بتطلعين..
رغد: هين يا مشاري مسوي فيها انه الاخو الحنون هاه"وتاخذ علبه على الطاوله وترميها عليه"
الكل صار يضحك لانها جات في راسه..
مشاري:آآآآآآآآآآخ...عورتيني بس هين وانتي تمشين يا المنكسره بعكرف لك واخليك تطحين على وجهك وقولي مشاري ما قال..
ريم: تصدق انك نذل..
مشاري: هههه يله يبه خلنا نروح نرتب امورالخروج..
ابو مشاري: يله..
وطلعوا العيال معاه..
وجلست ام مشاري تبدل ملابس رغد وجهزوا الاغراض وطلعوا في الممر.. رن موبايل ريم..
ريم: هلا عبير..
عبير: هلا والله وش صار على رغد..
ريم: الحمد لله ما فيها شي بس التواء بسيط..
عبير: قولي لها خربتي علينا الجو على الفاضي..
ريم بعدت السماعه: رغد .. عبير تقول لك خربتي علينا الجو على الفاضي..
رغد: احسن اجل اعاني لحالي لازم تعانون معاي..
عبير: هههه سلمي لي عليها والبنات بعد يسلمون عليها..
ريم: خلاص اوكي باي.....رغد ..عبير والبنات يسلمون عليك.
رغد: الله يسلمهم..
جا لعندهم مشاري:/ احلى يا المهمه وزيره على غفله..
ام مشاري: هذي رغد عن مليون وزيره.. 
مشاري: يله مشينا قبل لا يكبر راسها وبعدين ما يطلع مع الباب وبعدين صدق مين بيقعد عندهابالمستشفى..
رغد: يا ثقل دمك امش وانت ساكت..
وطبعا اشتروا لها عكاز ورجعوا للشاليه.
رغد كانت مستنده على مشاري لحد ما وصلها عند الحريم وبعدها الحريم والبنات ساعدوها..
عبير: الحمدلله على سلامتك..
العنود: كل هذا الازعاج عشان رجل..
مها : ما تشوفين شر.
شجون: يا قلبي تألمك رجلك..
رغد تسلم على هذي وترد على ذي وتهاوش ذيك وهي تحس انها صدق بين خواتها مو قريباتها بس..
ام فواز: تغذي زين عشان تطيبين بسرعه..
ام فيصل: لا تمشين عليها كثير..
ام ماجد: يا ام مشاري عطيها حلبه يقولون زينه..
ام سليمان: كلي لحم ترى زين..
ام تركي: اهم شي لا تحركينها كثير ودهنيها بزيت زيتون وابقول لامك الخلطه..
رغد كانت بالمررره مبسوطه على الاهتمام..اول مره تحس انها مهمه او مصدر لفت انتباه الكل..
ريم: احلى يا الشخصيه المهمه..
رغد: منقهره..
ريم: الحمد لله ليش انقهر..واذا غرت رحت مع تركي ولعبت معاه بالدباب وكسرت رجلي وبعدها اصير مثلك..
رغد: والله تبين تكسرين رجلك اكسريها بس مو مع تركي مع سليمان فاهمه..
ريم: لا تركي احسن واضمن اني ارجع ورجلي مكسوره وحاطني على حضنه في الدباب..
رغد تذكرت شوي بس ما تتذكر كل شي: ليش انا رجعت معاه بنفس الدباب..؟؟
ريم: بعد تسوي نفسها بريئه...يمه منك..
رغد: والله ما ادري..قولي لي وش صار؟؟
ريم: سلامتك راجعه وانتي في حضنه وقبل كذا هو اللي شالك وحطك في الدباب وطول الطريق وانتي على صدره وبعدها بشوي وصلتي وخذاك حبيب القلب الثاني وليد ومشاري معاه وبعدين راحوا الثلاثه المستشفى كلهم وبس..
رغد متعجبه: تركي ووليد مع بعض...!!
ريم: ايوه..وجع انتي محوشه على الكل بقي للبنات شوي..
رغد:احس ان وليد حس انه في شي بيني وبين تركي..
ريم:لالا ما اتوقع وش دراك انتي؟؟
رغد:من نظراته لي ولتركي ولا وش تفسرين كرههم لبعض؟؟
ريم: سبب الكره ما ادري..بس مسألة انه لاحظ في هذي ما اوافقك..
طبت عليهم العنود وصقعت رجل رغد اللي تعورها..
رغد بأعلى صوت:آآآآآآآآآآآآآآآآآآآآآآآآآآآآآآه وجع ا نشا الله ما تشوفين؟؟
العنود:ما دريت...وجع فقعتي اذني..
رغد: تستاهلين يا المرجوجه..آآآآآآه يا رجلي اول كان إلتواءوالحين بسبتك اكيد صار انعفاط..
ريم: وش انعفاط هذي؟؟
رغد: عشان تناسب العربجيه هذي..
العنود:ما علي منك ما راح ارد عليك..اقول بنات ترى من جد مليت..
ريم: وش نسوي؟؟
العنود: وانا دايم افكر خلينا نسوي أي شي..
ريم: كم الساعه الحين؟؟
العنود وهي تطالع ساعتها:الساعه عشر..
ريم: خلينا نروح البحر ونسبح شوي..
العنود: أي والله فكره جبتيها يا بنت عمي..بروح اقول للبنات..
قامت العنود وهي تمشي تصقع رجل رغد مره ثانيه..
رغد وهي بتصيح:آآآآآآآآآآآآه يا الدبى وجع عورتيني حشى غوريلا مو بنت..
العنود تضحك: والله معليش ما شفتك المره الثانيه بأصقعها زين..
رغد وهي منقهره:ريم تكفين خذي حقي منها..
ريم: هين اوريك فيها "وهي بتقوم جلست على رجل رغد ما درت..
رغد:آآآآآآآآخ قلت منها مو مني..
ريم تضحك: والله ما دريت بس اوريك فيها..
رغد: لا اللي بعدها راح يوطاني انا مو رجلي كل هذا عمى ما يشوفون..
راحت العنود عند البنات: بنات..بنات اجتماع عاجل..
وفي لحظه البنات كلهم حولها..
العنود: بسم الله سكن مو بنات..
عبير: اخلصي<<نست الهواش..
العنود سوت نفسها نست اللي صار:وش رايكم نروح البحر ونسبح..
البنات:يـــــــــــــــــــــــلا..
والكل تجهز الا رغد..
ريم تمر من عند رغد:ريم ..ريم..
ما عطتها وجه...
وبعدها نوف:نوف...نوف..
ما عطتها وجه..
وبعدها فجر: فجوره قلبي شوي...
فجر وهي تمشي: نعم..
رغد: وقفي شوي..
فجر وهي رايحه: بعدين بعدين..
رغد خلاص خنقتها العبره وشافت شجون:شجونه.. شجون..
شجون: رغد ما شفتي ذاك البنطلون الجينز حقي..
رغد: لا ..بس تعالي..
شجون: تسلمين حبيبتي مشكوره"وراحت"
رغد: يوووه وش فيهم ذولا..عطوني وجه شوي..
وبعد دقايق طفح الكيل عند رغد قامت تصارخ لحد ما حست ان راسها بينفجر: خلاااااااااااااااااااااااااااااص..
البنات وقفوا:............
رغد تبكي: عطوني وجه..
الهنوف: يا قلبي يا صديقتي..كان ناديتيني..
رغد: بس قوموني ما راح اقول شي ثاني..
البنات كسرت خاطرهم رغد ورحموها وقرروا ينتبهون لها المره الثانيه..
قومت الهنوف رغد: تسليمن يا احلى صديقه في الدنيا..
الهنوف: الله يسلمك..
العنود: هاه جاهزين..
البنات: اكيد..
العنود : يلا..
وطلعوا كل البنات..العيال شافوهم وهم طالعين..
مشاري: حشى جيش مو بنات..
سليمان: تقولون كأنهم في حرب..
ماجد: لا يكون ناوين يطاقون العالم..
وليد: لالاما توقع..
فواز:توقع مهنم أي شي..
فيصل: خلونا نشوف وش راح يسوون..
تركي: يله..
وراحوا العيال ورى البنات بحيث ما يلاحظونهم..والبنات فسخوا عباياتهم وكانوا لابسين ملابس سباحه<<بس ساتره..
مشاري يطالعهم: هذولا بناتنا هالمزايين..
ماجد: انت صادق..
وليد وخروا خلونا نشوف..
فواز: عطونا وجه..
فيصل: انت متزوج ولا ترى بعلم..
فواز: يا نذلك..
مشاري بأعلى صوته: لحظه... غمضوا..
الكل: ليش..؟؟
مشاري: خواتي.. بس انا اللي اطالع..
ماجد:احلف وخواتنا بعد غمض انت..
طلال: لالا غمضوا انتوا وخواتي بعد..
سليمان:انا اقول غمضوا كلكم و خلونا نشوف انا وتركي..
لفوا عليه كلهم..
سليمان: اقصد.........هونت هونت.......اختي معاهم..
مشاري: خلونا ندخل عيب عليكم هالحركات كانكم بزارين تطلون على البنات صدق عيال اخر زمن..
وليد: اعصابك يا العاقل..
مشاري: على الاقل ما اسوي حركاتكم هههه...
ماجد: اقول ادخل وانت ساكت لا ارميك عليهم..
مشاري:صدق!!..اجل ماني ساكت ارمني عندهم..
ماجد سحب قميصه من عند رقبته: امش امش الله يهديك..
وليد: ما ينعطى وجه..
سليمان: اتركوا صديقي..
طلال مسك قميص سليمان من ورى: امش بعد انت معه..
تركي يضحك: خل فزعتك تنفعك ما راح افزع معك..
ودخلوا الشاليه وهم يضحكون...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــــــــــــد البنات

كانوا البنات في البحر وكانوا يلعبون ويضحكون ويمزحون الا رغد..
رغد"يا ليتني معكم ..ورجلي ما لقت تنكسر الا اليوم اووووف..مشا الله عليهم مبسوطين.."
ريم جايه لعند رغد تضحك: ههههه يا حليلها فجر ما تعرف تمزح..
رغد: اجلسي وقولي لي ليش..
ريم جلست: كنا نقول اللي تطيح الثانيه تفوز بس فجير ما صدقت على الله وغرقت نوف..
رغد:هههههههه والله انها خبله..
ريم: يا ليتك معانا والله وناسه..
ريم بالكلمه هذي ما تدري انها زادت الطين بله..
رغد بخاطر مكسور:اهااااا...
ريم حست في رغد: رغد فيك شي؟؟ رجلك تألمك..
رغد: هاه لا ما فيني شي ..ايه ايه رجلي تألمني شوي..
ريم ما اقتنعت:اكيد عشان رجلك..
رغد: اكيد اجل عشان ايش..
ريم: لا قلت يمكن سالفة وليد..
رغد: لالا ما فكرت فيه..بس انتي لا تشلين هم وروحي العبي معاهم..
جات الهنوف: ها رغد كيفك ؟؟وش فيك يا ريم جلستي..
ريم: خلاص وصلت الهنوف انا رايحه..الهنوف اختي امانه عندك..
الهنوف: رغد بعيوني...
رغد: تسلم عيونك..
وراحت ريم وجلست مكانها الهنوف: ها حبيبتي ا نشا الله الحين احسن..
رغد: لا الحمد لله الحين احسن بكثير.
الهنوف: اخذتي علا جك؟؟
رغد: ايوه اخذته من شوي وعلى الساعه وحده بالليل باخذه..
الهنوف: زين...
في البحر...
العنود: هاه عبير وريم عليهم..
عبير :يله عليهم واحد اثنين ثلاثه ..
ويلحقون البنات مها ونوف وشجون..
العنود مسكت مها ودخلتها في المويه وعبير مسكت نوف وريم معاها شجون..
مها: خلاص يا العنود والله توبه..
عبير: هاه نويف توبه ما تحشيني انا واختي وبنت عمي ريم..
نوف: والله ما عيدها توبه..توبه بس فكيني..
شجون: ريم الله يخليك فكيني..
ريم بصوت شري:لا..
شجون: الله يخلي لك اختك رغد..
ريم: توبه ما تتكلمين فيني..
شجون: احب على راسك بعد بس فكيني
" لين كانت تسبح مع البنات وهي ساكته لان مشعل مومعاها<<غريبه اول مره"
طبعا شلة النعومات ما يقدرون على شلة العرابجه..
الهنوف: رغد رغد شوفي وش يسون فيهم..
رغد: هههه يا حليلهم صادق اخوي مشاري فيهم يوم يقول صعايده..
الهنوف بس جابوا طاري مشاري استحت:مشاري يقوله"وابتسمت"
لفت عليها رغد ولا حظت عليها الحياومنزله راسها: ايو مشاري يقوله..وقال اشياء بعد..
الهنوف وهي ترسم على الرمل: ايوه وش قال بعد..
رغد: قال...قال انه بدى يحب وحده<<تستهبل تبي تتأكد..
الهنوف وهي مازالت لاهيه بالرسمه: صدق وما قال مين هي..
رغد: الا..
الهنوف خلصت الرسمه وهي عباره عن قلب فيه حرفMوA : ومين هي..
رغد شافت الرسمه وصرخت: كشفتك....
الهنوف اخترعت: بسم الله الرحمن الرحيم وش فيك..
رغد: تحبين اخوي؟
الهنوف: ومين قال..
رغد: مين قال شوفي رسمتك...
الهنوف انتبهت للرسمه: هاه مو انا اللي راسمتها..
رغد: لا ظلك تغبين علي..
الهنوف: رغد خلاص...
رغد: احلى يا مرت اخوي..
الهنوف: تكفين ريم لا تدري ولا الخبر وصل لدول الخليج..
رغد: لا لا تخافين ما راح اقول..بس من جد فله..
الهنوف: صدق يا رغد مبسوطه..
رغد: اكيد ..وبعدين اخوي وين راح يلقى احسن منك..مشا الله جمال وادب واخلاق.
الهنوف: تسلمين يا قلبي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نـــــــــــــروح عند العيال


كانوا الشباب متوهقين مع الشياب ومقعدينهم معاهم بالغصب..
مشاري: طلال والله طفشت..
طلال: يعني انا المبسوط..
فواز: طلال طلعنا من هالورطه..
طلال: والله ماني بقد الشياب..
وليد: مشاري وش نسوي الحين..
ماجد: اقعد وانت ساكت وش تسوون بعد..
فيصل: انا عندي حل..
العيال: وشو؟؟
فيصل لف على سليمان وتركي:ما راح يطلعنا الا الاثنين ذولا..
ولفوا العيال عليهم..
سليمان: بسم الله خير في شي..
تركي: اذا مضيعين شي في وجههي قولو يمكن القاه....خير وش فيكم..
العيال:/ فيصل وشلون..؟؟
فيصل: الشياب ما راح يردونهم لو طلبوا منهم..
مشاري: والله جبتها وينك من زمان صار لنا اربع او خمس ساعات واحنا هنا..
ماجد: والمشكله نفس السوالف يسولفون فيها..
وليد: الشركه..
فواز: اسهم..
طلال: عن ارتفاع الاسعار..
مشاري: هموم العيال..
فيصل: وبس.....يله خلونا نقولهم..
سليمان: خير وش السالفه..؟؟
مشاري: سليمان طلبتك لا تردني..
سليمان: آمر اذا قدرت عليه سويته..
تركي: لا يا الخبل لا تتوهق معاه..
مشاري: اسكت انت.....سليمان نحن في حاجة ماسة اليك..
تركي: احلى يا اللغه العربيه..
مشاري: هاه سليمان وش قلت..
سليمان: طيب قول..
مشاري: روح للشياب وقل لهم انه ودنا نطلع.. شفت طلبي صغير وما ياخذ وقت..
سليمان:احس انها صعبه.. واذا فشلني ابوك..
مشاري: لالا ما راح يقول لك شي بس انت روح وما عليك شر..
سليمان: بأحاول عشانك ولا انا استحي اطلب من خالي او عمي حتى..
مشاري: تسلم لي والله انك اخو دنيا..
تركي: لهدرجه الوضع متأزم..
مشاري: واكثر بس خلني ساكت لا تزيد المواجع..
تركي: لا اجل بأخرب عليكم..
العيال لفوا عليه: وش قلت..
تركي: قلت بروح مع سليمان اساعدكم..
العيال: أيـــــــــــه..
سليمان قرب من عند ابو مشاري: احم احم..
ابو مشاري: خير سليمان في شي ..محتاج لشي..
سليمان يلف على العيال ويشجعونه بعدين رجع لف على ابو مشاري: لا الله يسلمك بس ابغى اطلب منك طلب صغير واتمنى انك ما تردني..
ابو مشاري: سم آمر اطلب وانا لك..
سليمان: تسلم والله حبيت نطلع انا والعيال نتمشى شوي عند البحر ونرجع..
ابو مشاري: والله عشانك بوافق ولا هم ما يستاهلون..
سليمان: تسلم تسلم الله يخليك ا نشا الله
ورجع عند العيال..
مشاري: تعجبني والله..
سليمان: يله عطني..
مشاري: وش اعطيك؟؟
سليمان: تستهبل انت يله عطني..
مشاري: ايه وش اعطيك..؟؟
سليمان: فلوووس انت والشباب..
مشاري: افا وانا من ساعه اقول اخو دنيا وطلعت اخو ديمه..
سليمان:ههههه حلوه بس لا تصرف..
طلال: شكلنا بنعطيه حلاوه..
سليمان فهم وش معنى حلاوه: لالا مادام المسأله فيها حلاوه تنازلت..
فيصل: عيال ما يجو ن الا بالعين الحمراء ..
وطلعوا مبسوطين وفالينها وراحوا للبحر..وشافوا البنات لحد الان ما طلعوا..
مشاري: حشى سمك ما ملوا..
فيصل: وانت صادق من زمان وهم فيه..
طلال : خلونا نتفرج بس..
فواز: انت لو تسكت ازين ..
رغد شا فت العيال وهم بعدين مسافه بحيث انهم ما يميزون اشكالهم:بنات بنات..
البنات لفوا عليها: خير..
رغد: العيال يطالعونكم..
البنات: أي والله..
رغد: تعالوا قربوا خلونا نسوي فيهم مقلب..
البنات تجمعوا: وشو؟؟
رغد: وش رايكم اذا سبحوا نقعد شوي بعدين صرخوا وقولو تمساح..
ريم: واالله فكره..يا اختي توني اكتشف مواهبك..
العنود: صادقه اثرك طالعه علي وانا ما ادري..
رغد: انتي اللي طالعه علي انا الكبيره..
البنات :اوكيه..

لين: انا طالعه اسبح مع مشعل..
نوف: انطقي هنا..
لين وهي تمشي: ما عليك مني..
فجر: لين..
لين لفت عليها: نعم..
فجر : سلمي لي على مشعل..
نوف: تستهبلين..
فجر: لا احب اعصب بها..
لين مشت وراحت عند مشعل..
محمد: مشعل جات حبيبة القلب..
مشعل: تصدق ما تخليني اتنفس لحظه..
محمد: مع السلامه انا رايح..
لين: هاااي مشعل..."وسبحت معاه ولازقه فيه"
العيــــــــــــــــــــال..
مشاري: خلونا نسبح..
العيال ما صدقوا على الله وفسخوا قمصانهم وعليهم البناطيل وسبحوا..
مشاري لف ما لقى احد: انا قلت خلونا ما قلت اسبحوا..
وليد: طب طب واالله وناسه..
مشاري: جايكم جايكم بس وخروا...
ورجع مشاري على ورى ورجع ورجع ورجع ورجع وبعدها ركض ركض ركض..
العيال يشجعونه: يله يله بسرعه..
يوم وصل عند البحر وقف: اخاف انها بارده..
العيال ماتوا ضحك على مشاري..
طلع ماجد من البحر وجا من ورى مشاري ودفه في البحر..
وبعدها قاموا يسبحون ويلعبون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&


رغد : الهنوف قوميني..
الهنوف قومت رغد..
رغد: اسمعوا انا راح ابعد شوي اذا اشرت لكم اصرخوا..
البنات: اوكيه..
رغد بعدت مسافه بعدها اشرت لهم..
البنات ما صدقوا على الله<<السنتهم طوال..
صراااااااااااااااااااااااااخ:تمساح تمساح تمساح يمه يمه وبعدوا وهم يضحكون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العيال...
وليد: كأنهم يقولون تمساح.
مشاري: الا سمعت يقولون تمساح..
طلال صرخ: يمه "وطلع"
والعيال لحقوه وطلعوا من البحر وهم مفسخين ولين تصيح ..اشكالهم تحفه وهم بردانين من الهوا...
بعدها البنات ما قدروا يسكتون وضحكوا: صــــــــــــــــــــــــــادوه
ههههههههههههههههههههه
العنود: واحد صفر..
العيال: هين هين نوريكم.
مشاري: بنات خفوا فينا..
وليد :أي والله..
سليمان: بس شكل طلال يقول يمه يمه يموت ضحك..
ومشعل قعد يهدي لين لانها منفجره صياح.
وقعدوا يضحكون على اشكالهم وعلى طلال خصوصا وبعدها رجعوا داخل الشاليه وناموا من الهلاك والبنات نفس الشي...
@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


صباح يوم الاربعاء..
الكل صحى من حريم ورجال..والبنات متوجهين للحريم..
رغد: صباح الخير جميعا..
عبير: صباح الخير للكل..
ريم:good morning avry body..
نوف:هاااي..
شجون: اهلين..
العنود: انا غير ..تمسون على خير..
الحريم ماردوا على احد لمن يخلص الجيش بس ضحكوا على العنود..
ريم: يعني لازم تكونين غير..
العنود: اكيد يا قلبي غير لاني غير..
ام مشاري: هلا والله صباح النور والفل والياسمين..
ام ماجد: يلا تعالوا افطروا معانا..
ام سليمان: يله تعالوا يا بعد قلبي انتوا ا نشا الله نفرح فيكم..
ام فواز: ونزوجكم كلكم في ليله وحده..
البنات كلهم: امين يا رب العالمين.
ام الهنوف: صدق بنات اخر زمن.
ام مشاري: وين الحيا وايامه راحت وولت..
رغد: يمه الحين جيل يختلف عن جيلكم..
العنود: احنا خدمات الجيل الثالث..
الكل:ههههههههههه
ريم: اهم شي انه الجيل الثالث..
وبعدها كملوا فطورهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&
عند الرجــــــــــــــــال

العيال: صباح الخير جميعا..
الشياب: صباح النور..
ابو مشاري: يله تعالوا افطروا..
مشاري: ان شا الله..
وليد: سم..
ماجد: ابشر..
ابو ماجد: وانتوا هذا حالكم كل واحد يقول نص جمله والثاني يكمل..
طلال: هذا تبع تطورات الشبكه العنكبوتيه..
وليد: وش دخل هذا في السالفه..
طلال: لا ابد سلامتك اعلمك اني فاهم الدنيا غلط..
مشاري: في هذي صدقت..
فيصل: عيال خلونا نفطر عشان نفلها..
سليمان: وش ناوين عليه؟؟
تركي: خلونا نتمشى بالدمام ولا الخبر..
وليد: لو نروح البحرين..
مشاري: ايه هين شكلك نسيت الشياب الشاليه ما نتعداه تقول السجن المركزي..
طلال: في هذي صدقت..
فواز: تصدقون احسن شي استدفته في الاجازه مفتك من العيال وام العيال.
طلال: هين بقولها وهي المسكينه عند اهلها ..
وليد: ورامي عيالك عند امك بصراحه طحت من عيني وانا اقول فواز قدوتي..
فواز: وانا وش علي منهم اهم شي انبسط..
فيصل يمثل: حرام حرام عليك صدق قلبك قاسي .خلاص الحين انا منصدم فيك كيف كيف طاوعك قلبك تقسى وتنساني..
العيال يضحكون على فيصل لانه ضابط الدور وكانت عيونه مليانه دموع<<طبعا دموع تماسيح..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــــد البنات

العنود: الحين عقب ما مليتوا بطونكم جعلها الدود..
ريم: انشا الله انتي..
عبير: العنود وجع لا تدعين علينا..
العنود: المهم خلونا نسوي شي لاني من جد مليت وما احب اجلس كذا فاضيه..
ريم: طيب فكري..
العنود: وانا اللي دايم افكر هالمره انتوا فكروا..
عبير: وش رايكم نروح لمجمع ونتسوق ونفلها..
ريم: مبروك مبروك يا عبير..
العنود: صح صح مبروك مبروك يا عبير..
عبير فرحت: الله يبارك فيكم بس على ايش..
العنود: واخيرا الحمدلله الحمدلله..
ريم: ما اصدق ما اصدق بصراحه فرحه فرحه ما توصف..
وقاموا يحضنون بعض..
عبير: انخطبت ولا وش السالفه..
العنود: لا بس الحمدلله ان عقلك ما زال شغال..
ريم: وانا على بالي تعطل..
رغد: وانا توقعت عليه بيوت عنكبوت من كثر ما تشغلينه..
عبير عصبت: انقلعوا والله انكم ما تستاهلون من يفكر عشانكم..
العنود: اللي يسمعك الحين يقول مكتشفه الذره..
ريم: بس بصراحه فكره حلوه..
رغد: بس ما تنفع الحين..
نوف: ايوه المجمعات خلوها بالليل..
العنود: احنا نبي شي الحين..
البنات فكروا وعجزوا يلقون شي غير يخليهم ينبسطون..
رغد: انا اقول نفلها عند البحر شوي لما يجي العصر بعدها نروح المجمع..
العنود شكل مالنا الا هالحل..
ريم: بصراحه انا اقترحت عليكم اقتراحات بس ما عجبتكم..
العنود: اقول امشي وانتي واقتراحاتك..
"وطلعوا البنات من الشاليه يتمشون"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العـــــــــــــــــــــــــــــــيال

مشاري: الحين وش نسوي..
طلال: خلونا نروح عند امهاتنا شوي بدال الشياب..
وليد: صادق على الاقل امهاتنا يحنون علينا..
فيصل: ونحس بالعطف والحنان..
فواز: امش امش بلا رومنسات انت واللي معاك..
"دخلوا عند الحريم"<<ناس داخلين وناس طالعين..
العيال: احم احم فيه احد..
الحريم تغطوا: تفضلوا ما فيه احد..
دخلوا العيال وسلموا على امهاتهم وجلسوا معاهم..
ام مشاري: وينكم ما عاد شفناكم ولا لكم حس..
مشاري: يمه البنات محجرين لنا..
ام ماجد: ما فيه اعذار لا تحطها في البنات..
ام فواز:يا حلوا اشكالكم وانتوا مجتمعين..
العيال: الله يسلمك..
ام فيصل: يا جعلنا نشوفكم معرسين ونفرح فيكم..
ماجد:فكونا ما ورى الحريم الا وجع الراس..
طلال: احس انه عادي..
فواز: بصراحه ما انصحكم..
ام مشاري: لا تخرب العيال ترى هم على جريف وودهم احد يقولوهم لا تتزوجون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــند البنات


الهنوف :رغوده بروح اشرب مويه واجي..
رغد: ايوه بس لا تطولين..
الهنوف: اوكي يا قلبي..
وراحت الهنوف بتدخل الشاليه بس سمعت اصوات العيال عرفت انهم فيه راحت من الباب اللي ورىودخلت المطبخ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&
عنـــــــــــــــــــــند الحريم

ام مشاري: بروح اجيب لكم فناجين قهوه..
مشاري: يمه استريحي انا بروح اجيبها..
راح مشاري للمطبخ..
كانت الهنوف تدور لها كاس مويه وبعدها صبت لها ووقفت تشربه..
مشاري دخل المطبخ وشاف وحده معطيته ظهرها وتشرب مويه..توقع انها ريم او رغد لانهم نفس الاجسام تقريبا..مشاري قرب وقرب وقرب وغطى على عيونها
الهنوف اخترعت: يمه خرعتيني..ريم ترى مو رايقه لك.
مشاري"اذا هذي مو ريم ولا رغد لان رغد منكسره رجلها اجل تطلع مين يا ربي وش اسوي الحين"
الهنوف: اذا انتي مو ريم فا العنود..العنود قلبي ترى مو رايقه..
مشاري"ياربي وش اسوي وش اسوي":انا..انا....
الهنوف انصدمت من الصوت بعدين قالت بصوت خفيف على امل انه يكون الشخص الباقي والوحيد: تركي..
مشاري شال ايده بشويش: لا ..انا اسف..
لفت الهنوف وانصدمت:مـ..مـ مشاري..
مشاري يطالعها ولا يدري وش اللي خلاه يحط نفسه بالموقف هذا..
مشاري: انا...انا.. حسبتك ريم او رغد..
الهنوف تحس انها بتبكي من الفشيله" مشاري كان ما سكني ولا ادلع عليه كملت كملت يا ربيه وش اسوي اطلع ولا استناه يطلع..لالا بطلع بس وشلون وهو واقف قدامي"
مشاري وكأنه قرا افكارها وصد عنها..
الهنوف بسرعة البرق انحاشت وماعاد شفنا الا غبرتها من السرعه..
مشاري" انا في حلم ولا في علم في حقيقه ولا خيال انا كنت ماسك الهنوف لالا ما اصدق..بس لازم اخطبها بأسرع وقت ما عاد اقدر اصبر على هالدلع والله تذبح"
وطلع من المطبخ مبسوط والابتسامه شاقه الوجه..
ام مشاري: يله عطنياهم..
مشاري: هاه..
ام مشاري: عطني الفناجين..
مشاري: أي فناجين..
ام مشاري: صدق عيال ما يعتمد عليهم..
ماجد: مشاري وش فيك مفهي وشاق الكشره وش عندك..
مشاري: هاه............انا...............هاه..
ماجد: لالا صدق الولد ياانهبل يا انهبل يا اخي وش فيك..
مشاري: انا لالا ما فيني شي وش فيني..
وليد: لا يكون شارب شي بس علمني..
مشاري: اقول روح زين..
واليد: حسافه كان ودي اشرب معاك..
ماجد يعطي وليد وحده على رقبته: وجع وش هالكلام..
وليد: أي عورتني يا اخي كلام كلاااام....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــــــــــــــد البنات

الهنوف جايه تركض وتضحك مرت من عند رغد وطافتها..
رغد:الهنوف الهنوف وقفي وقفي ما سكه خط..
الهنوف ماااااشيه ولا في شي راح يوقفها..
رغد تصارخ:هنيف هنيف وقفي..
الهنوف بعد ايش وقفت بس مازالت الابتسامه شاقه الوجه ورجعت لرغد..
رغد:اخبرك رحتي تشربين مويه مو "رد بول"..
الهنوف تستهبل:بيعطيك جوااااانح..
رغد:لالا البنت استخفت وقعدت وش فيك فرحيني معاك..
الهنوف: يا رغد مبسوطه مبسوطه..
رغد: ايه ليش؟؟
الهنوف تورطت مع رغد وش تقول لها تقول اني شفت اخوك وكان حاط ايديه على عيوني واني مبسوطه على هالشي يا ربيه وش اقول.
رغد: هنيف وش فيك ترى عصبت منك..
الهنوف مرتبكه وواضح عليها: ما فيني شي..
رغد:الهنوف قسم بالله بايخه تقولين مبسوطه من ساعه على ايش..
الهنوف بسرعه:امي..
رغد: وش فيها امك؟؟
الهنوف: امي قالت....امم قالت اني بنام عندكم اذا رجعنا..
رغد فرحت: جد صدق ما اصدق وربي وناسه..
"قامت وحضنت صديقتها والهنوف تحضن رغد وهي في عالمها"
ريم: وش فيكم مين اللي مات..
رغد: ان شا الله انتي استغفر الله ..وش هالكلام؟؟
الهنوف: صدق بايخه وما تنعطين وجه..
ريم مصدومه:وش فيكم قلبتوا علي..
رغد: من كلامك شافيتنا مبسوطين تقولين من مات..
ريم: لالا عادي بس شوي ضاربه فيوزاتي..الا وش عندكم مبسوطين فرحوني..
رغد: واللقافه ما تفكينها ابد..
ريم واقفه وقفه عسكريه : انا قاسمه قسم اني ما افكها ابد فداء للدين والوطن وللمليك..
رغد: ههههه المهم ابشرك..
ريم: انخطبتي..
رغد: وجع اسمعيني..
ريم: كلي اذان صامغه..
الهنوف: اسمها صاغيه مو صامغه جعل اذنيك تلزق..
ريم: مشكوره حبيبتي على المعلومه الثمينه مع تصحيح الخطا..
الهنوف: ذكرتيني بالاملاء ايام الابتدائي..
ريم: ايوه يا رغد بشريني..
رغد فرحانه من قلب: الهنوف بتنام عندنا..
ريم تبي تنرفزهم: احلفي!! بس هذا اللي مزعجتنا عليه على بالي عندكم سالفه ولا شي حلو ..
الهنوف:رغد بعدي اختك عني لا ارفسهاواخليها تقطع الخليج العربي وتوصل المحيط الهادي..
رغد: ولو ان معلوماتك شوي ملخبطه بس ابشري انا اللي برفسها..
ريم: بروح بكرامتي احسن..وين بنت عمي العنود تفهمني..
العنود: انا وراك يا بنت عمي ايضا..
ريم: سرينا..
العنود تغني: سرا الليل وحنا ما سرينا<<قايله لكم الاخت تشتغل طقاقه محد صدقني<<كأن احد كذبها..
رغد: تحمدي ترى اذا اجتمعوا مهبل بس تحمدي واستغفري لا يجونك عيال مشوهين ذهنيا مثلهم..
الهنوف تخيلت عيالها من مشاري وراحت في عالمها..
رغد: الهنوف ..الهنوف ووجع..
الهنوف: هلا قلبي..
رغد: وينك ساعه اناديك..
الهنوف"مع اخوك يعني وين":معاك قلبي..
رغد: المهم خلينا نقوم نمشي شوي ترى مليت من الجلسه..
الهنوف: يله..
وقاموا يتمشون على الشاطئ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العــــــــــــــــــيال

طلعوا من عند الحريم وكل واحد راح يشوف له شغله بعض العيال قعدوا عند الشياب وبعضهم طلع بسيارته والباقي يتمشون عند البحر..
تركي وسليمان كانوا من ضمن اللي يتمشون عند البحر..
تركي: شوف سليمان هذي حرمتي ومعها اختي..
سليمان: رح رح لاختك ومنها فرصه تشوف حرمتك..
تركي: وانت صادق بس اقعد هنا ترى ما ارضى على محارمنا..
سليمان: تقلع بلا حكي فاضي..
تركي راح لعندهم..
الهنوف: هذا تريك..
رغد: الا والله كأنه اخوك..
الهنوف: وش يبي هالنشبه..
رغد وجهها صار احمر من يوم شافته: يمكن يبي شي ضروري..
الهنوف: هذا ما يجي وراه الا البلاوي..
وصل تركي عند البنات..
تركي: هلا والله بأختي واللي معاها..
الهنوف: اهلين ..وحاكني انا ومالك شغل باللي معاي.
تركي: بس عيب لازم اسلم على اللي معك ولا بعدين وش يقولون ما عنده ذوق ولا يعرف الادب واصول الاتكيت..
الهنوف: اهم شي الاتكيت اللي تعرفه وش تبي..؟؟
تركي: الهنوف عاد خفي علي شوي ما اشتقتي لي"ويطالع رغد"
رغد نزلت عيونها..
الهنوف شافت رغد مستحيه منه وتعرف اخوها جرئ فحبت تنهي الموضوع بسرعه: ايه اشتقت لك يله خلاص رح..
تركي ناوي يفلها: ايوه بس اشتقتي لي..
الهنوف: وبعدين معاك يا اخي ليش ناشب لي..
تركي: موعشانك من زين وجهك..
الهنوف: اجل عشان مين..
تركي: عشان اللي معاك..
رغد رفعت راسها على طول منصدمه من جرئته الزايده ولا وقدام اخته..
الهنوف: تريك ترى وصلت معاي احسن لك ضف وجهك ترى مالي خلقك..
وليد شاف تركي يكلم بنتين قرب من عندهم شوي شاف رغد ومعاها وحده هو ماهمه مين اللي معه بس اهم شي شاف تركي يكلم رغد..


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@


	
وليد شاف تركي يكلم بنتين قرب من عندهم شوي شاف رغد ومعاها وحده هو ماهمه مين اللي معها بس اهم شي شاف تركي يكلم رغد صارت الدنيا من حوله سوااااد
راح وليد لعند تركي ودفه من كتفه: خير انت وش قعدك مع البنات..
تركي لف على وليد وانصدم منه بس تدارك نفسه:لو سمحت ابعد ايدك وبعدين وش عليك مني..
رغد: وليد انت وش عليك..
وليد يصرخ: انتي اسكتي اذا اهلك ما عرفوا يربونك انا راح اربيك بس شغلك بعدين..
رغد تصارخ باعلى صوت: اسمعني عاد يا وليد كلام يوصلك ويتعداك انا متربيه قبل لا اعرفك ومو انت اللي راح تربيني فاهم..
وليد: انتي حسابك بعدين اول شي بتفاهم مع اللي ما يستحي على وجهه ويكلم بنات الناس..
الهنوف ساكته وتبكي لانها ما تتحمل هالمواقف..
تركي يحاول يضبط اعصابه:وليد اقصر الشر واحسن لك ابعد عني..
وليد: واذا ما بعدت يعني وش بتسوي..
رغد خافت عليهم: وليد اترك الولد..
وليد والغيره كلت قلبه:ليه خايفه عليه..
رغد انصدمت واللي كانت حاسه فيه طلع صح..
تركي: ترى ما اسمح لك.
وليد: وليه و مين تكون انت عشان تسمح لي..
تركي وصلت معاه ودف وليد لمن طاح: الحين اعلمك منو انا..
سليمان كان بعيد بس يوم شاف المسأله فيها ضرب قرب يفكهم..
وصار كل واحد يضرب الثاني واحد يعطي بوكس وهذا يرفس الثاني والثاني يسدح الاول وصار طقاق لاصار ولا استوى..
الهنوف تبكي على اخوها..
رغد تصرخ وتنادي احد يفكهم..
البنات تجمعوا مصدومين من العنف اللي قدام عيونهم..
سليمان كان يحاول يفكهم بس ما قدر لحاله..
جا بعدها طلال وفواز وماجد ومشاري وفيصل ..حاولوا يفكونهم.. ماجد مسك اخوه وليد وفواز ماسك تركي..
وليد: اقول فكني عليه خلني اعلمه الاخلاق..
تركي: متعلمها قبل ما اشوف وجهك..فكني عليه عشان يسكت ويقفل فمه..
مشاري بحزم: خلاص انت وياه وبعدين معاكم وعلى ايش هذا كله انتو اخوان ووتسون هالحركات..
وليد: قله قله قل للي كان يكلم اختك..
مشاري مصدوم وطالع تركي يبي رد..بس تركي ما رد..
رغد انقذت الموقف: اصلا يا مشاري تركي ما كلمني كان يحاكي اخته الهنوف واسأل الهنوف كمان واحلف لك بعد بس وليد"قالتها بحقد" الحمد لله والشكر شكاك على الفاضي..
مشاري فهم السالفه: خلاص انت وياه كل واحد طوله مشا لله والعقل صغير يله كل واحد يهجد في مكانه..
طلال: خلاص يا شباب ما حصل الا الخير سؤ تفاهم بسيط..
رغد: أي بسيط شف وليد خله يعدل ويثمن كلامه قبل لا ينطق الكلمه..
ريم تهمس لرغد: رغد خلاص زودتيها..
رغد بنفس الهمس وهي منقهره: اسكتي خليني اطلع حرتي فيه..
ريم: ترى راح تقولين لي وش صار..
رغد: ترى هذا مو وقتك..
وبعدها ماجد ترك اخوه وفواز نفس الشي لتركي وكل واحد يطالع الثاني بنظرات حقد..
مشاري: يله تصافحوا وصفوا النيه..
وليد: انسى..
تركي: انت اللي انسى..
ماجد: بلا حركات بزارين لا ادوس في بطونكم الحين..
طلال: ترى ما تسوى علينا خربتوا اجازتنا..
فيصل: يله عاد خلونا نرجع حبايب..
فواز: يله وليد وانت يا تركي ما نحب احد يكون زعلان وشايل على الثاني ..
سليمان: واحنا اخوان ويله سلموا على بعض..
وليد صافح تركي من غير نفس وتركي نفس الشعور..
وبعدها صرخوا البنات والعيال مع بعض:هوووووووه...
رغد عطت وليد نظره بعدها ما عاد صار يطالعها ابد ومشت وخلتهم..
تركي انبسط ان رغد كانت في صفه..
وبعدها العيال والبنات افترقوا وراحوا البنات كلهم الا الهنوف واقفه في مكانها وتطالع الارض..مشوا البنات كم خطوه..
رغد صارت تلتفت يمين ويسار تدور الهنوف ما شافتها..
رغد : بنات وقفوا...."وقفوا البنات"
رغد: في عضو ناقص..
ريم: فاضيه انتي ومن العضو الناقص..
رغد: الهنوف قلبي..
وبعدها قامت كل وحده تطالع اللي جنبها..
ريم: مفقود..
فجر: مفقود..
العنود: مفقود..
نوف: مفقود..
مها: مفقود..
شجون: مفقود..
عبير: مفقود..
لين: ماهي فيه <<اول مره تكون مع البنات..
رغد: اجل وين راحت..
لفوا كلهم في نفس الوقت وبعدها فقعوا ضحك على شكل الهنوف كانت واقفه تفكر ومنسجمه في التفكير..
رغد: بروح اجيبها واجي..
رغد وصلت عند الهنوف ضربتها على ظهرها بخفيف:الهنوف..
الهنوف:................"لا حياة لمن تنادي"
رغد: الهنوف..الهنوف..
الهنوف:............."البنت متعمقه"
قامت رغد وتصرفت تصرف ثاني لان الهدوء والدلع اكيد ما راح ينفع مشت لحد ما صارت في وجه الهنوف ومسكتها من كتوفها ولفتها لجهت البنات ودفتها..
الهنوف صحت: رغدوه وجع خرعتيني..
رغد: امشي لا اتوطى في بطنك انتي واخوك..
الهنوف خنقتها العبره: وانا وش دخلني<<البنت حساسه..
رغد رحمتها: يا قلبي ما عليش سامحيني ..عشاني معصبه ترى ماني عارفه وش اقول..
الهنوف: اهم شي ما تزعلين مني..
رغد: وانا اقدر يا قلبي..
ومشوا لعند البنات..
العنود وريم يتساسرون:رويم تتوقعين وش صار؟؟؟
ريم: علمي علمك..
العنود: اخوي واعرفه هادي ومسالم ولا يحب المشاكل..
ريم: والله ما ادري بس شكل السالفه قويه..
العنود: ريم دبريني ما اقدر اصبر احس جسمي يحكني ولساني وماني قادره اتحمل لازم اعرف وش صار..
ريم: حشى مدمنه مو لقافه..
العنود: انشبي في اختك وقولي لي لاني اعرف وليد لو اترجاه من اليوم لما اجازة المؤتمر بعد ما ادري كم سنه ماراح يقولي..
ريم: هههه يصير خير<<شكلها ناويه تذلها..
العنود: شنو يصير خير..
ريم بخبث: يصير خير يعني ا نشا الله..
العنود: ايه احسب..
ريم: تهددين ولا ايش..
العنود: لالا سلامة قلبك اقصد ريحتي قلبي..
ريم: ايه كذا خلك مستقيمه..
العنود: طيب عادي اميل 20 درجه اقعد مع اختي عبير..
ريم بوثوق: اذا كان كذا مسموح..
وراحت العنود عند عبير وبدت تشتغل اللقافه..
العنود: وش صاير؟؟
عبير: علمي علمك..
العنود: وش تتوقعين ؟؟
عبير: ما ادري..
العنود: وش الشي اللي خلا الاثنين يتنرفزون؟؟
عبير: ما عندي خلفيه..
العنود طيب وش اللي.....
قاطعتها عبير: وبعدين معاك تراي مصدعه وانتي رايقه..حشى مسجل سؤال ورى سؤال لو كان فيه جائزه كان فزت ..يا اختي قدري الحين انا في وضع ما يستحمل لقافتك..
العنود: خلاص ما قلنا شي حشى كلتيني بقشوري..
ريم خاشه في السالفه: ليه ربيانه..
عبير: كملت جات الثانيه..
العنود: هههه بايخه.....اقول ريموه من تتوقعين يعرف السالفه؟؟
ريم: خلاص راسي صدع منك يا اختي اسكتي بسأل رغد واقولك خلاص ريحي لسانك شوي استاثمتي فيه كارفته كرف..اربع وعشرين ساعه شغال..
العنود: قولي لا اله الا الله جعل عيونك تفقع..
ريم: اولا عيني بارده.ثانيا انا عيوني تفقع هين اللي يقولك السالفه..
العنود: خلاص خلاص التوبه والله ما اعيدها..
ريم: ايه كذا تعدلي..
ووصلوا الشاليه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند العـــــــــــــــــيال

رجعوا للشاليه وفي الطريق كان الجو مكهرب شوي وساكتين..
سليمان يهمس لتركي: وش صار وش السالفه..
تركي وهوما زال معصب: يا اخي كله من هذا النشبه خرب علي كل شي وجايني يطاق بعد..
سليمان: قصر صوتك لا تفضحنا..
تركي: خله يسمع جعل اذنيه تفقع ا نشا الله..
مشاري: وش فيك يا تركي..
تركي: سلامتك ما في شي..
مشاري: طيب وش رايكم ياعيال نطلع نغير جو..
العيال: تسوي خير فينا..
مشاري: يله نروح مجمع الراشد ولا الظهران..
فواز: انا اقول الظهران جديد وحلو..
العيال: يله مشينا..
طلال:بس ترى عوائل..
مشاري: صدق !!يالله يعني البنات لازم يكونون معنا..
ماجد: ما لنا غنى عن خواتنا..
مشاري: امرنا لله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــــد البنات

كانوا العنود وريم محاصرين رغد وحده على يمينها والثانيه على يسارها وطاحين فيها اسئله..
ريم: رغد قولي وش صار؟؟
العنود: بالتفصيل..
ريم: وبدقه..
العنود: مو كذا بس بأدق التفاصيل..
ريم: ولا تنسين شي..
العنود: وشغلي مخك وتذكري كل لحظه..
ريم: من بدى بالطقاق تركي ولا وليد..
العنود: وعلى ايش تهاوشوا..
ريم: ومين كان السبب..
العنود: ومين فكهم..
ريم: كان فيه سب وشتم ولعن ومين اللي تلفظ..
العنود: مين كان اقوى اخوي ولا تركي..
طبعا رغد كانت ساكته وتطالعهم لما يخلصون..
ريم: امممممم وش بعد..
العنود: عادي اكمل عنك..
ريم: ايه تكفين اباخذ بريك دقيقه..
العنود: ايه عادي امسك بدالك..
رغد: وش تمسكين عنها؟؟
العنود: المناوبه في الاسئله يعني اسأل عني وعنها..
رغد: لا ما شا الله فيك الخير والبركه ..كملي..
العنود: ايه وين وصلنا.....ايه تذكرت الهنوف وقفت مع اخوها ولا وش ردت فعلها..
رغد: ما خلصتي؟؟
العنود: لا اتوقع باقي ياخمس يا ست اسئله مع شوي استفسارات وبعض الاشياء للتوضيح وكم كلمه للترجمه..
ريم: العنود شكلك قلبتي السالفه..
العنود:هههه ما عليش طلعت شوي عن نطاق الاسئله..
وفي نفس اللحظه اتصل مشاري على رغد..
رغد قامت عنهم:اهلين
العنود: شوفي قامت وخلتنا..
ريم: بترجع وين بتروح منا..
مشاري: هلا والله بأختي الغاليه..
رغد: لا السالفه فيها اختي الغاليه اخلص وش تبي؟؟
مشاري: نبي نطلع مجمع الظهران تروحون معانا؟؟
رغد: اكيد ما يبيلها كلام..
مشاري: ادري الحريم والسوق ثنائي مستحيل احد يستغني عن الثاني..
رغد: المهم متى راح تطلعون؟؟
مشاري: دقايق ..تجهزوا بسرعه اوكي..
رغد: ثواني..
مشاري:باي..
رغد: باي..
وبعده رغد تصارخ: بنات بنات بسرعه..
وفي لحظه اجتمعوا..
رغد تضحك:صادقه العنود يوم قالت عنكم جن مو بنات..
عبير: اخلصي ولا تذلينا..
رغد: العيال راح يطلعون لمجمع الظهران ويبونا معاهم وتجهزوا بسرعه قبل مـــــــــ......
ما امداها تكمل جملتها الا البنات منتشرين وكل وحده راحت تلبس واللي تدور عبايتها واللي تصارخ وحالتهم حاله..
رغد: ههههه كل هذا عشان السوق صادق مشاري..
وفي ثواني جهزوا...
رغد اتصلت على مشاري: مشاري ترى احنا جاهزين..
مشاري: مشا الله في وقت قياسي..
رغد: اكيد هذا بسبب متابعتي واشرافي..
مشاري: اقول اطلعوا بلا فلسفه زايده..
رغد: احم احم فشلتني..
مشاري:هههه يلا اطلعوا..
وطلعوا البنات والعيال تقسموا في السيارات وكل البنات ركبوا في الجمس 
فـــــــــي الجمس..
مشاري يسوق ورغد جنبه..
رغد: مشوري حط أي شي نسمعه..
مشاري: تامرين امر..
الهنوف طبعا راكبه ورى مشاري وكل شوي تطالعه ومشاري كان يطالعها بس شاك انها هي عشانهم متلثمين..
مشاري قاعد يقلب في محطات الراديوا وجت اغنية "نسيت الناس" للفنان السعودي تركي..
رغد: غيرها ما احبها..
الهنوف تدخلت لان هذي اغنيتها المفضله: لا حرام عليك حلوه بالمره..
مشاري سمع الصوت تأكد انها هي اللي وراه وحب يحرجها: عشان الهنوف راح احطها..
الهنوف في نفسها"بسم الله وش درا ه اني الهنوف...يا غبيي اكيد راح يميزني عن بنات عمه وخالته."
رغد: اجل عشان الهنوف اجل..
مشاري: الهنوف تبين اعلي على الصوت ولا كذا حلو "طبعا يدور أي شي عشان يسولف معاها"
الهنوف بحيا: لا كذا زين..
وعاشوا جو مع الاغنيه
$$$$$$$$$$$$$$$$$$$$$$$$$$$$$$$$$$$$$$$$$
نسيت الناس والدنيا وجيتك يكفيني عن العالم حنانك..
انا لاضاقت الدنيا ولقيتك يهون الكل يا روحي عشانك..
عيونك دنيتي والقلب بيتك وعيني وين ما ترحل مكانك..
انا عطشان لك مهما رويتك ولا في العمر امان الا امانك..
قدر عمري وانا والله رضيتك تذوبني احبك من لسانك..
انا في القلب يا قلبي نسيتك وفوق الناس انا عليت شانك..
انا لا ضاقت الدنيا ولقيتك يهون الكل يا روحي عشانك..
$$$$$$$$$$$$$$$$$$$$$$$$$$$$$$$$$$$$$$$$$$$$$
وفي جهه ثانيه في اخر الجمس ناس مايدرون ولا حاسين باللي حولهم وعايشين وجوهم..
العنود: شوفي هذا اللي جنبنا شكله مملوح..
ريم: مين هذا ووع بصراحه ما عندك ذوق..
عبير: لالا اللي جنبه احلى..
ريم: ايه واللله صادقه ياخذ العقل..
عبير: شوفي الشعر مسويه سبايكي وضابط عليه..
العنود: صح انه حلو بس احس انه شايف نفسه وثقيل دم<<البنت خبره..
ريم: وانتي وش دراك..
عبير: ترى ما عندها ما عند جدتي منيره ما عليك منها..
العنود: حرام عليكم اللي جنبه يدخل القلب على طول..
ريم: لا احسن روحي قولي له عطني الرقم.
العنود: انتوا ليش تفهموني غلط..
عبير: ما تشوفين نفسك بتموتين عليه..
العنود شافت واحد ثاني: اقول اقول شوفوا السياره البي ام دبليو..
ريم: يمه قلبي ياخذ العقل..
عبير: ودوني المستشفى نبضات الحب عندي زادت..
ريم: اهجدي يا بنت صدق بنات اخر زمن..
لفوا عليها العنود وعبير وبنظره قاتله بعد..
ريم: بسم الله وش فيكم علي امزح امزح..
العنود: تعيدينها ترى اقلب عليك..
عبير: جربي تعدينها هاه..
ريم: بسم الله وحوش موبنات..
شجون جالسه معاهم بس ما تحب هالسوالف فهي مضطره تسمع وتسكت
وايضا في جهه ثانيه من السياره"الوسط"<<<فندق مو سياره..
نوف: ايوه الاسبوع اللي فات شفت فستان احس انه راح يناسبك..
مها: صدق وش شكله ومن وين شريتيه عشان اشتري مثله عندنا زواج وماني عارفه من وين اشتري..
نوف: انا شاريته من الفيصليه بس المحل بالضبط ما اذكره اذا رجعنا راح ارسل لك صورته واسم المحل..
مها: ايه واللي يعافيك الا شفتيfond Dishen الجديد من جفنشي..
نوف: ايه جربته..
كانت فجر معاهم بس مالها خلق هالسوالف ومضطره تسمع لان اخر السياره كان فيها ريم والعنود وعبير وكان ودها تجلس معاهم بس الظروف..
فجر: ممكن تغيرون السالفه..
نوف: ليش مليتي..
فجر: ايه مليت..
مها: طيب راح اغير السالفه نوف رحتي مستوصف الاسنان اللي توه فاتح في التخصصي يقلون عنده تبيض الاسنان عجيب..
نوف: صدق لا والله ما بعد رحلته..
فجر: الحين يقال لكم غيرتوا السالفه يا ربيه مليت..
شجون تطل على فجر: فجر مليتي..
فجر:أي والله 
شجون: تبادليني..
فجر: في الرجعه واللي يعافيك..
شجون : اوكي..
نرجع للي قدام مشاري يطالع الهنوف من يوم عرفها والهنوف عاشت الجو مع الاغنيه ورغد تتفرج عليهم وهي كاتمه الضحكه لحد ما وصلوا للمجمع..
مشاري: هاه ماجد وينكم..
ماجد: احنا وصلنا..انتوا وينكم..
مشاري: وصلنا خلاص أي بوابه..
ماجد: بوابه خمسه..
مشاري: اوكي..
وصلوا عند العيال ونزلوا البنات والعيال..
فواز: احلفوا انكم راح تدخلون كذا..
مشاري: اجل وشلون ندخل؟؟
فواز: لو تدخلون كذا قالوا مداهمه..
مشاري:هههه حلوه بس ايش نسوي..
ماجد: ننقسم نص البنات يجون مع نص العيال والنص الثاني مع بعض..
طلال: انا اقول كل واحد يدخلونه خواته..
وليد: وانا اوافق طلال الراي..
العيال: اوكي..
وكل واحد مسك خواته ودخلو المجمع..
رغد: مشاري انا ما اقدر اتمشى في السوق خلوني في مكان وانتوا روحوا..
مشاري: ومين راح يقعد معاك؟؟
ريم: لا تطالعيني لو اموت ما قعدت من الحين اقول لكم..
رغد: مالت عليك من اخت..
مشاري: دبري لك احد يقعد معاك..
رغد: خلاص راح اقول للهنوف..
مشاري: بس حرام يمكن تبي تتمشى...
رغد فاهمه عليه:حتى لو كانت تبي تتمشى انا راح اخليها تجلس معاي غصب..
مشاري: اجل خلاص راح اجلس معاكم..
رغد فيها الضحكه: ولا اقول ما ابي الهنوف صادق حرام بخلي العنود ولا عبير ..
مشاري توهق: هاه كيفك..
رغد: ولا اقول خلاص ابي صديقتي..
مشاري: انتي استقري على راي..
رغد: الهنوف..
الهنوف مستحيه من مشاري لانه جنب رغد: سمي..
مشاري"مشا الله عليها تعرف الذوق والادب"
رغد: سم الله عدوك بس بطلب طلب..
الهنوف: انتي تامرين..
مشاري"لا البنت ناويه توديني الانعاش"
رغد: انا بجلس وما راح اتمشى معاكم زي ما انتي عارفه وضعي الصحي ما يسمح لي.. تجلسين معاي..
الهنوف: بس كذا ما طلبتي..
مشاري وهو طول الوقت يطالع في الهنوف" لا انا اليوم بكلم امي تخطبها لي يا ناس صوتها يذوب الصخر"
رغد: يا بعد قلبي انتي..
الهنوف: تسلمين..
رغد: خلاص مشاري روحوا انتوا وانا والهنوف راح نجلس هنا..
مشاري: يعني ما يحتاج اجلس معاكم..
رغد: لا يا قلبي ما يحتاج...
مشاري: اكيد اخاف تحتاجون شي ولا شي..
رغد: لا يا عمري ماراح نحتاج شي..
مشاري: اكيد جواب نهائي..
الهنوف ماسكه ضحكتها على شكله..
رغد: مشاري وبعدين معاك..
مشاري: اخاف الهنوف تحتاج شي..
الهنوف من الحيا وقف الدم عندها ما عاد تحركت ولا تكلمت..
رغد: الهنوف تحتاجين شي لا سمح الله..
الهنوف بصوت بصعوبه ينسمع: لا..
رغد: سمعت خلاص رح..
مشاري: ما بأذنك ماي..
رغد: ولا عصير بعد...
مشاري: بايخه وسخيفه وتافهه..
رغد: كل هذا عشان ما خليتك تجلس معاي..
مشاري: من زينك انتي وجهك اجلس معاك..
رغد: يله ورنا طول وعرض اكتافك..
مشاري يبي يطول الجلسه: ليش شايفتني عماره..
رغد: اوووف وبعدين معاك ترى رجلي صارت تعورني بسبتك يا اخي افهمها ما نبيك..
مشاري: خلاص ذليتينا..
وراح بعد ما نشف ريق رغد والهنوف بغى يغمى عليها من الحيا..
طلال: مستحيل نجلس مع البنات..
وليد: وانت صادق..
فواز: الحين تبون كل مجموعه يمشون لحالهم عادي؟؟
العيال: عادي..
فواز: اجل خلاص راح اقولهم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم: ما نبي العيال..
العنود: ايه ما نبيهم..
عبير: ولا نمشي معاهم خطوه..
نوف: صح هم نشبه..
الا موبايل فجر يرن..
فجر: هلا فواز..
فواز: اهلين فجوره راح نخليكم على راحتكم واذا خلصنا راح نتصل عليكم..
فجر: يكون احسن..
فواز: بس انتبهوا على انفسكم واذا احتجتوا أي شي ا تصلوا علينا اوكي..
فجر اوكي باي..
ريم: لايكون يقولون بنجي معاكم..
فجر: اصلا هم اللي ما يبونا..
العنود: فكه احسن جات مهنم..
وصاروا البنات من جهه والعيال من جهه اخرى<< احلى يا الفصحى..
الرباعي المرح اللي هم(العنود- عبير- ريم – فجر)ما بقوا ولد في السوق الا يا حاشينه يا خاقين عليه..
ريم وهي ميته ضحك: هههههه العنود تكفين لا يفوتك هذا شكله قسم بالله تحفه..
العنود فقعت ضحك: ههههه يا بطني خلاص تكفين..
عبير: هذا وش مسوي بعمره الحين..
فجر: يقال لك كاشخ ورسمي..
ريم: بصراحه اللبس شي عجيب..
العنود: معليش ياريم يا قلبي في المصطلح تقصدين شي غريب..
عبير ماتت ضحك: تكفون خلاص ابي اسكت..ما اقدرههههه
فجر:ولا يطالع من زين الوجه..
وافقعوا البنات ضحك...
وجا بعده واحد مزيووووون جاي لعندهم..
ريم سكتت من الضحك: بنات بنات انتوا شايفين اللي شايفته..
العنود مطيره عيونها: هاه هذا من الارض ولا نازل القمر<<بنات اخر زمن..
عبير: سبحان ربي اللي صوره..
فجر: ملك جمال بسم الله عليه..
ومر من عندهم والبنات يطالعونه لما طلع من المجمع..
فجر: خلاص يا بنات اصحوا الولد راح..
وصاروا يمشون بفهاوه وما يدرون عن اللي حولهم<<مهبل..
نروح لشلة الدلع(نوف- مها- شجون)..
داخلين محل مكياجي يشوفون كريمات العنايه بالبشره وطلعوا منه ودخلوا محل دبنهامز ويشتون عطورات وكل حركات البنات<<ما احبها.
شجون: بصراحه هذا احسه على لون بشرتك .
نوف: مو هذا احسن ..
مها: لالا اتوقع انه الي مع شجون احلى..
شجون: طيب الماسكرا هذي حلوه ولا اخذ غيرها؟
نوف: لا هذي حلوه اشوفها كثير مع البنات..
مها: صادقه نوف خذيها..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــد العيال


ما بقوا بنت ما غازلوها ولا بقوا بنت الا ومعطينها الرقم..
طلال: فواز لا تطالع ترى بعلم عليك..
فواز: تراك ذليتني ..يعني مسوي تهدد..
طلال: ترى ان درت ام العيال مو من صالحك..
فواز: يمه خوفتني امش وابلع لسانك لو سمحت..
سليمان: تصدق يا تركي..
تركي: لا ما اصدق..
سليمان: تركي بلا سخافه..
تركي: خلاص اصدق..
سليمان: بعدّيها لك.. المهم تصدق اني مشتاق لريم قلبي..
تركي: الحين تصدق او لا تصدق وساعه وما ادري ايش في النهايه مشتاق لريم قلبي..
سليمان: يا اخي حس فيني..
تركي: المشكله ما تليق عليك الرومانسيه خل الرومانسيه لاهلها..
سليمان: وان شا الله انت اهلها..
تركي: وقبيلتها بعد..
سليمان: مالت عليك تراك ماخذ في نفسك مقلب...
تركي: على بالي الكاميرا الخفيه..
سليمان يتطنز:آه آه بطني بصراحه تعرف تنكت..
تركي: اجل وش على بالك لا يكون طايح من عينك..
سليمان: لا الحمدلله انقذتك في اللحظه الاخيره..
تركي: الله يبشرك بالخير...اقول امش وانت ساكت وخلنا نطالع هالمزايين..
سليمان: ما عندك اخلاص ووفاء,,
تركي: لا عندي فاطمه اقول امش بلا خرابيط مسوي فيها..
سليمان: ههه شف شف بس اللي جنبها..
تركي: ههه وين الاخلاص والوفاء..
سايمان: لا تعرفت على غيرهم..
تركي: امش امش الله يهديك يا وليدي..
سليمان: هههه يلا خلنا مع العيال ترى سبقونا..
تركي: يلا..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&&&
رغد والهنوف.....
كانوا خاشين جوا في السوالف وكل شوي جاي واحد يتميلح عندهم..
رغد: اوف يا ربيه وش هالعيال اللي عندنا تقول اول مره يشوفون بنت..
الهنوف: صادقه تقولين ما قد شافوا خير..
رغد: ويا ليتهم المشكله حلوين كلهم جياكر(يعني شيون)
الهنوف: وانتي صادقه..
ويمر واحد من عندهم..
الولد:يا عيني على العيون انا ما قدر..
رغد: اوووف ياربيه وبعدين معاهم..
الولد: اوف اوف ليش معصبه..روق يا جميل..
رغد: لو ما رحت عن وجهي وربي لا اجمع الناس الحين عليك واخليهم يرمونك برى..
الولد: كل هذا حقد علينا ترى والله ما سوينا شي يزعل القمر..
رغد: بتروح ولا شلون..
العنود: يعني ما في امل..
رغد: ولا سعاد..
الولد: هههه والله تعرفين تنكتين..
رغد: هذا اللي بيرفع ضغطي.. انت وبعدين معاك انت شفت وجهك في المرايه قبل لا تجي روح عدل خشتك بعدين تعال عسى البنات يرحمونك ويعطونك وجه وبعدين يسحبون عليك..
الولد: اوكي ولا تزعلين انا رايح..
رغد تقلده: اوكي لا تزعلين انا رايح.....ان شا الله روحه بلا رده..
الهنوف: امين..
وراح الولد بعد ما صرخت رغد ونادت على السكيورتي هج وما عاد شافت الا غبرته..
رغد: احسن يستاهل..
الهنوف: زين سويتي فيه يا قلبي..
رغد: يا عمري هالاشكال ما ينفع معاهم الا العين الزرقاء..
الهنوف: تقصدين العين الحمراء..
رغد: لا هذي تركوها الزرقاء هي الجديده..
الهنوف: هههههه والله ما دريت!!
رغد: الحين دريتي..
عند لين ومشعل.....
لين تسحب مشعل لمحل اكسسوارت..
لين: شعولي تعال معاي..
مشعل في نفسه" يا ليل ما اطولك المشكله ما ابغى ازعلها": يله مشينا..
لين دخلت المحل وشافت سلسال فيه حرفينL-M وكان شكله مره حلو..
لين: شعول شوف هذي السلسه مره تجنن..
مشل: اكيد يجنن مادام حرفك عليه..
لين: تسلم راح اخذه والبسه وما راح افسخه ابد..
مشعل:ههههههه يله احاسب عليه..
لين: يله..
وشافت بعدها تعليقت موبايل فيها حرف L واخذتها لمشعل..
مشعل: وشوله هذا بعد..
لين: هذا عشان تعلقه في موبايلك عشان ما تنساني ابد...
مشعل :ههه طيب عشانك راح اخذه..
لين: تسلم يا بعد عمري..
وحاسب عليهم وطلعوا...
قعدوا في المجمع لحد الساعه عشره وبعدها اتصلوا العيال على البنات واتصلوا على مشعل واجتمعوا وراحوا الشاليه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــد الحريم


ام مشاري: هلا والله بناتي ا نشا الله انبسطتوا..
البنات: تسلمين خالتي اكيد انبسطنا..
ام فواز:اهم شي وناستكم..
ام فيصل:هاه قلبي شجونه شريتي شي..
شجون: ايوم ماما شريت شوية كريمات للبشره وللعنايه بالشعر وبعض حركات البنات..
ام فيصل: مشا الله غرفتك مليانه كريمات..
شجون: ولو ماما في اشياء جديده وحلوه..
ام فيصل: براحتك..
ام ماجد: يله روحوا ارتاحوا..
ام الهنوف: تراكم من صباح الله صاحين..
ام سليمان: سموا بالله وتغطوا زين..
العنود: يعني طرده..
ام الهنوف: لا يمه مو طرده بس باين عليكم التعب حتى احنا بروح ننام..
البنات: ا نشا الله..
وراحوا لغرفهم..
الحريم طبعا على طول ناموا اما البنات بعضهم ناموا والعض الثاني باله مشغول وما قدر ينام..
الهنوف ورغد كانوا يتكلمون عن سالفة اليوم واللي صار بين وليد وتركي..
العنود: ريم..ريم نمتي؟؟
ريم: لا .. ما جاني النوم..
العنود: حتى انا..
ريم: ليش وش تفكرين فيه؟؟
العنود: عشاني ما عرفت السالفه..
ريم: حتى انا ما عرفت انام افكر في السالفه..
العنود: خلينا نروح لرغد..
ريم: يله..
وراحوا عندها..
رغد: بسم الله ما نمتوا..
ريم: لا ما جاني النوم..
رغد: ليش تعبانه..؟؟
ريم: ايه..
رغد : بسم الله عليك وش فيك؟؟
ريم: لساني يحكني ما قلتي لي السالفه..
رغد: ههههه يقطع ابليسك وان شا الله بنت عمك نفس السبب..
العنود تسوي نفسها مسكينه عشان ترحمها:ايوه تخيلي ما نمت قاعده افكر في اخوي...
رغد: اجل اخوك هاه..
العنود: يله عاد قولي السالفه..
رغد قالت لهم السالفه..
العنود: غريبه وليد مو بالعاده يتدخل في شي ما يخصه..
رغد: والله ما ادري وش قصته بصراحه تفاجئت فيه..
ريم فهمت السالفه وما تطوف عليها هالحركات: انا عرفت السبب..
العنود: وش السبب؟
ريم: هو سبب واحد مافي غيره..
العنود: ايه وشو؟؟
ورغد تنتظر منها جواب لكل تسأولتها..
ريم: وليد يحب رغد..
سكت الكل بعدين رغد انطلقت: ريم وش هالكلام حب وما حب وللي يعافيك لا تجبين شي من راسك..
العنود: احلى يا المحقق كونان تصدقين ممكن يكون هذا السبب..
رغد استحت من فكرة ان وليد يحبها: اقول انقلعوا انتي وياها..
العنود: حرام عليك حسي على اخوي شوي وعلى قلبه..
رغد: العنود وبعدين معاك..
ريم: العنود افهميها الحين هي تبي تقعد تفكر في حبيب الغفله..
رغد: رويم وعنيد انقلعوا عن وجهي..
الهنوف: هههه صدق انكم مهبل..
وراحوا البنات ووناموا الا رغد كانت تفكر في كلام ريم وانه ممكن يكون صح..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــد العيال

تركي: سليمان نمت..
سليمان: لا..
تركي: وش تفكر فيه..
سليمان تنهد: يعني في غيرها اليوم ما شفتها زين بس لمحتها..
تركي:........................
سليمان: تركي وش فيك؟؟
تركي: قاعد افكر بسالفة اليوم..
سليمان: تقصد الهواش..
تركي: ايه..
سليمان: ما قلت لي وش صار بالضبط...
تركي حكى السالفه لسليمان..
********************************************
وليد منسدح وماخذه التفكير"يا ربيه انا وش سويت اليوم ..الحين طحت من عين البنت بتقول شكاك وما يثق فيني..بس والله ما قدرت اشوف تريك يكلمها وانا اقعد ساكت..البنت باين عليها من الاول ما تطيقني والحين اكيد كرهتني.. ا خ يا رغد وش اللي خلاك تدخلين هذا"يقصد قلبه" اووف راسي صدع من التفكير"
ونام وهو يدعي ربه ان رغد تحس لو بربع مشاعره اللي يحسها ناحيتها 

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@




يوم الخمـــــــــــــــــيس
شي اكيد الحريم والرجال يكنون صاحين اما البنات والعيال نايمين..
ام ماجد: هالبنات الله يهديهم حياتهم مدري وشلون صايره..
ام مشاري: سهر ونوم واكل وما عندهم أي اهتمامات او مسئوليه..
ام فواز: ايه الحين هذا حال البنات هالايام ما يتعودون على المسؤليه واذا تزوجوا صار صعب عليهم عشان كذا تكثر حالات الطلاق..
ام سليمان: مو بس البنات حتى العيال اغلبهم ما يحب يكون عليه أي مسؤليه..
ام تركي: مو الشباب بس فيه ابوان انفسهم ما بعد حسوا بالمسؤليه..
ام مشاري: والله معاك حق يا ام تركي الحين ما نشره على الصغار بنشره على الكبار..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــد الرجال
ابو مشاري: الله يهدي هالعيال حياتهم نوم في نوم..
ابو فواز: هم يا نايمين يا طالعين..
ابو ماجد: خلينا نروح نصحيهم..
ابو مشاري/ وانت صادق..
ابو فيصل: شكلهم امس سهرانين..
ابو فواز: احسن عشان مره ثانيه ينامون بدري زي العالم والناس..
ودخلوا الشياب عند الشباب وصرخوا عليهم كم صرخه وطلعوا...
مشاري لوليد: يا ليل ما اطولك..
وليد: ما يملون ابد..
طلال: يعني ايش كل يوم على هالحال..
ماجد: قوموا ترى عورني راسي بسبهم..
فواز: يا حبهم للصراخ..تصدقون اشتقت لزوجتي وهي تقومني..
فيصل: توك تذكرها..
طلال: زين ذكرها بشي زين طول اليوم الحمد لله افتكيت منهم الحمد لله ارتحت منهم..
فواز: يا ابن الحلال امزح اصلا انا ما اسوى شي بدون ام العيال والعيال بعد..
طلال: ايه واضح عيالك من اول ما جينا هنا وانت ما شفتاهم..
فواز: عند امي يعني في ايدي امينه.
فيصل: تصدق على بالي في ايدي سكينه هههاي..
فواز: هـ هـ هـ بصراحه تعرف تنكت يا خفيف الدم..
بعد شوي رجع ابو مشاري يتأكد انهم صحوا..
ابو مشاري: صحيتوا؟؟
الكل: ايه..
ابو مشاري: احسن تستاهلون "وراح"
مشعل: الحين ابوك وش فيه علينا..
مشاري: وش دراني عنه ..
طلال: شكله ابوي مسلطه علينا اعرف ابوي وحركاته..
وليد: لالا اكيد ابوي هو اللي مسلطه علينا..
طلال: يا ابن الحلال ابوي..
وليد: يا ولد الحلال انت ابوي..
مشاري: خلاص ارتاحوا ابوي..
طلال: تصدق ريحتنا..
وليد: هههه يا حليلنا من الفراغ اللي فينا ما ندري وش نسوي..
سليمان: خلونا نقوم قبل لا يرحع مره ثانيه ابو مشاري ويهزئنا..
الا بدخلة ابو ماجد: هاه صحيتوا؟؟
الكل: اوووف ايه..
ابو ماجد: ايه اشوا بعد..
ماجد: وش فيهم الحين...
مشاري: حسد من عند انفسهم..
طلال: خلونا نهبل فيهم ولا نصحى..
فواز: كان تلاقيهم في العنايه المركزه اسم الله عليهم..
مشاري: ومعاه انهيار عصبي..
قعدوا العيال يضحكون بعدين قاموا..
اما البنات فهم ما صحوا الا الساعه( 2)..
ام مشاري داخله على البنات: بتصحون ولا شلون..
عبير: لالا خالتي صحينا..
شجون: والله صحينا..
العنود: مين......وين.........كم الساعه..
عبير: العنود شاربه شي امس؟؟
العنود: شاربه.. ايه شاربه امس لبن قبل ما نوم..
عبير: خلاص خلاص فهمت السالفه اكيد منتهي صلاحيته..
العنود: ايه........هاه وش تقولين..
عبير حبت تهبل فيها مدامها صدقت: شربتي اللبن اللي كان هنا..
العنود: ايه...
عبير: متأكده شاربه اللي كان هنا..
العنود: ايه وش فيك ما تسمعين..
عبير: اللبن منتهي صلاحيته..
العنود: كذابه قولي والله ..طيب بكم يوم..
عبير: بخمسه او ستة ايام...
العنود بدى التمثيل عندها: بطني آه بطني يعورني عبير الحقي علي..
عبير ماسكه ضحكتها: يمه اختي تسممت وش اسوي الحين...
العنود :عبير عبير بموت بموت هاتي ورقه وقلم بكتب وصيتي..
عبير راحت تجيب ورقه وقلم: خذي يا اختي...ياربيه اختي بتروح مني ..مين لي غيرك يا العنود لا تروحين..
قعدت العنود تكتب وصيتها : عبير خذي هذي وصيتي عطيها امي آآآآآآ ه بطني بطني.وقولي لها اني احبها..
كانوا البنات واقفين يتفرجون على العنود وكذبتها..
عبير: بس امي.. وانا ما تحبيني..
العنود وهي تسوي نفسها تتألم: الا احبك بس لو تتركين عنك العجز كان اموت فيك..
البنات هنا خلاص ما قدروا يكتمون ضحتهم طلعوا شوي ضحكوا بعدين رجعوا...
عبير تمثل الصياح: العنود تكفين لا تموتين..
العنود: تصبري يا عبير آآآآآه بطني ..تصبري يا عبير هذا اللي ربي كاتبه لي..
عبير: طيب خليني اوديك المستشفى..
العنود: ما راح ينفع..انا كنت حاسه..
عبير: لا يمكن يعالجونك صح المرض مستعصي بس يمكن لا سمح الله..
العنود: لالا خليني اموت على فراشي بين اهلي وناسي..
عبير: طيب طولتي ما متي..
العنود: وجع ما بعد تمكن اللبن مني..
عبير: نصبر ان لله مع الصابرين..
العنود استوعبت انها تبيها تموت: صدق انك ما تستحين تبيني اموت طيب جامليني لحد ما اموت..
عبير: انا وحده صريحه وما احب المجاملات..
دخلت ام مشاري: هاه ما بعد صحيتوا..
البنات: الا صحينا..
ام مشاري: وش فيك يا العنود..؟؟
العنود لعبير: لا تقولين لها ما ودي اضيق صدرها..
عبير: ابشري.....لالا خالتي ما فيها شي تبي تنام..
ام مشاري: العنود اصحي ولا اقومك بطريقه ثانيه..
العنود صحت وكأنها الحصان: لالا خلاص قمت شوفيني في قمة النشاط..
بعدها البنات فقعوا ضحك على العنود النصابه..
العنود: خير...
ريم: وين اللي بتموت..
العنود: الحمدلله ربي ستر..
رغد: حسافه..
العنود: حسافه اوريك الحين..
وقاموا البنات يتطاقون طبعا مزح بس مزح العرابجه غير..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عصــــــــــــــر يوم الخميس...
ريم: بنات من جد خلونا نستهبل..
العنود: كل وسائل الترفيه سويناها مدري وش بقى..
فجر: عندي فكره..
البنات: نورينا...
فجر: خلونا نلعب كوره..
ريم: ونااااااسه خلاص انا ياسر القحطاني..
العنود: وانا سعد الحارثي..
عبير: خلونا نروح الملعب بعدين قرروا وش تبون..
راحوا البنات للملعب وانقسموا فريقين فريق ريم وفريق العنود..
فريق ريم :(عبير- مها – الهنوف)
فريق العنود( فجر- شجون – نوف)
وبدوا البنات لعب وانواع الدلع....سمعوا العيال صوت البنات ما صدقوا على الله وراحوا مصدر الصوت.. 
رغد كانت جالسه تصور البنات..
العيال صاروا يطلون على البنات من بعيد بحيث ما يلاحظونهم..
مشاري: اكشخ شوف البنات كيف يلعبون..
وليد: طبعا شوف العرابجه وشوف الدلع..
فيصل: لالا شوف اختي"بعدين استوعب" خير تطالعون محارمنا انت وياه..
مشاري: يله لفوا وجيهكم عيال اخر زمن ترى ان شفت ولد منكم طال على البنات قطعت رقبته قطع سامعين..
وليد يصغر صوته: حاضر يبه..
مشاري: ايه يا ولد خلك ما تسمع الكلام..
وليد: ولد في عينك يبه..
مشاري يخبط وليد خبطه اليمه: وترد بعد..
وليد: ترى بأرفسك يبه ما تنعطى وجه..
ماجد\: اقول خلونا ندور شي يوسع صدورنا فيه..
طلال: خلونا نودع الشرقيه ونروح نتمشى فيها وبكل ضواحيها..
فواز:اهم شي عاد وضواحيها وينى فيه في عنتر بن شداد وضواحيها..
قاموا العيال يضحكون وبعدين راحوا لسياراتهم وانقسموا لسيارتين وصاروا يتمشون..
البنات خلصوا الشوط الاول صفر –صفر طبعا لان كل ماجات الكوره وحده منهم ضيعتها يا ما تعرف تشوت ولا تخاف رجلها تعورها ولا انها حولا ...
طبعا ريم والعنود ضغطهم واصل مليون من دلعهم وعبير وفجر حراس فا اكيد راح ينتهي الشوط بالتعادل السلبي..
رغد: عاشوا عاشوا البنات..
ريم: والله عورني حلقي من كثر ما اصارخ..
رغد: باكيتا على غفله..
العنود: حتى انا والله صدع راسي من كثر ما اصارخ وطبعا لا حياة لمن تنادي..
نوف: بصراحه ما ادري وشلون العيال يلعبون هذي اللعبه..
شجون: وانتي صادقه..
عبير: اقول مالت عليكم من لاعبين..
الهنوف: تصدقين يا رغد بغت تجي كورة ريم في وجهي..
رغد: ههههه تخيلتها..
الهنوف: انقلعي..
ريم: بلاك ما تشوفين يا الحولا..
رغد: تحسبين صديقتي مثلك يا العربجيه..
ريم: اقول تكفين انتي وصديقتك..
رغد: والله لو العب كان علمتكم اللعب على اصوله..
العنود: واضح يا رولاندينيو..
رغد: واحسن منه بعد..
عبير: بسم الله عليك واضح من رجلك المنكسره انك احسن منه..

رجعوا البنات يكملون الشوط الثاني وانتهى الشوط بـ صفر –صفر..
رغد: ما اقول الا مالت عليكم ثم مالت عليكم ثم مالت عليكم..
ريم: اووووف والله تصدقين من جد تعب..
العنود: صادقه مسكين سعد الحارثي يتعب هالتعب..
عبير: وانتي هذا اللي هامك..
العنود: ايه اكيد..
رغد: تراني مليت وش اسوي..
فجر: كان قعدتي مع الحريم..
رغد: احلفي واصدقك تخيلي شكلي مع الحريم ولا مع سواليفهم..
فجر: عادي وش فيها سواليفهم..
رغد: تجيب الهم كلها قضايا المجتمع وما ادري ايش ..كان نفسيتي تتعب هذا غير النصايح وغير طاري الزواج..
عبير: الله يجبون طاري الزواج.. اجل خلوني اروح اتميلح عندهم..
نوف: تكفين عاد من فيه اصلا من عيال غير تركي وسليمان.
رغد وريم تقلبت وجيهم 180 درجه..
عبير: تصدقين ماهي شينه مشا الله سليمان وتركي يهبلون..
الهنوف: مشكوره يا قلبي..
عبير: انا قلت تركي مو انتي..
الهنوف: انا وتركي واحد..
عبير: عاد الصراحه فيك منه وحتى مها فيها من سليمان..
مها : تسلمين..
فجر: خلاص لا عاد تمدحينهم بعدين يغترون علينا..
العنود: لالا بصراحه مشا الله اخونكم شي خطير.
الهنوف: مشا الله حتى اخوانك..
مها: صح اخوانك ما شا الله يهبلون حتى اخوان فجر..
ريم ورغد موصله معاهم وكانوا يطالعون بعض وودهم يتكلمون بس الظروف تمنعهم..
عبير: المهم خلونا من اخوانا ترى اليوم ما قبل الاخير خلونا نحلل الاجازه..
العنود: حللنها وطلعت سليمه ههههه..
عبير: هههه الله يبشرك بالخير...
نوف: خلونا نتصل على العيال يمشونا شوي ونتعشى ونرجع..
شجون: والله فكره..
ريم: تسلمين يا احلى نوف..
رغد: بصراحه مليت وانا لحالي..
عبير: المهم وحده منكم تتصل على واحد من العيال وتقنعه..
رغد: مشاري لو اقوله ما راح يرضى..
نوف: طلال ...خلونا نقنع طلال..
عبير: يله اتصلي عليه..
نوف: لا ما راح اكلمه وحده منكم تكلمه عشان يستحي ويوافق..
فجر: مين اللي راح تكلمه..
عبيركانت تطالع العنود والعنود تطالع عبير...
العنود: خلاص انا راح اكلمه..
فجر: يله خذي موبايلي..
العنود متوتره: احم احم "وتصلت"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&
طلال كان في السياره واغاني ورقص واستهبال وانتبه لموبايله..
فواز:مين..
طلال: هذي فجر برد عليها خلنا نشوف وش تبي..الووو
العنود بس سمعت الصوت راحت فيها ووقف الكلام في حلقها:...........
طلال: الووو فجر..
العنود:أ أ الوووو..
طلال ما ميز الصوت: فجر ولا نوف؟؟
العنود: لا... انا....انا...العنود..
طلال: هلا والله وش اخبارك؟
العنود: الحمدلله بخير وش اخبارك انت" وصارت تمشي بعيد عن البنات والبنات ميتين عليها ضحك اول مره يشوفون العنود مستحيه"
طلا ل: الحمد لله..
سكتوا الاثنين.....
العنود"ياربيه وش اقول":طلال..
طلال: هلا..
العنود :أأأ الصراحه انا والبنات راح نطلبك طلب..
طلال: أمري..
العنود: نبي نتمشى شوي لان من جد ملينا من الشاليه..
طلال: ابشري ما طلبتي شي يا بنت الخال...
العنود: تسلم والله وما قصرت.
طلال: الله يسلمك ولو انتي مثل وحده من خواتي..
العنود انصدمت من كلمة خواتي: اوكي خلاص باي..
طلال: باي..
العنود: خواتي وحده من خواتي....اكيد اجل وش تبينه يقول با حبيبتي والله اني خبله..
وقعدت تضحك على نفسها وراحت للبنات..
العنود تسوي نفسها ضايق صدرها: بنات احسن الله عزاكم...اقصد ماراح نطلع..
نوف: لااااااااا لا تقولين..
فجر: غريبه طلال ما يوافق..
العنود/ لا هو موافق بس العيال ما وافقوا.. 
عبيرمنقهره من العنود لانها كلمت طلال وما انتبهت ان اختها تحبه اقصد ماتوقعت ان العنود تحب احد فا كان الوضع هذا يطمنها شوي :والله من النذاله هم طالعين واحنا لا..
ريم: خلونا نتصل بمشاري ونحاول فيه..
رغد: شكل مالنا الا هو..
العنود: امزح امزح وافق بس انتوا روحوا وتجهزوا..
البنات:هيّــــــــــــــا..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العيــــــــــــــــال

فواز:وش يبون البنات..
طلال: مساكين في الشاليه لحالهم زهقوا فا يبون يطلعون..
فواز: ومين راح يطلعهم..
طلال: احنا..
مشاري: وش السالفه؟؟
طلال: البنات متصلين يبونا نمشيهم شوي..
مشاري: ايه حرام اليوم يعتبر اخر يوم لهم..
ورجعوا العيال لشاليه عشان البنات..وبعدها ركبوا البنات الجمس نفس اماكنهم امس والعيال في السيارتين الثانيه..
اللي اختلف ان فجر رجعت ورى اخر شي وشجون صارت مع نوف ومها..
وطول الطريق مشاري يطالع الهنوف والهنوف حاسه فيه بس ما تطالعه..وهو يدور أي شي يقوله عشان يسولف معها ...
ولفوا الخبر والدمام وبعدين قرروا ينزلون في مطعم ويتعشون بعدين يرجعون..
وصلوا المطعم..
ماجد: أي مطعم هذا اللي راح يكفيهم..
طلال: عادي ناخذ طاولتين ..
مشاري: يله بس امشوا..
ودخلوا المطعم وكانت هذي فرصة كل واحد يشوف حبيبه وخذوا طاولتين جنب بعض وما بينهم حواجز..وطلبوا لهم اكل..
ابتكلم لكم عن كل واحد..
فيصل ما شال عينه عن فجر وفجر ما تدري عن هوى داره..
سليمان وريم كانوا يطاعون بعض وبلغة العيون يتكلمون ..
وليد كان يشوف رغد ووده يعتذر منها بس كيف ومتى وشلون ما يدري..
رغد ما عطته وجه وكانت بين فتره وفتره تطالع تركي وتركي ما نزل عينه عنها ابد...
عبير والعنود يطالعون نفس الشخص اللي هو طلال وطلال كان يطالع عبير ويحس بشعور غريب ما يدري كيف يوصفه او كيف يفسره..
مشاري كان ميت على دلع الهنوف والهنوف ميته حياء من مشاري..
واكيد ما راح ننسى لين ومشعل كانوا مختصرين الوقت والمسافات وجالسين جنب بعض صح انه كان معاهم محمد وكان يحاول يخرب عليهم طبعا مزح ولين تعصب منه ومشعل ميت ضحك بس انهم عايشين جوهم ولين تتدلع على مشعل..أكلني..شربني..قولي كلام حلو ومشعل مستحملها عشانه يحبها بس مهما كان وده ياخذ راحته شوي ويتنفس على الاقل دقيقه بدونها بس ما يقدر على زعلها.
رغد خلصت عشى وراحت تغسل ايديها..وليد انتبه لها ولاحقها بعد ما طلعت من دورة المياه لقت وليد قبالها..
وليد: احم... رغد..
رغد تناظره بنظرة استحقار: خير وش تبي بعد..
وليد: رغد ممكن تسمعيني شوي..
رغد: وش اسمع اصلا ليش اسمعك..
وليد: رغد انا ما عمري اعتذرت من احد ولا هو من طبعي اني اعتذر حتى لو كنت غلطان بس راح اقولك انتي انا اســـــف على اللي صار امس..
رغد: وين اصرفها هذي..
وليد: والله ما كان قصدي...وانا ما ادري وشلون طلعت من طوري..
رغد: تطلع مشكلتك مو مشكلتي تغلط وتشكك في بنات الناس وبعدين تقول طلعت من طوري..
وليد: والله يا رغد ما قدرت اتحمل اشوفك مع أي احد ثاني..
رغد انصدمت من جرئته وهذا طبعه جرئ دايما:..............
وليد: ابغى منك بس شي واحد ابيك تسامحيني..
رغد: انت غلطتك كبيره ومو بس علي انا حتى على الرجال..
وليد يقاطعها: ادري والله ادري بس تكفين سامحيني..
كان وليد يترجاها وذل نفسه كثير على شانها وهي اللي تعرفه عنه انه مستحيل يتنازل ويترجى ابوه او امه..
رغد كسر خاطرها: طيب خلاص سامحتك وارجوا انه يكون درس لك بالمستقبل..
وليد انبسط: اكيد ولا راح انساه ومشكوره وما تصدقين فرحتي الحين ..رغد صدقيني انك بكلامك هذا شلتي هم كان على صدري..
رغد في نفسها" يعني هو لهدرجه يحبني..يا ربيه ياوليد وش جابك لعندي وش اللي خلاك تحبني ..بس انا ما احبك ما احبك.. والله يكسر الخاطر"..
وليد: رغد..رغد..
رغد: هلا..
وليد: ماودك ترجعين ولا مبسوطه بالوقفه..
رغد تضحك: لالا برجع..
وجوا ثنيهم وليد طالع منهم شخص ورجع شخص ثاني والابتسامه شاقه الوجه..
تركي ملاحظ هذا الشي والنار من داخل تحرقه مو قادر يتحمل يشوفهم زياده فقام من مكانه ولحقه سليمان..
سلميان: تركي وش فيك..
تركي: هذا الشين رافع ضغطي كل شوي رايح مكلم حرمتي..
سليمان: الله يهداك تقارن نفسك بولد عمها..
تركي: سليمان انت ما تفهم انا احبها..
سليمان: طيب سألت نفسك هي تحبك؟
تركي انصدم لانه ما قد سأل نفسه هذا السؤال:.....
سليمان : شفت انك مستعجل.. يعني احتمال تحبك واحتمال تحب ولد عمها..
تركي: لا بس انا احس انها تحبني..
سليمان: خلك من الاحاسيس احنا في الواقع ولازم شي صريح..
تركي: خلاص انا راح اتأكد ونشوف يا انا يا وليد..
سليمان: الله يهيدك بس طاير على طول..
ريم قامت كان ودها تشوف سليمان من زمان ما كلمته واحتمال اليوم اخر يوم تشوفه فيه..
سليمان شاف ريم جايته حس ان الدنيا مو سايعته من الفرحه وكان متشوق لشوفتها.
ريم: اهلين..
سليمان: هلا والله...كيفك؟؟
ريم: تمام..
سليمان سكت وصار يطالع بعيونها ووده يشبع ويكحل عيونه بشوفتها ويحس انه ما راح يشوفها مره ثانيه..
ريم استحت: وش فيك تطالعني كذا؟؟
سليمان: لالا ما فيني شي..
ريم: ا نشا الله انبسطتوا بالشاليه..
سليمان: ما دامك فيه اكيد راح انبسط..
ريم تضحك: هههه الله يسلمك..
سليمان" يا ناس فديت هالضحكه"
ولمحوا البنات جايين لعندهم..
ريم: سليمان باي مع السلامه..
سليمان وهو ماشي مع السلامه..
العنود قربت من ريم: رويم وش عندك مع سليمان..
ريم لفت عنها: وش عليك..
العنود: اعترفي..
ريم: وش اعترف به؟؟
العنود: انك تحبينه..
ريم تصرف: اقول روحي زين كان يسأل عن اخته..
العنود: ايه صدقتك..
ريم: والله براحتك تصدقين ما تصدقين انتي حره ..
وبعد عشر دقايق طلعوا من المطعم ورجعوا للشاليه..
واول ما وصلوا نزل الكل وما بقى الا فجر تربط جزمتها.. وفيصل اللي قاصد انه يكون اخر واحد عشانه شاف فجر تعدل جزمتها..
فيصل قرب منها بالمره وهي تحته: احم احم..
فجر رفعت عيونها على فيصل بعدين نزلتها:.....
فيصل: فجر..
فجر وهي تربط الرباط حق الشوز: هلا..
فيصل: أأأأأ وش كنت راح اقول..
فجر بقلة صبر: اممممم..
فيصل في نفسه"طيب عطيني وجه": تصدقين نسيت..
فجر خلصت ووقفت: صدق!! اجل اذا تذكرت نادني..
وتوها بتمشي الا فيصل مسك ايدها: لحظه..
فجر انصدمت وشلون تجرا ومسك ايدها وصارت تطالع بأيدها وفيه وبعدين قالت بكل برود: ممكن تترك ايدي..
فيصل استوعب الحركه وتركها بسرعه: فجر لحظه اسمعيني طيب..
فجر بقلة صبر: تذكرت السالفه..
فيصل: هي سالفه وحده ما في غيرها..
فجر كتفت ايديها: اللي هي..
فيصل: فجر ليش تعامليني كذا..
فجر: وش تبيني اعاملك ا نشا الله ؟؟
فيصل: خفي علي شوي..
فجر: وبعدين معاك عندك سالفه ولا اروح..
فيصل في نفسه" عربجيه هالبنت وما عندها وقت بس اموت فيها": الا في سالفه..
فجر: اخلص وراي شغل..
فيصل اخذ نفس وقال بسرعه: فجر لو اجي واخطبك توافقين..
فجر وكأن احد كاب عليها مويه باردده اخر شي توقعته ان فيصل ممكن يقولها اخطبك:...................
فيصل: انا حبيت ا قولك انتي اول واعرف رايك بعدين اخلي امي تكلم امك وبعدها اجي اخطبك من ابوك رسمي..
فجر تحاول تجمع لها كلمتين تقولها لفيصل لان المفاجئه شلت لسانها: بصراحه ما ادري وش اقول لك بس انت فاجئتني بالموضوع..
وراحت بسرعه وتركته..
فيصل: يا قلبي ما لقيت تحب وحده بس تحب تقسى عليك يارب حننها علي وخلها تحبني وتموت فيني..
فجر مشت وهي ما تدري وين تروح ومازالت اثار الصدمه فيها " فيصل يخطبني انا ليش وش معنى انا بالذات..والله اخر واحد توقعته فيصل معقوله " قعدت تضحك تذكرت شكلها وهي صافطه عليه وما عطته وجه وهو كان واضح انه يتلزق فيها وهي ما نتبهت وتذكرت شكل فيصل من شوي كيف مستحي وهي ولا حست فيه..
رجعت عند البنات وجلست معاهم وافكار توديها وافكار تجيبها..
نوف وش فيك تاخرتي؟؟
فجر:...........
نوف: فجر اكلمك وش فيك تاخرتي..
فجر: وش تقولين ..تكلميني..
نوف: ايه اقولك وللمره المليون وش فيك؟؟
فجر: ما فيني شي..
نوف: اكيد!! وجهك متلون الوان الطيف وبالك مو معك فيه شي؟؟
فجر عصبت: قلت لك ما فيني شي خلاص فكيني" وقامت وخلتها"
نوف: وش فيها هذي وكأني قاتله امها بس اكيد فيها شي مو من عادتها تعاملني كذا..بس مصيري اعرفه..
ناموا الحريم والرجال بس البنات قالوا بما انه اخر يوم لنا ماراح ننام وقعدوا طول الوقت عند البحر وكمان الشباب لما سمعوا ان البنات برا الشاليه طلعوا معاهم...والكل قعد يسبح الا شخص واحد اللي هي رغد كانت تطالعهم وكانت تقول في نفسها"يا حلوا اشكالكم وانتم مبسوطبن الله لا يفرق بينا امين"
مشاري: اقول طلال وش رايك نرد مقلبهم ذاك اليوم..
طلال: وانت صادق..

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


ناموا الحريم والرجال بس البنات قالوا بما انه اخر يوم لنا ما راح ننام وقعدوا طول الوقت عند البحر وكمان الشباب لما سمعوا البنات برى الشاليه طلعوا معهم والكل قعد يسبح الا شخص واحد اللي هي رغد كانت تطالعهم وكانت تقول في نفسها"يا حلوا اشكالكم وانتم مبسوطبن الله لا يفرق بينا امين"
مشاري: اقول طلال وش رايك نرد مقلبهم ذاك اليوم..
طلال: وانت صادق..
وليد: انت اشر لنا وحنا ننفذ..
ماجد: وش راح تسوي..؟؟
مشاري: وش رايكم نسبحهم زين في البحر..
فواز: والله جبتها...عاد البنات ما يحبون أي شي يخرب تسريحتهم ولا شي يوسخ عباياتهم..
فيصل: نبدا..!!
مشاري: اذا اشرت لكم..
سليمان:لا حرام تصدق رحمتهم <<خايف على حبيبة القلب..
تركي: بلا حركات رخامه امش معنا..
مشاري: واحد- اثنين – ثلاثه..
وقاموا يركضون لجهة البنات..
العنود انتبهت لهم: بنات النحشه العيال ناوين علينا..
ريم: بسرعه بسرعه هجوا..
فجر: كل وحده تنقذ عمرها..
وحاولوا انهم يطلعون لكن لا مفر من العيال وكل واحد يرش البنات لما ما بقوا فيهم جهه ناشفه..
العيال ميتين ضحك والبنات خانقتهم العبره..
العنود: خلاص خلاص وجع انشا الله يوجعك ما تشوف تبللت كلي..
فيصل: وهاك زياده..
العنود وصلت معها وطلعت عندها ام العبيد: فصييييل ترى راح تشوف شي ما يسرك..
فيصل خاف شوي بس ما بين: يعني وش بتسوين..
العنود قامت تاخذ من البحر حصى قواقع أي شي وترميه على فيصل..
فيصل: أي..آه.. خلاص عنيد بروح عنك..
العنود: وين تروح مني لا مفر..
والبنات يوم شافوا العنود الكل قام يقلدها وانقلبت الايه صار العيال ينحاشون والبنات يلحقونهم بالحصى..
ورغد ميته ضحك على اشكالهم وكانت تصورهم من اول ما بدوا العيال...
مشاري: خلاص اوووه خلاص بنات تكفون والله تعبت..
عبير: عشان مره ثانيه ما تحاولون تقربون ناحيه البنات..
مشاري: توبه ان قربت منكم بس انتي روحي..
عبير: بنات أعلن نصركم على العيال وانسحاب العيال من ساحة المعركه..
البنات: هيـــــــــــــــــــــــــــــــــــــــه...
وبعدها طلع الكل من البحر عشان يبدل ملابسه ويستعدون للرجعه للرياض..
طلال: حشى وحوش مو بنات..
مشاري: توك تدري..
سليمان: وانا على بالي راحمهم كان رحمت نفسي..
وليد: بس فلقوني فلقه اليمه..
فيصل: من كان معاك..
وليد: فجر جعلها ماني قايل..
فيصل وهو متنرفز: وش فيك عليها احمد ربك انها هي مو العنود..
وليد: لو انها العنود كان انا في العنايه المركزه وتحت الملاحظه..
فيصل: اما اختك سببت لي ارتجاج في الراس فضيع..
وليد: زين سوت فيك..
فيصل: زين هاه.."وقام يخنق وليد"..
وليد : خلاص خلاص مو زين مو زين..
فيصل: اول شي قول توبه عمي فيصل..
وليد: تخسى..
فيصل يزيد على وليد: احسن لك قل..
وليد: طيب طيب توبه عمي فيصل..
وتركه فيصل:ايه خلك رجال ..
وليد:امش لا اذبحك هنا..
فواز: امش انت وياه لا اقبركم هنا..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــــــد البنات

ريم: خلونا نسوي حركات نذاله ونقوم الحريم..
عبير: ايه خلوهم يحسون فينا شوي..
العنود: يله..
فجر: لا رحمة بعد اليوم..
الهنوف: اللي يسمعهم يقول مو امهاتهم..
رغد: هذولي شلة النذاله ما يفرقون لا بين صديق ولا عدوا..
دخلوا الرباعي عند الحريم وشغلوا الانوار وطفوا المكيفات وفتحوا الستاير..
ريم: يله قوموا..
عبير: يمه خالاتي عماتي اللي هم قوموا يله...
العنود: امهات اخر زمن البنات صاحيات والامهات نايمين..
فجر: لا رحمة بعد اليوم..
ام مشاري: وجع ا نشا الله خير وش فيكم..
عبير: لحد الان ما شبعتوا نوم..
ام ماجد: صاير شي..
العنود: قوموا بسرعه لا تصيرون خاملات..
ام فواز: الحين احنا الخاملات اجل انتوا وش تطلعون..
ريم: خالتي نطلع فالحات..
فجر: لا رحمة بعد اليوم..
العنود: وانتي ما عندك جمله غيرها..
فجر: لا هذي تناسب الجو..
العنود: اهااا....المهم قوموا خمس دقايق ونرجع ولا استخدمنا اساليب ثانيه..
ام مشاري: يا ياللي ما تستحين تقلديني..
ام ماجد: ترى ان قمت عليكم وريناكم شغلكم..
ريم: ما عندهم ديموقراطيه..
عبير: صادقه حلال عليهم وحرام علينا..
ام ماجد: هااو.. انهبلتي انا امك ..
العنود:يوه تصدقين نسيت..
ام الهنوف: عن الطنازه ويله روحوا..
فجر: لا رحمة بعد اليوم..
ام سليمان: وش فيكم يا بناتي خربتوها على اخر يوم وحنا نمدح فيكم ونقول بنزوجكم ..
عبير:صدق!!لالا اجل خلاص توبه..تراني امزح..
العنود:نمزح..نمزح..اعوذ بالله ما تفرقون بن المزح والجد..
ام ماجد:عشان العرس هاه..
عبير: اي عرس الله يهداك يا يمه مهما كان إنا امهاتكم وانتو بناتنا..
العنود: لا يا الغبيه العكس..
عبير: اقصد إنا بناتكم وانتوا امهاتنا..
ام مشاري:هاه افطرتوا؟؟
الرباعي:لا..
ام ماجد: اجل وش تسون؟؟
العنود:نستناكم..
فجر ما زالت تردد: لا رحمة بعد اليوم..
ريم: خلاص غيري الموجه.. حطي لا قسوة بعد اليوم..
العنود: يله قوموا ترانا جايعين..
ام ماجد:العنود وجع خلاص شافيتنا نايمين..
عبير: يله خلونا نطلع..
وطلعوا الرباعي..وتو الحريم بيقومون رجعت العنود..
العنود: لا يكون رجعتوا تنامون..
الا ام مشاري ترمي الوساده عليها:انقلعي..
العنود: هههههه يا حليلك يا خالتي..
وبعدها راحوا..
افطروا الحريم مع البنات والشياب مع الشباب ..والكل جهز اغراضه ولاهي في شي.. وصاروا يتذكرون ويودعون كل شي سووه ويتمنون ان الاجازه تكون اطول <<ما ينعطون وجه..
العصر راحوا البنات عند البحر بس ما سبحوا كانوا يطالعونه ورغد تصور كل حركه وكل موجه من البحر والبنات يودعونه..بعد نص ساعه قرروا يمشون ويرجعون لديارهم للرياض الخير..الكل راح لسيارتهم وهم ضايقه صدورهم ويدعون ايام الفله..لانهم راح يفقدون جمعتهم ويرجعون لايام الروتين والدراسه..
في الطريق البنات ناموا والعيال خلو ابوانهم يسوقون عنهم الا اللي جاي بسيارته ..ووصلوا الرياض بالسلامه <<نورتوا الرياض..
وكل واحد راح على بيته وناموااا على طول...
جا يوم السبت طبعا البنات كلهم غايبين ومر السبت ثقيل على الكل لانهم فقدوا الوناسه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يــــــــــوم الاحد

فــــي مدرسة ريم..
ريم: ساره اهلين يا قلبي وحشتيني"وتضم صديقتها"
ساره: يا بعد عمري انتي وحشتيني موووت..
ريم: تصدقين احس انك تغيرتي..
ساره: صدق اكيد احلويت..
ريم: اكيد بسم الله عليك اجل بأخطبك..
ساره: موافقه وبدون شروط..
ريم: هههه يا حليلك..
ساره: لا تقولين يا حليلك...
ريم تذكرت سليمان وماتت ضحك:ههههههههه..
ساره: ريم وش فيك..
ريم: ههه لا بس ذكرتيني بموقف..
ساره:ايه وشو..
ريم: اصلا لو اقول لك وش صار في الشاليه اشياء ما تجي لا على البال ولا الخاطر..
ساره:ايه وش صار..
ريم: تتوقعين مين كان معانا بالشاليه..
ساره: ميـــــــــن...
ريم: سليمان..
ساره: كذاااااابه..
ريم: والله..
ساره:ايه وش صار تحمست؟؟
ريم: اصبري لاتصرين مرجوجه ..في احد ثاني جاي معانا..
ساره: يوووه شوقتيني..
ريم: الهنوف صديقة رغد واخوها تركي..
ساره: يااااي والله من جد وناسه..
ريم: مو وناسه بس الا ابو الوناسه..
ساره: احكي لي كل شي بالتفصيل..
ريم: ما طلبيتي شي..
وصارت تحكي لساره عن كل المواقف اللي صارت بالشاليه سواء عنها او عن رغد او عن أي وحده من البنات والشي الاكيد انهم مطنشين الحصص وما سكينها خط بالسوالف يا على الدفتر او بصوت عالي اذا كانت مدرستهم خبله على قولتهم..
ساره: والله وربي انه فله بصراحه تمنيت اكون معاكم..
ريم: تصدقين لو انك معنا كان صدق بتكمل فرحتي لاني اشوف الهنوف و رغد مشا الله دايم مع بعض حتى صارت رغد تطنشني شوي عشان الهنوف..
ساره: عاد انتي اذا شفتي العنود ما تتذكرين لا امك ولا ابوك..
ريم: صادقه بس رغد غير ..رغد اختي والعنود بنت عمي..
ساره: ايه صح مهما كان رغد اختك واحن عليك.. وبعدين العنود عربجيه..
ريم: العنود لو تشوفينها تقولين ام الشباب.. صح هي تهبل وقمر بس عربجيه وحتى العيال يعاملونها على انها ام الشباب وهي مبسوطه على كذا..
ساره: تتوقعين تحب احد..
ريم: مين العنود؟؟ لالا ما توقع..
ساره: ليش؟؟
ريم: ما احس انها تفكر بالاشياء هذي..
ساره: اهاااا..
وكملوا سوالف لحد ما راحت كل وحده على بيتها..


مر اسبوع واسبوع ثاني على الاحداث وما صار شي جديد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فـــــــــــي بيت ابو فيصل.
ام فيصل: هلا والله بوليدي..
فيصل يحب راس امه: هلا فيك..
ام فيصل : غريبه جاي بدري..
فيصل: ما غريب الا الشيطان..
ام فيصل: أيــه" وحاسه ان ولدها وراه شي"
فيصل: آآآ يمه..
ام فيصل: سم..
فيصل: يمه كنت اقول..
ام فيصل: فيصل وش فيك وش صاير؟؟
فيصل: يمه ما ودك تفرحين فيني واكمل نص ديني..
ام فيصل والفرحه مو سا يعتها:صدق وليدي ..الله يبشرك بالخير..
فيصل: يعني يمه مبسوطه!!
ام فيصل: اكيد يا وليدي في ام ولدها قرر يتزوج وبتشوف عياله وما تفرح..
فيصل: اهم شي رضاك يا الغاليه..
ام فيصل: خلاص من اليوم ادور لك بنت الحلال..
فيصل: لا يمه انا مختار البنت..
ام فيصل: ومن هي سعيدة الحظ اللي اختارها وليدي..
فيصل: فجر بنت ابو فواز..
ام فيصل: ونعم البنات ونعم النسب ولا يهمك اخطبها لك واصلا وين راح يلاقون احسن منك..
فيصل يحب راس امه : تسلمين لي يا اغلى ام..
ام فيصل: خلاص بكره بأكلمهم..
فيصل: لا ..وش رايك اليوم احسن..
ام فيصل فيها الضحكه على ولدها: وش بلاك..لا تصير مطيور..
فيصل: يمه تكفين كلميهم اليوم..
ام فيصل: اليوم راح اكلم ام مشاري واخذ رقمهم وبكره راح اتصل عليهم..
فيصل: يعني ما في امل ..
ام فيصل: ولا سعاد<<وتنكت بعد..
فيصل: اجل يله دقي على ام مشاري..
ام فيصل: يمه فيصل خلاص لا تعور راسي..
فيصل ياخذ التليفون: يله اتصلي..
ام فيصل: هات وامري لله..
واتصلت على ام مشاري..
ريم: الووو..
ام فيصل: الووو..هلا والله ريم ولا رغد؟؟
ريم: لا انا ريم..
ام فيصل: هلا والله وشلونك وش اخبارك..
ريم: الحمدلله خالتي كيفك انتي وشجون وفيصل..؟؟
ام فيصل: الحمد لله كلنا بخير.. اجل وين امك..
ريم: امي لحظه شوي..ماما.......ماما...
ام مشاري: نعم..
ريم: خالتي ام فيصل على التليفون..
ام مشاري: جايه ..جايه..
وخذت السماعه من ريم: هلا والله وغلا..
ام فيصل: هلا وشلونك ووش اخبارك واخبار العيال..
ام مشاري: الحمد لله كلنا بخير وانتوا اخباركم..
ام فيصل: الحمد لله بخير.. .....الا يا ام مشاري ابشرك ولدي فيصل قرر يتزوج..
ام مشاري: صدق!! الله يبشرك بالخير اجل ندور له بنت الحلال..
ام فيصل وهي تطالع فيصل اللي جالس عند رجول امه ويطالعها: لا فيصل مقرر ومنتهي..
ام مشاري: ومن هي سعيدة الحظ هذي..
ام فيصل: فجر بنت ابو فواز..
ام مشاري: ونعم الاختيار ..بنت ولا كل البنات..
ام فيصل: ايه عاد انا ودي تعطيني رقمهم عشان اكلمهم..
ام مشاري: لحظه شوي....سجلي عندك..*******
ام فيصل: مشكوره وما تقصرين يا اوخيتي.
ام مشاري: العفو بس المهم بشريني باللي يصير..
ام فيصل: اكيد ..تامريني بشي..
ام مشاري: سلامتك..
ام فيصل: فمان الله..
ام مشاري: فمان الكريم..
فيصل: هاه يمه وش صار..
ام فيصل: اللي سمعته خذت الرقم وبكره راح اكلمهم..
فيصل: اجل انا طالع..
ام فيصل: مع السلامه وانتبه على عمرك..
فيصل: ا نشا الله.
ونزلت شجون: خير يمه وش صاير؟؟
ام فيصل: اخوك بيتزوج...
شجون: صدق ومن راح ياخذ..
ام فيصل: فجر..
شجون: انتي اللي مختارتها ولا هو..
ام فيصل:لا هو..
شجون: والله يا فيصل ما نت بسهل..
ام فيصل: اجل وش على بالك..
شجون: و فجر قمر مشا الله..
ام فيصل: ايه شايفتها وعاجبتني..
شجون: ايه الله يوفقهم..
ام فيصل: امين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم واللقافه: وش تبي خالتي..
ام مشاري: تبغى رقم بيت عمك..
ريم: ليش وش عندهم.؟
ام مشاري: بيخطبون بنتهم..
ريم: تمزحين يمه..
ام مشاري: هااو المواضيع هذي ما فيها مزح..
ريم: مين نوف ولا فجر..
ام مشاري: لا فجر..
ريم: هههههههههه يا حليلك يا فجر..
نزلت رغد: خير وش اللي يضحك ..ضحكوني معاكم..
ريم: لا يفوتك فجر بتتزوج فيصل..
رغد: كذاااابه ..ههههههههه..
ام مشاري: وش فيكم تضحكون؟؟
ريم: فجر عربجيه وما تعطي احد وجه وشلون فيصل خطبها..
رغد: بصراحه ما يلقون على بعض.. قمة التناقض..
ام مشاري: اسكتي انتي وياها ما عندكم سالفه..
ريم: الله ودي اشوف ردة فعل فجر اذا قالوا اللي خاطبك فيصل..
رغد: تتوقعين راح توافق..
ريم:والله فجر ما تدرين عن خاطرها..
رغد: ايه واضح انها غامضه شوي..
ريم: اجل اروح اكلم العنود واقولها..
رغد: لالا اخاف الخبر يوصل لهم قبل لا تكلم خالتي..
ريم: لالا راح اوصيها ما تقول شي..
واتصلت ريم على العنود..
وليد: الوووو
ريم: الووو هلا..
وليد: مين رغد.
ريم: لا اختها..
وليد: رويم وش تبين؟؟
ريم: عطني العنود وانت ساكت..
وليد: واذا قلت لا..
ريم: بتعطينيها غصب..
وليد: مـــــــافي..
العنود: من على الخط؟؟
وليد: واحد من العيال...
ريم: احسن لك عطني العنود..
وليد: لا يعني لا..
ريم اتصلت على العنود من موبايلها: عنيد خذي السماعه من اخوك..
وشوي الا الاعصار جاي وليد وتدفه وتاخذ السماعه..
العنود: هلا والله وغلا بهالصوت..
ريم: هلا فيك بصراحه اخوك غثه..
العنود: توك تدرين .المهم اخبارك..
ريم: الحمد لله بس عندي لك خبر بمليون..
العنود: وشو؟
ريم: فجر..
العنود: وش فيها؟؟
ريم: فيصل خطب فجر..
العنود فاقعه ضحك: ههههههه فيصل وفجر ما يليق هههههه
ريم: شفتي عاد اصلا باين ان فيصل يحب فجر بس فجر صافطه عليه..
العنود: ايه واضح يا حليلها ودي اشوف ردة فعلها..
ريم: حتى انا..
العنود: هم كلموا امها..
ريم: لا بكره..
العنود: اجل الوعد بكره عندهم..
ريم: وانتي صادقه بصراحه لقطه ما تتفوت..
العنود: ياااي متى يجي بكره واضحك عليك يا فجر..
ريم: المهم الخبر لا يطلع حتى لامك سامعه..لانه عيب يوصل الخبر لام فواز وخالتي ما كلمتهم سامعه..
العنود: ايه عارفه ما راح اقوول الا لعبير..
ريم: ووصيها بعد...
العنود:ابشري..
ريم: المهم تكفين عطي وليد كم حلاوه على بطنه ..على وجهه..اللي هو وبردي خاطري..وتامريني بشي..
العنود: لا توصين حريص لان ضغطي مرتفع منه ..
ريم: باااي.
العنود:الوعد بكره باااي...
وتلف على وليد..
وليد اخذ جواله ومفاتيحه: انا ماشي..
العنود: وين رايح..
وليد: مكان ما اشوف فيه وجهك.
العنود: الوعد اذا جيت..
وليد: يمه خوفتيني.."وطلع"
العنود: اقوم اقول لعبير..


عبير: صدق!!!!
العنود: والله.
عبير: ههههه اجل يا فجير بتروحين عنا..
العنود: ايه حسافه بتنقص الشله..
عبير: تتوقعين بتتغير وتصير مثل نوف وشجون..
العنود: احتمال كبير..
عبير: ووووع ما يليق..
العنود: صادقه..بس بكره بنروح عندهم عشان نشوف ردة فعلها..
عبير: الله ونااااسه متى يجي بكره واضحك ضحك مو طبيعي..
العنود: وانتي الصادقه... بس انتبهي تقولين لاحد..
عبير: اكيد..


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@




اليـــــــــــــوم الثاني..
اليوم هو يوم الاربعاء وكان الوقت الصباح ورغد تصحي ريم للمدرسه..
رغد: ريم يله عاد اصحي..
ريم وهي تلف للجهه الثانيه: طيب شوي..
رغد: بسرعه ما بقى شي وتصفر ..ترانا متأخرين..
ريم: اجل اذا متأخرين راح اغيب..
رغد: قلتي لامي..؟
ريم: مو ضروري..
رغد: رويم ايش اللي مو ضروري ..انا ما راح اتركك ا لا اذا قمتي للمدرسه او رحتي وقلتي لامي انك بتغبين..
ريم: اوووف منك نشبه..
رغد: انشا الله امي ما توافق..
ريم: اوريك يا النذله..
ونزلت ريم عند امها..
ام مشاري: ريم لحد الان ما لبستي وش تستنين؟؟
ريم: يمه اليوم ما راح اداوم..
ام مشاري: وليش انشا الله!!
ريم: اليوم في مهرجان .وحفل..والجنادريه.. والمدرسات راح يغبون ..وصديقاتي ما راح يدامون..
ام مشاري: والله من النصب كل هذا في يوم واحـــد..
ريم: ايه ..وليش انصب..
ام مشاري: غيبي اليوم بس ترى كثرغيابك ترى باقي لك ثلاث مرات بس..
ريم: ايه زين..يله مع السلامه...
ام مشاري: مع السلامه.. الله يهديك يا ريم ..يا حبها للغياب..
وطلعت ريم فوق لرغد..
رغد: انشا الله ما وافقت..
ريم: موتي حره..يله روحي مدرستك يا الدفره..
رغد: اروح لمدرستي اهون لي من مقابل وجهك..
ونزلت رغد..
ريم: خلني اتصل على عنيد واشوف وش تسوي..
ريم: الووو..
العنود: هلا والله وغلا ..صباح الخير..
ريم: مفروض انا اللي اقولها بس يله صباح النور..وش قاعده تسوين..
العنود: اقنع امي اني اغيب..
ريم: ههههه يا حليلك تراني غايبه..
العنود:صدق!! والله ما علي منهم غايبه غايبه..
ريم: وعبير؟؟
العنود: عبير ما عليك منها دفره..
ريم: يعني راح تروح الجامعه..
العنود: لا..
ريم: اجل وشلون دفره..
العنود: يعني هي دايم تغيب بس ما شا الله ما يأثر عليها..اما انا اذا ما حضرت ما فهمت ..عشان كذا امي ما تخليني اغيب..
ريم: وعبير ليش غايبه..
العنود: تقول مالي خلق جامعه..
ريم: عاد عبير متى صار لها خلق لشي..
العنود: يعني ما تعرفينها..
دخلت ام ماجد على العنود: للحين ما لبستي..
العنود: لحضه لحضه ريم.. يمه تكفين شوفي ريم غايبه ورغد بعد<<لازم ازيادات..وحتى بنات عمتي كلهم غايبات وغير هذا كله عبير غايبه...
ام ماجد: وانا وش علي منهم..
ريم: قولي لها عندي حفل ..مهرجان أي شي..
العنود: وايه عندي مهرجان ..وحفل الامهات..والجنادريه واسبوع الشجره وما راح يعطونا شي..
ام ماجد تتنطز: غريبه ما صار معاهم اسبع المرور..
العنود: لا هذا الاربعاء اللي راح..
ام ماجد: غيبي الله يصلحك ويستر عليك..
العنود: واخيرا يمه ما بغيتي..
ام ماجد: ترى اهون..
العنود: لالا تكفين تسلمين يا احلى ام..
ام ماجد: مو لله "وطلعت"
ريم: هاه بشري..
العنود: افراااااج...
ريم: الحمدلله..ا اقول وش رايك نطلع نفطر..
العنود: كان امي تقطعني حته حته..
ريم: انا راح اكلمها..
العنود: طيب قلتي لامك...
ريم: لا..
العنود: مسويه واثقه..اقول روحي اسألي امك بعدين تعالي كلمي امي..
ريم: اوكيه ادعي لي ..بااااي..
العنود: يارب خلي خالتي ام مشاري توافق بسرعه وبعدها امي..وبااااي..
ونزلت ريم للمره الثانيه..
ام مشاري: وش عندك هونتي بتروحين للمدرسه..
ريم: أي مدرسه واي خرابيط الله يهديك..
ام مشاري: الحين المدرسه خرابيط..
ريم: ايه تفاهه في تفاهه مافي شي مهم..
ام مشاري: ايه بسم الله عليك برفسور مو ريم..
ريم: يمه تكفين فكينا من المدرسه انا جايتك بموضوع ثاني..
ام مشاري: وشو الموضوع اللي نازله ست الحسن والدلال ريم عشانه..
ريم: الله يسلمك ويكثر من امثالك على هذا الاطراء الرائع.. والموضوع سلمك الله انه...انه بنات عمي العنود وعبير عرفتيهم!!
ام مشاري: هااو..وش قالولك فاقده الذاكره..
ريم: لا بس اذكرك فيهم..
ام مشاري: ايه وش فيهم..
ريم: هم غايبين..
ام مشاري: طيب وبعدين وين المشكله...
ريم : المشلكه ان انا اقترحت عليهم اقتراح..
ام مشاري: اللي هو؟؟
ريم: بما إنا في البيت قاعدين لا شغله ولا مشغله قلت نروح نفطر برى البيت بعدين يجون عندي..
ام مشاري:لا يعني لا..
ريم: يمه تكفين..وتعالي معنا وسعي صدرك..
ام مشاري: ما احس ان لها داعي..
ريم حست ان امها بدت تلين: يمه تكفين طفشانه وزهقانه وضايق خلقي وتعبانه ولا تخليني اصيح..يمه تكفييييييين..
ام مشاري كسرت خاطرها بنتها: اوووف متى تتزوجين وافتك منك .يله روحي..
ريم:عاشت عاشت بلادي اقصد عاشت امي"وقامت وحبت راس امها وطارت على طول لفوق واتصلت على العنود"
ريم: الوووو..
العنود: هلا بشري..
ريم: وافقت بس باقي امك..
العنود: انا اقول تعالي بيتنا واقنعيها في البيت احسن..
ريم: ونعم الراي..انا لابسه وجايتكم طيران..
العنود: وانا راح استقبلك بالمطار بسرعه لا تطوين..
ريم: ثواني..
ولبست ريم بسرعه ..والله لو انه للمدرسه ما سوتها وخذت السايق وراحت بيت عمها ابو ماجد..
ريم: السلام عليكم..
ام ماجد: مين ريم ..وعليكم السلام يا قلبي تو ما نور البيت..
ريم: منور باصحابه وش اخبارك خالتي عساك بخير ومرتاحه..
ام ماجد استغربت اسلوب ريم: الحمدلله بخير وش اخبارك انتي والولده والوالد واخوانك..
ريم: بأختصار كلهم بخير..
ام ماجد: يا حيا الله من جانا..
ريم: الله يحيك ..أحم أحم .. إلا خالتي بطلبك طلب ولا ترديني..
ام ماجد: ما عاش من يردك..
ريم: الطلب هو....هو ان ودنا نفطر برى البيت انا والعنود وعبير ومعانا الخدامه والسايق وبعدها راح يرجعون البنات معاي نكمل السهره في بيتنا..
ام ماجد: موافقه والله بس عشانك..
ريم تبوس راس ام ماجد: تسليمن يا حلى خاله اجل انا طالعه عند البنات..
ام ماجد: الله معاك..
وطلعت ريم غرفتة العنود وعبير...
ريم: هااااي..
العنود: هايااات ...بشري.
ريم: الامور ميه ميه..
العنود: الله يبشرك بالخير..
ريم: اجل وين عبير..
العنود: يعني شي جديد اكيد نايمه..
ريم: خلينا نروح نقومها...
العنود: لو نفجر عندها قنبله نوويه ما صحت..
ريم: راح نصحيها بالطرق الثانيه على قولة امي..
العنود: وعلى قولة فجر لا رحمة بعد اليوم..
ريم: على طاري فجر اليوم راح نروح لهم زين..
العنود: اكـــــــــيد بس متى راح يتصلون عليهم..
ريم: ابسأل شجون اليوم..
العنود: احسن عشان نضمن ان نحضر الموقف وما تكون روحتنا على الفاضي..
ريم: ههههه يا حليلك يا فجير.....يله يله خلينا نروح نصحي السودانيه..
العنود: يله..
ريم: عبير...عبيــــــــــــــــر...
عبير:.....................
ريم: وش رايك يا العنود نطب عليها وندغدغها لما تصحى..
العنود: يله..
والمسكينه طبوا عليها وهي انواع الضحك..
عبير: هههههه خلاص ههههههه تكفون هههههه قمت قمت هههههه آآآه بطني ههههه
ريم: بتصحين؟؟
عبير: هههه والله بصحى ههههههه بس قومي عني..
وقامواا عنها..
عبير: اووووووووه حسبي الله عليكم في احد يقوم احد بهذي الطريقه..
ريم: انتي ما خليتي لنا الا هذي الطريقه...
عبير: اصلا انتي وش جابك بيتنا من صباح الله خير..
ريم: هين يا عبيروه انطقي في البيت وانا والعنود راح نطلع ونخليك ولو تموتين ما اخذتك معنا..
عبير: ليش وين راح ترحون..
العنود: ريم جايه تقنع امي نطلع نفطر وبعدها نروح بيتهم..
عبير: وامي وافقت؟؟
العنود: ايوه..
عبير: اجل خلاص راح اروح معاكم..
ريم:لا يعني لا..
عبير: اصلا من قال اني اسأل انا اقول بأروح معاكم ما قلت اروح معاكم ولا لأ..؟
ريم: بعد مع الشين عمى عين..
عبير: يا الله احس اني متكسره..
ريم: بدت حليمه في عادتها القديمه..
العنود: يله قومي بسرعه تراني مليت من هالبيت..
وراحت عبير ودخلت دورة المياه"الله يكرمكم" وبعدها لبست وتكشخت وكل هذا بالحركه البطيئه وريم والعنود موصله معاهم..
عبير: خلصت..
ريم والعنود: واخيـــــــرا..
وبعدها طلعوا وتمشوا كان الجو الصباح شي.. وبعدها راحوا الفيصله وجلسوا بستار بكس وريم تذكرت حبيب القلب سليمان يوم يعطيها الساعه..
العنود :رويم رويم وصقه انشا الله 
ريم:وجع تراني ابغى اذني خير..
العنود: اقول رويم بجد بجد تتوقعين فجر توافق..
ريم: الصراحه والله ما ادري..
العنود: والله ما اتخيل جلستنا بدونها..
ريم: وش نسوي حتى انا والله كل ما تذكر إنا راح نفقدها بصراحه تخنقني العبره..
عبير: صادقه..فجر تعطي المكان جو خاص..
العنود: عاد الصراحه اخر شي توقعته فيصل يخطبها.
ريم: هو باين انه يحبها بس اللي ما توقعته انه يخطبها بالسرعه هذي..
عبير: شكلها طيرت عقله بالشاليه..
العنود: المشكله فجر ساحبه عليه لو انه معطيته وجه كان اقول..
عبير: فجر ساحبه على الكل ما يهمها احد..
ريم: ايه ما شا الله عليها ما يهمها احد..
العنود وعبير: ليش من يهمك انتي..
ريم اخترعت وفي نفس الوقت ارتبكت: بسم الله الرحمن الرحيم....وبعدين انا ما يهمني احد..
العنود تطالعها بنص عين: علينا..
عبير: اشتغل ساعه كامله اذا ما كنتي تحبين احد..
ريم تسوي نفسها واثقه: اجل بتشتغلين في بيتنا لاني ما احب احد..
العنود: رويم باين في عيونك تكلمي..
ريم: والله كيفكم صدقتوا صدقتوا ما صدقتوا براحتكم انا ماشيه..
العنود: يا الخوافه..
عبير: يله بس يا الشجاعه..
ريم: الا انا المفروض اسألكم..
عبير والعنود تقلبت وجيهم: عن ايش..
ريم قالتها كذا بس يوم شافت ردة فعلهم عرفت ان عندهم اشيأااات:من تحبون انتي وياها..
العنود تسوي نفسها واثقه: قلبي مسكر عليه وبعدين انا ما احب هالحركات..
ريم صدقت العنود ولفت على عبير: وانتي يا عبير..
عبير مر تبكه: انا......انا ما احب احد..
العنود شكت: يله عاد مين..
عبير: اوووه ترى راسي مصدع ومالي خلق يله بس مشينا..
ريم: يا حبها للتصريف بس مصيري اعرف..
وطلعوا من الفيصبيه وبعدها رجعوا لبيت ابو مشاري..وناموا لحد ما جات رغد..
رغد دخلت غرفة ريم وشغلت الانوار وشافت ثلاثة اشخاص وشالت عنهم اللحاف..
رغد: رحنا بوحده ورجعنا بثلاث..
ريم صحت: جيتي..
رغد: لا رحت...ما شا الله جمعتي الجماعه كلهم..
ريك: اجل مثلك يا الدافوره احد يروح المدرسه يوم الاربعاء عيب عليك..
رغد: والمشكله كلهم نفس الطينه منك..
ريم: على قولتهم وجهان لعمله واحده..
رغدبعصبيه\: عليك نور..يله قوميهم عشان الغدا..
ريم: طيب وش فيك معصبه..
رغد: لانكم انانيات مخليني اروح اداوم في الشمس وانتم نايمين في العسل..
ريم: وازيدك من الشعر بيت..فاطرين برى وتمشينا بالفيصليه وبعدها شرينا لبس لليوم وشرينا هديه لفجر وسويناها باسمانا وانتي مومعانا<<لازم الصواريخ ولا ما تطلع ريم..
رغد بتبكي: كل هذا سوتيه وانا ماني معاكم كيف طاوعك قلبك يا الانانيه..
ريم: قلبي غصب عليه يطاوعني وش اسويلك..
رغد: طيب شريتي لي لبس وحطيتوني معاكم في الهديه..
ريم: لا يعني لا بنات ثالث لا لو انك علمي يمكن بس ادبي لا..
رغد: هين ارويكم..
ريم رحمتها: رغوده تعالي امزح معاك ما شرينا شي..
رغد: والله لو انكم شارين كان ذبحتكم..
ريم: اجل امزح عليك شارين..
رغد وصلت معاها: شريتوا ولا ما شريتوا عشان اتفاهم مع امي..
ريم خافت: لالالا ما شرينا شي بس هدي..
رغد تصارخ: يله قوميهم بسرعه الغدا..
العنود صحت من صراخها: رغد وجع وش ذا اللسان اذاعه في الراديو مو بنت منكسره رجلها..
ريم: ابغى اعرف وش دخل منكسره رجلها في طولة اللسان..
العنود: اجل طالعه غبيه مثل البقره اللي جنبي"تقصد عبير"يا غبيه المنكسره رجلها تكون هاديه وباين فيها الصيحه فهمتي..
ريم تتنطز عليها: بسم الله عليك بسم الله عليك يا بنت عمي اقري على نفسك الصباح والمغرب ولا تقولين لا أحد سامعه 
العنود: تتميلح: المفروض اعطيكيم شوي مما اعطاني الله ..
ريم: اقول قومي وانتي ساكته وقومي اختك تصرفي معها صراحه ما لي خلق لها..
رغد رجعت معصبه: ما بعد قمتوا..
ريم: باقي خيشة النوم قوميها..
رغد:عبير اوريك فيها..
راحت رغد جابت كاس مويه بارد وزياده على كذا حاطه فيه ثلج وكبته على عبير..
عبير: اوه اوه وجع انشا الله ..الله ياخذك يا البايخه..
رغد موصله معاها: قومي لا اذبحك هنا والثنتين ذولي معك..
العنود تهمس لريم: يمه اختك تخوف اذا عصبت ..
ريم: اسكتي بس ما شفتي شي ابوي يخاف منها..
العنود: مسكينه يا بنت عمي تعالي عندي وانا ادافع عنك بدال ذا النعجه اللي عندي..
ريم: ودي يا بنت عمي بس حكم القوي على الضعيف..
رغد: خمس دقايق وكلكم نازلين مفهوم..
ريم والعنود: مفهوم ابله..
رغد نزلت وضغطها مليون ما تشوف قدامها لانها رايحه المدرسه غصب ما تقدر تغيب تخاف يفوتها شي وخصوصا الاختبارات قربت..
بعد خمس دقايق نزلوا وتغدوا مع العائله وهم بطبعهم ما يتغطون يتحجبون بس..
مشاري: مشا الله عيال اقصد بنات عمي هنا..
العنود: ليش ما عجبناك..
مشاري: لا عاجبيني.. حيا الله من جانا..
ابو مشاري: وشلون ابوكم عساه بخير..
عبير: ليش عمي ما شفته بالشركه..
ابو مشاري: لا والله اليوم ما مر علي..
مشاري: مشا الله انتوا خلصتوا دراسه..ولا ايش..
العنود: لا وش خلصنا دراسه تونا..
مشاري: يعني اليوم ما داومتوا..
عبير: انت صاحي اليوم الاربعاء..
مشاري: واذا كان اليوم الاربعاء..
العنود: عندنا قاعده يا اخ مشاري تقول "لا دوام يوم السبت والاربعاء "..
مشاري: مشا الله عليكم ومين اللي طلع القانون الجديد ولا القاعده على قولتكم..
عبير: ماجلان.
العنود: لا يا غبيه هذا قاعدة"لا مذاكره من الكتاب.. تكون من الدفتر"
عبير: اجل منهو..
ريم: والله انك بقره على قولت اختك هذا ابن حيان..
عبير: ايه صح يا مشاري ابن حيان..
مشاري: ابن حيان قايل لا تداومون السبت والاربعاء..
الثلاثه:ايه..
مشاري: اجل ما جلان وش قال؟؟
العنود: قال ماجلان سلمك الله المذاكره الصحيحه ما تكون من الكتاب بل من الدفتر واسئلة الواجب واسئلة المراجعه..
مشاري: ممكن اسأل سؤال..
الثلاثه: خير اسال..
مشاري: كيف تنجحون؟؟
العنود: يا اخ مشاري نمشي على قانون روبيرتو كارلوس..
مشاري: اللاعب!!!
العنود: ايه اللاعب يقول ان الطالب او الطالبه المجتهد هو اكثر واحد يكتب براشيم ايام الاختبارات ..عرفت كيف ننجح.
مشاري: والله يصلح تالفون كتاب قواعد وقوانين للطلاب والطالبات اللي عقولهم دروج مثل عقولكم..
عبير: مشكور اخوي مشاري على المدح اللي تمدحه لنا..
العنود: وانشا الله نردها لك بالافراح..
مشاري: مع السلامه قبل يجي عقلي شي واصير مثلكم..
الثلاثه: مع السلامه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعــــــــــد الغدا..
جلسوا عند التلفزيون ويعلقون على هذا ويحشون هذي ويستهبلون ويقلدون..
العنود: اقول رويم ما ودك تتصلين على شجون..
ريم: ليش؟؟
العنود مصدومه: تسأليني ليش..افا ما هقيته منك وشلون تتغيرين في يوم وليله..وانا تاركتك زي الفل والحين وش جاك وين حب اللقافه اللي زرعته فيك..
ريم: الحمدلله حصدته وبعته في سوق الخضار ههه..
العنود: المهم كلميها بسرعه..
ريم: زين زين.. وطوا صوت التلفزيون"واتصلت عليها.."
ريم: الووو..
شجون: هلا والله..
ريم: كيفك وش اخبارك وعلومك والوالده والوالد والاخوان..
شجون: الحمد لله كلنا بخير..
ريم: ايه ..اقول شجون..
شجون: امري..
ريم: ما يامر عليك ظالم بس كنت بسألك متى امك راح تكلم ام فواز عشان فجر..
شجون: هي قالت المغرب..بس ليش؟؟
ريم: لا سلامتك بس حبيت اتطمن على بنت عمتي..
شجون: ترى ما حنا ما كلينها..
ريم: افا ما هقيتها منك..المهم ما اطول عليك ...مع السلامه.
شجون: مع السلامه.......غربيه ليش تسأل....هههههه ما غريب الا الشيطان يعني ريم واللقافه لازم تعرف كل شي يحليلها خبله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&عنـد البنات..
العنود وعبير: متى؟؟
ريم: المغرب..
ريم: تصدقون توني اكتشف إنا ملقف بزياده..
عبير: هذي فطره عندنا مو مكتسبه..ما نقدر نغيرها..
العنود: ودي اعرف طالعين على مين..
ريم:والله ما ادري بسأل امي وأشوف..
العنود: لالا امك ما لها دخل في السالفه اسألي ابوك..
ريم: صح اسأل ابوي..
عبير: قوموا يله عشان تقوموني رجلي ما ادري وش فيها..
العنود: اصلا انتي متى دريتي وش فيها كل يوم تقول نفس الكلمه ما ادري وش فيها..
ريم: يله بسرعه خلونا نجهز بس وين رغد..
العنود: نايمه..
ريم: اجل نروح نزعجها وبعدها نلبس..
العنود وعبير وعيونهم تطلع شرار من النذاله: يله..
راحوا عند رغد وازعجوها المسكينه لما بغت تصيح منهم وبعدها لبسوا ونزلوا عند ام مشاري..
ام مشاري: مشا الله لابسين على وين؟؟
ريم: يمه نسيتي اليوم عند عمتي ام فواز..
ام مشاري: طيب خلوها بكره..
ريم انفعلت: لالالا اليوم يعني اليوم..
ام مشاري: طيب تونا بدري..
العنود: خالتي وش فيك علينا بنروح بدري عشان ننبسط..
ام مشاري: بسلامتكم سلموني على ام فواز..
ريم: يوصل انشا الله يله بنات مشينا..
البنات: يله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيــــــــــــــــــت ابو فواز

نزلوا البنات من السياره وضربوا الجرس وبعدها دخلوا ..
ريم: عمتي ...عمتي..
ام فواز: يا هلا والله وسهلا تو ما نور البيت..
البنات: منور بأصحابه..
ام فواز: وش اخباركم وش علومكم.
البنات: الحمد لله بخير..
ريم: عمتي امي تسلم عليك..
ام فواز: الله يسلمها من الشر..
رغد: اجل عمتي وين نوف وفجر..
ام فواز: فوق اطلعوا عندهم..
ريم: يله مشينا<<مسويه القائده..
رغد: عيب عليك انا الكبيره..
ريم: بس انا صاحبه الفكره..
العنود: يا الكذابه انا صاحبة الفكره..
عبير: لا انتي ولا هي انا ويله امشوا وانتو ساكتين..
وطلعوا البنات وطبعا هم ما يدرون انهم راح يجون..
فجر: مين البنات!!!! يا هلا والله وغلا..
البنات: هلا فيك..
ريم: هلا بالعروـــــــــــــــــــــ
العنود تصقع ريم لما صقعت في الجدار: هلا والله بالزينه..
البنات ميتين ضحك على شكل ريم وهي طايره..
فجر:ههههه وش فيك عليها؟
العنود: ما عليك منها الملقوفه..
ريم: آآآآآآآآآآآآآآآآآه..آآآآآآآآآآآآه حسبي الله عليك طيرتيني..
العنود: احسن..
عبير: اجل وين نوف..
فجر: بروح اناديها.."وراحت"
رغد: ريم يا أم لسان طويل بغيتي تفضحينا..
العنود: المشكله من امس وهي توصي فيني وفي عبير..
ريم: زلت لسان ما تسوى علي.. عنيد وجع ما ادري انتي من ايش مخلوقه..
العنود: ترى بأعجنك الحين بصراحه رفعتي ضغطي زين ما حست ...
ريم: خلاص خلاص حصل خير مصيرها تعرف..
وبعدها دخلت نوف وفجر..
نوف: هلا والله ببنات خالي..
البنات يسلمون عليها: هلا فيك.
وقعدوا شوي يسولفون بعدين ذكرت ريم..
ريم تهمس للعنود: اقول العنود..
العنود: خير..
ريم: خلينا ننزل تحت عشان نحضر المكالمه وتكون معانا فجر لان اذا ما حضرتها ما راح تقول لها عمتي الا لما نروح وتصير جيتنا على الفاضي..
العنود: ايه.....احم بنات وش رايكم ننزل عند عمتي تحت مسكينه لحالها..
نوف: لا عادي خذوا راحتكم..
ريم: لالا راحتنا من راحت عمتي..
فجر: وش هالحنيه الزايده وش عندك انتي وياها..
رغد تبي تنقذ الموقف: لا بس حرام عمتي لحالها ما يصير لو امي معانا كان عادي..
عبير تكمل: خلونا ننزل احسن..
نوف وفجر: كيفكم..
ونزلوا تحت..
ام فواز: وش عندكم جالسين عندي انتوا بالعاده ما تحبون جلسة الحريم..
ريم: انتي يا عمتي غير عن كل الحريم..
العنود: انتي يا عمتي الجلسه معك ما تنمل..
عبير: ومن سوالفك و حنيتك وطيبتك الله لا يحرمنا منك..
ام فواز مصدومه: مشا الله وين سامعين هالكلام في أي مسلسل وش عندكم..
العنود: ليش شافتنا لين على غفله ..لا ابد هذا تعبير من داخل القلب..
ام فواز: ايه واضح من داخل القلب..
وبعدها رن التليفون..
الاربعه يطالعون بعض وفيهم الضحكه..
ردت العمه ام فواز على التيلفون..
ام فواز: الوووو...هلا......لا.......اخوي اقولك غلطان.."وسكرت السماعه"
طاحت وجيه البنات..
نوف: يمه مين كان عند التليفون..
ام فواز: هذا غلطان مزعجني من الظهر..
فجر: احقريه ولا عاد تردين على التليفون..
ريم بسرعه: لا وش ما ترد على التليفون لازم تردين يمكن شي ضروري ولا شي..
العنود تكمل وهي منفعله: ايه يمكن شي ضروري ..ردي واذا سمعتي صوته سكري في وجهه..
ام فواز: طيب طيب بس وش فيكم شبيتوا..
العنود: لا شبينا ولا طفينا بس يعني نحرصك..
ام فواز: انتو اليوم مو طبيعين..
فجر: من ناحية مو طبيعين مو طبعيين بس ما ادري وش عندهم..
الا التليفون يرن ...
الاربعه حطوا يديهم على قلبهم..
ام فواز ردت: الوو وبعدين معاك..
ام فيصل: هااو يا ام فواز وش فيك..
ام فواز تفشلت: معليش يا ام فيصل كان واحد مزعجني ومطلعني من طوري..
البنات سمعوا كلمة ام فيصل خلاص ما قدروا يضحكون بس تحملوا..
ام فيصل: ايه معليش وش اخباركم وش علومكم وش مسوين..
ام فواز: والله الحمدلله تمام بخير وش اخباركم انتي وشجون والعيال..
ام فيصل: والله كلهم بخير...الا يا ام فيصل..
ام فواز: امري..
هنا البنات كانوا يطالعون فجر ..وفجر كانت تطالع التليفزيون واذنها مع امها من يوم سمعت طاري فيصل..
ام فيصل: والله يا ام فواز ما ادري وش اقولك لكن بدخل في الموضوع على طول..
ام فواز: امري..
ام فيصل: والله ولدي فيصل نوى يتزوج فأنا قلت لو الف الديره كلها ما راح القى احسن من بنات ام فواز..
ام فواز:والله هاذي الساعه المباركه يا ام فيصل ولنا الشرف بعد..
هنا البنات خلاص راحوا فيها ..كانت العنود حاطه يدها على فم ريم عشان ما تضحك ورغد حاطه يدها على عبير عشانها ما عاد تقدر تتحمل اكثر..
ام فيصل:والله حبيت اخطب بنتك فجر حق ولدي فيصل..
ام فواز: والله ما راح القى احسن منكم نسب ولا احسن من ولدكم ..وانا من ناحيتي ما عندي مانع بس اشاور ابوها والبنت وارد لكم...
ام فيصل: ا نشا الله ومتى ما ردت سواء كانت موافقه ولا ما وافقت فأحنا اهل وحبايب..
ام فواز: اكيد يا ام فيصل..
ام فيصل: اجل تامرني بشي..
ام فواز: لا سلامتك..
ام فيصل: مع السلامه ..
ام فواز: مع السلامه..
فجر حاطه يدها على قلبها من الخوف وهذا اللي كانت حاسبه حسابه..نوف كانت مبسوطه لانها عارفه انه اكيد فجر مو هي .. والبنات يطالعون فجر ويستنونها تتكلم او أي شي..
ام فواز تطالع فجر وهي مبتسمه:والله وكبرتي وصرتي عروس يا فجر..
فجر خلاص ذابت من الحيا..
فجر تسوي نفسها ما تدري وش السالفه: انا كبيره من زمان"وتوها بتقوم"
الا ام فواز نادتها: تعالي يا قلبي بأكلمك وين بتروحين..
فجر : سمي يمه..
البنات يطالعونها وكأنهم يطالعون مسلسل..
ام فواز: هذي ام فيصل تخطبك لولدها فيصل..
فجر منزله راسها:................ وهي ميته حيا وجهها احمر وتحرك رجلينها وتفرك ايدينها من التوتر..
هنا ريم خلاص بتضحك بس العنود انقذت الموقف وحطت خداديه على فمها..
ام فواز: عاد انتي فكري زين يمه وترى الولد ما ينعاب ولا راح نلاقي احسن منهم..
نوف: احلى احلى يا العروسه..
فجر بصوت واطي: اسكتي انتي..
العنود خلاص ما قدرتتسكت وضحكت لانها اول مره تشوف فجر مستحيه..:هههههههههههههههه
فجر: عنيد والله انك با يخه.
وبعدها فقعوا البنات ضحك ":ههههههههه
فجر: والله سخيفين "وطلعت فوق"
ريم: هههههههههه يا حليلها والله تعرف تستحي..
العنود: وجها احمر من الحيا مسكينه..
رغد: آآآآآه يا قلبي صار يعورني..
عبير:هههههههه يمه ههههههههههه يمه بطني ههههههه سكتوني هههههههه
العنود: عبير خلاص عاد..
عبير: ههههههههه العنود ههههههه سكتيني هههههه بطني ما اقدر..
ام فواز: عاد اعقلوا عن بنتي تراها تستحي وعقبالكم وتضحك عليكم,,
العنود: والله يا عمتي بنتك متزوجه ما قدرت اتخيل شكلها..
ام فواز: وليه انشا الله ..
العنود: ما ينفع فيصل رومنسي وبنتك انواع العرابجه ما يصلح..
ام فواز: بسم الله على بنتي الدلع والرقه كلها فيها..
العنود: اذا الدلع والرقه في فجر اجل نوف وش تطلع..
ريم: المياعه هههههه
وفقعوا البنات ضحك..
نوف عصبت: والله انكم تافهات.."وطلعت فوق مع اختها"
والبنات يضحكون اكثر..
ام فواز: وانتوا جايين تطنزون على بناتي..
رغد: حشى عمتي بس نوف عاد دلوعه بزياده..
ام فواز: يحق لها..
عبير: آآآآآه آآآآآآآه بطني يمه بطني ..بطني يعورني..
ام فواز: احسن تستاهلون..
عبير: عمتي ترى نمزح مو جد..
ام فواز: هالامور ما فيها مزح؟؟
ريم: اقول خلونا نروح نراضي البنات كلهم زعلوا..
العنود: فجر بترضى بسرعه اما نوف حبي راسها عشان ترضى.
رغد: يله مشينا..
وطلعوا البنات وقعدوا يراضون فجر وفعلا رضت بسرعه اما نوف طلعت الشيب في راسهم لما نفخت عليها العنود نفخه مريعه وتعدلت بعدها.وعلى قولة العنود بنات ما يجون الا بالعين التركواز ..واثقه البنت وبعدها طلعوا ...وفي السياره انواع التعليقات والتوقعات لما وصلوهم لبيتهم وبعدها راحوا ريم ورغد لبيتهم وحكوا لامهم وش صار وبعدها نااااامواا

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@

فجر مسكينه حالتها حاله من يوم عرفت بالسالفه ..طول الوقت تفكر بفيصل وحتى يوم كانوا البنات عندها كانت طول الوقت سرحانه وتفكر ..وتذكرت المواقف اللي صارت بينها وبين فيصل ..كيف كان يطالعها وهي ما حست فيه ولا مره فكرت انه يحبها او أي احد ثاني يحبها او حتى انها تحب احد وبعدها جا على بالها موقف يوم كانوا يلعبون بالدبابات...
فيصل: فجر..فجر ممكن توقفين شوي..
فجر مستغربه"وش يبي هذا":خير امر..
فيصل مبتسم: ما يامر عليك ظالم بس خلينا ناخذ بريك شوي وبعدين نكمل..
فجر ما حست انه يبي يقعد معاها شوي:احس انه ماله داعي للبريك..
فيصل:طيب واذا قلت لك طلبتك..
فجر ما حبت ترده: خلاص خمس دقايق بس..
فيصل في نفسه"خمس دقايق بالنسبه لي خمس سنيين"
فيصل: احم..احم فجر انتي بأي سنه"وجلس وجلست فجر جنبه"
فجر انا بثاني ثانوي..
فيصل: ما شا الله الايام تمشي بسرعه..
فجر: ايه الله يعين..
فيصل: طيب انتي شاطره بالمدرسه<<ما عنده سالفه..
فجر في نفسها" وش ذا السؤال البايخ":ايه ما علي..
فيصل: ايه بسم الله عليك..
فجر تبغى تقطع عليه سوالفه: ما خلصت الخمس دقايق..كنها طولت..
فيصل: ليش مليتي مني بهالسرعه..تراني قايل خمس دقايق مو خمس ساعات..
فجر: ايه بس احنا في سباق..
فيصل: طيب عادي..
فجر"يا ليل ما اطولك": طيب انت وين تشتغل..؟؟
فيصل ما صدق على الله انها سألته وعطته وجه: انا ما اشتغل انا ادرس بالجامعه ادارة اعمال..
فجر:اها ما شا الله وانت الولد الوحيد صح..
فيصل فرح اكثر:ايوه وشجون هي البنت الوحيده..
فجر: ايه ما شا الله باين عليها دلوعه ومدلله بسم الله عليها..
فيصل: حتى انتي باين عليك انك رقيقه وهاديه<<من على جنب..
فجر استحت: تسلم..
فيصل: الله يسلمك..
فجر: اتوقع إنا تأخرنا يله نرجع للتحدي..
فيصل: شكللك متحمسه..
فجر: ابي اكسر روسكم يا العيال شايفين انفسكم..
فيصل: وانا منهم..
فجر: ليش انت ما تعد نفسك واحد من العيال..
فيصل تفشل: ايه هين اوريكم يا البنات..
فجر قامت تضحك على عمرها لانها ما انتبهت ان فيصل كان يحاول يتقرب منها ويسولف معها وهي حتى الاحساس ما حست فيه وغير هذا كله دفشه معاه
وتذكرت يوم رجعوا من المطعم..
فيصل قرب منها بالمره وهي تحته: احم احم..
فجر رفعت عيونها على فيصل بعدين نزلتها:.....
فيصل: فجر..
فجر وهي تربط الرباط حق الجزمه: هلا..
فيصل: أأأأأ وش كنت راح اقول..
فجر: اممممم..
فيصل في نفسه"طيب عطيني وجه": تصدقين نسيت..
فجر خلصت ووقفت: صدق!! اجل اذا تذكرت نادني..
وتوها بتمشي الا فيصل مسك ايدها: لحظه..
فجر انصدمت وشلون تجرا ومسك ايدها وصارت تطالع بأيدها وفيه وبعدين قالت بكل برود: ممكن تترك ايدي..
فيصل استوعب الحركه وتركها بسرعه: فجر لحظه اسمعيني طيب..
فجر بقلة صبر: تذكرت السالفه..
فيصل: هي سالفه وحده ما في غيرها..
فجر كتفت ايديها: اللي هي..
فيصل: فجر ليش تعامليني كذا..
فجر: وش تبيني اعاملك ا نشا الله ؟؟
فيصل: خفي علي شوي..
فجر: وبعدين معاك عندك سالفه ولا اروح..
فيصل في نفسه" عربجيه هالبنت وما عندها وقت بس اموت فيها": الا في سالفه..
فجر: اخلص وراي شغل..
فيصل اخذ نفس وقال بسرعه: فجر لو اجي واخطبك توافقين..
فجر وكأن احد كاب عليها مويه باردده اخر شي توقعته ان فيصل ممكن يقولها اخطبك:...................
فيصل: انا حبيتا قولك انتي اول واعرف رايك بعدين اخلي امي تكلم امك وبعدها اجي اخطبك من ابوك رسمي..
فجر تحاول تجمع لها كلمتين تقولها لفيصل لان المفاجئه شلت لسانها: بصراحه ما ادري وش اقول لك بس انت فاجئتني بالموضوع..
وراحت بسرعه وتركته..
ماتت ضحك على اسلوبها وصارت تشوف الدنيا بنظره ثانيه حست انها بدت تتقبل فيصل..وبدت تحس بمشاعر غريبه اول مره تحسها بحياتها ..ولابتسامه ما فارقتها..
فجر: لازم استخير واللي كاتبه ربي بصير..
قطع افكارها صوت الباب..
فجر: مين..
نوف: اختك..
فجر ما ودها تجي نوف تخاف تحرجها: تفضلي..
نوف والابتسامه شاقه الوجه: اهلين فجوره..اهلين بالعروسه..
فجر بحيا: نوف اذا بتستهبلين اطلعي برى ترى مالي خلقك..
نوف: لالا خلاص ابعقل..تصدقين فجوره..
فجر: لا ما اصدق..
نوف: وهذا وانتي بتتزوجين اسلوبك كذا..
فجر: نويف ترى بأقلعك برى..
نوف: فجوره قلبي والله البيت من دونك ولا شي..
فجر ضاق صدرها وتوها تفكر انها بتفارق امها وابوها واخوانها واهم شي اختها:نوف تكفين لا تضيقين خلقي وبعدين انا ما قررت..
نوف: بس يا فجر قبل لا تاخذين أي قرار فكري وتذكري ان فيصل تراه رجال وما يعيبه شي وما اظن انك راح تلاقين احسن منه وخصوصا ان نعرفه ونعرف اخلاقه وامه ما شا الله عليها طيبه وحنينه وشجون بعد طيوبه..
فجر: والله صح الكلام اللي تقولينه بس بصراحه اول مره افكر بشي مصيري وانا اقرر فيه..
نوف: اكيد يا قلبي انتي كبرتي ولازم تتعودين على المسئوليه وهذي اول خطوه لك انك تتحملين مسئوليتها..
فجر: بصراحه يا نوف ولأول مره اعترف واقول اني خايفه..
نوف: اكيد بتخافين وانا لو مكانك جلست ابكي من الخوف..
فجر: طيب انتي وش رايك..
نوف: الراي الاول والاخير لك ..وانا اقول استخيري واذا حسيتي نفسك مرتاحه له وافقي وبدون تردد..
فجر: هذا رايك؟؟
نوف: ايه هذا رايي والراي الصح بعد..
فجر: والله محتاره..
نوف: انتي فكري على مهلك وما في احد راح يضغط عليك ويله نامي الحين وارتاحي وانا بعد بروح انام...
فجر: تصبحين على خير..
نوف: لالا اذا الزواج يعلمك الرومنسيه يا ريتنا زوجناك من زمان..
فجر: اقول ما ودك تنقلعين عن وجهي ..ما بقى الا البزارين..
نوف: تدلعي من حقك تدلعين علينا لانك اول وحده تتزوج في الشله حتى عبير الكبيره ما تزوجت..
فجر: الله واكبر كبيره..تراها اكبر مني بسنتين او ثلاث..
نوف: على طاري الدراسه بتوقفين ولا راح تكملين..
فجر: لا اكيد راح اكمل..الا تعالي تراني ما بعد وافقت..
نوف: بس عيونك تقول موافقه..
فجر: ترى اليوم خاطبيني..
نوف: عادي واذا صار ياما بنات من اول ما يسألونهم اهلهم يقولون الشور شورك يا يبه..يعني موافقين حتى بدون ما يفكرون لو ثانيه وحده..
فجر: ترى راسي عورني من كثر بربرتك يله روحي غرفتك انا وحده تعبانه وابي اناااام..
نوف: زين زين طلعت.."يوم وصلت عند الباب"طلعت يا العروسه العربجيه وما اقول الا الله يعينك يا فيصل "وسكرت الباب"
فجر محتاره: يعني لهدرجه انا عربجيه..بس انا ما احس نفسي عربجيه..اجل اصير مايعه مثل نويف لالالا مستحيل انا ما احب هالحركات انا ابغى اصير مثل العنود مثلي الاعلى في الحياة
وبعدها نامت من كثر التفكير في فيصل وغير فيصل يعني نفسها<<احلفي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
صباح يوم الخميس..
فيصل ينزل بسرعه من الدرج وراح عند امه وهو يفحط..
ام فيصل: خير خير وش فيك وش صاير.
فيصل: هاه يمه ردوا عليك..
ام فيصل: الحمد لله والشكر بس احد يرد على احد الصباح مجنون انت ولا مخك فاصل وبعدين يمكن يطولون..
فيصل: يطولون يعني كم ساعه؟؟
ام فيصل: كم ساعه!!! صدق يا وليدي انك مخفه على قولتهم قل كم يوم كم اسبوع مو كم ساعه..
فيصل: اسبوع !! ليش اسبوع..
ام فيصل: فيصل ترى طلعت الشيب في راسي ما تفهم انت هذا زواج مو لعبه..
نزلت شجون على صراخهم..
شجون: خير وش صاير على الصباح وليش هالصراخ..
ام فيصل: اخوك الحمدلله والشكر يسأل اذا اتصلوا وردوا علينا ولا لأ...
شجون: فصول اركد يا المرجوج خل البنت تفكر على راحتها..
فصل: جتنا الثانيه..طيب انا مستعجل..
شجون: والله لو انا خليتهم شهر بس افكر ..هذا مستقبل مو لعبه..
فيصل: ما اقول الا الله يعين اللي بتاخذينه بيطلع له قرون في راسه..
شجون: اصلا يحلم انه ياخذني..
ام فيصل: بسكم عاد هواش وانت يا فيصل اركد ولا ترج الناس معك..
فيصل: انشا الله يمه...انا طالع تبون شي..
شجون وام فيصل: سلامتك..."وطلع"
شجون تبي تعصب بأمها شوي: يمه صدق الجماعه ما ردوا..
ام فيصل عصبت: جتنا الثانيه ..اقوم ازين لي..
شجون: يمه تعالي امزح معاك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وبعد اسبوع من الاحداث...
نزلت فجر على امها..
وجلست جنبها..
فجر:يمه..
ام فواز: سمي..
فجر: يمه انا قررت بموضوع فيصل..
ام فواز: ايه وش قررتي؟؟
فجر: قررت...............


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


وبعد اسبوع من الاحداث...
نزلت فجر على امها..
وجلست جنبها..
فجر:يمه..
ام فواز: سمي..
فجر: يمه انا قررت بموضوع فيصل..
ام فواز: ايه وش قررتي؟؟
فجر: قررت...............
ام فواز: يمه قبل لا تقولين أي شي فكرتي زين سواء كنتي موافقه ولا لأ
فجر: يمه انا فكرت زين واستخرت حسيت ا ني مرتاحه عشان كذا انا موافقه..
ام فواز وهي طايره من الفرحه وعيونها بدت تمتلي دموع: الله يبشرك بالخير..الف مبروك يا بنيتي والله يوفقك ويرزقك الذريه الصالحه قولي امين..
فجر: الله يبارك فيك يمه وامين..
ام فواز: اجل اروح ابشر الجماعه..
فجر وهي مستحيه ومنزله راسها: اللي تشوفينه يمه..
نزلت نوف بسرعه ووقفت في نص الدرج : خير على ايش الزغاريط..
ام فواز: حق مين بعد حق فجر عروستنا..
نوف: صدق فجوره قررتي ولا قلتي لي..
فجر: حبيت امي هي اول وحده تدري..
نوف: ما عليه بأسامحك عشانك عروس..
ونزلت وسلمت على اختها : الف مبروك يا قلبي والله ما ادري البيت بدونك وش بيصير..
فجر: احد قالك اني بروح لهم اليوم..
نوف: بس انك رايحه رايحه...
فجر: يله تزوجي والحقيني..
ام فواز تطالع بناتها وبدت تتخيلهم عرايس ويجبون عيال وتخليهم يلعبون في بيتها ويخربون هذا ويكسرون هذا ويملون عليها البيت وقعدت تصيح..
فجر: يمه الحين ليش تبكين..
ام فواز: والله يا بنيتي من الفرحه..
نوف: خبرتي يمه الجماعه..
ام فواز: لا الحين بروح ابشرهم..
واتصلت ام فواز على ام فيصل..
ام فواز: الووووو
ام فيصل: الووو..
ام فواز: السلام عليكم..
ام فيصل:وعليكم السلام...ام فواز!!
ام فواز: ايه ام فواز وشلونكم وش اخباركم عساكم بخير..
ام فيصل: والله الحمدلله بخير بشريني عنك وعن العيال والبنات..
ام فوا: الحمدلله كلهم بخير..
ام فيصل: بشري قررت فجر..
ام فواز: ايه والله قررت وتوها قايلته لي..
ام فيصل: خير انشا الله وش قررت..
ام فواز: والله البنت موافقه وين راح نلاقي اهل مثلكم ولا ولد احسن من ولدكم..
ام فيصل ودموعها تجمعت بعيونها: الله يبشرك بالخير ويفرحك بعيالك كلهم انشا الله مثل ما فرحتيني بوليدي..
ام فواز: اامين والمسلمين اجمعين.. اجل تامريني بشي يا ام فيصل..
ام فيصل: ابد سلامتك بس سليمني على مرت ولدي..
ام فواز: ابشري انشا الله يوصل..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ام فواز: يا حليلها ام فيصل فرحت فرحه بصراحه ما توقعتها بتفرح لهدرجه..
نوف: يحق لها تفرح بتاخذ شيخة البنات فجر لازم تفرح..
ام فواز: حتى ولدها فيصل ما فيه شي يعيبه...
وبعدها دخلوا ابو فواز وفواز ومعه مرته وعياله وطلال..
ام فواز: هلا والله بدور بنيتي تعالي واجلسي جنبي..
بدور: هلا والله خالتي وشلونك وشلون البنات..
ام فواز: انا بخير والبنات شوفيهم مثل القمر بسم الله عليهم..
بدور: هاه فجوره كيفك انتي ونوف..
نوف وفجر: بخير..
ام فواز: شهوده ..دحومي تعالوايا بعد اهلي والله..
ابو فواز ما زال واقف عند الباب: يا عيال موكنا منسيين..
فواز وطلال: الا والله يبه..
ابو فواز: احم احم..
ام فواز: تفضلوا ما فيه احد..
ابو فواز: دارين انه ما فيه احد بس عطينا وجه..
وبعدها جلس ابو فواز وسلموا عليه فجر ونوف.. وفواز وطلال سلموا على امهم..
طلال جلس جنب فجر يبي يجننها شوي: هلا والله بحرم فصيّل..
فجر وهي ميته حيا.:طلال اعقل عني..
طلال: يعني صرتي عروس تدلعين علينا ترى احنا اخوانك ولا نسيتي..
فجر: بتسكت ولا اقوم..
طلال: لا قومي..
قامت فجر الا ابو فواز: وين يا بنيتي..
فجر: بابا شوف طلول خله يعقل عني..
ابو فواز: طلال جوز عن اختك تراها دلوعتي..
نوف: لا والله وانا وش اطلع..
طلال يبي يفتن: انتي ولا شي..الحين فجر هي الكبيره وهي العروس وهي كل شي..
نوف عصبت وبتبكي الا شوي:بابا وش غلاي عندك..
ابو فواز: والله ان غلاكم واحد هي الكبيره وانتي المدلعه..
نوف: ايه اشوى..
ابو فواز: إلا ما أشوف لين وينها؟..
فجر ماتت ضحك..
نوف: يبه لين في بيت خالي ابو مشاري..
ابو فواز: وانا كل ما سألكم عنها تقولون في بيت خالي هي تبات عندهم..
ام فواز: لا والله تنام في بيتنا بس من ترجع من المدرسه وهي عندهم..
فجر: حتى باص المدرسه ما صار يوديها لبيتنا على طول بيت خالي..
طلال: هذي البنت ما تستحي على وجهها ما فيها أي ذرة حيا طول الوقت عند مشيعل وهو مبسوط..
نوف: ليه منقهر..
فواز: بس كل شي له حدود يمه لا عاد تخليها تروح بيت خالي كل يوم خليها بين فتره وفتره..
ام فواز: ليه هي تشاور احد كل شي على كيفها..ما تدري عنها الا وهي متصله من بيت اخوي..يمه انا في بيت خالي..والله عجزت معها ما ينفع معها شي..
طلال: يمه تبيني أدبها لك..
ابو فواز: اسمع يا طليل لا تجي بنتي ولا تقرب منها ولا عليك منها انا ابوها وهذي امها ومالكم دخل فيها سا معيني..
طلال: ابشر يبه كل هذا عشان المنفعصه ذي..
فواز: اسكت لا يسمعك ابوي وبعدها صدق يفعصك..
طلال: وانت صادق..
ام فواز: اقول ما دامكم مجتمعين عندي لكم خبر ولا بكنوز الدنيا..
ابو فواز: فرحينا الله يفرحك..
ام فواز: فجر بنتي..
فجر في هذي اللحظه ودها الارض تنشق وتبلعها وما تدري وين تودي وجهها من الحيا..
ام فواز: بنتي فجر وافقت على فيصل..
ابو فواز: صدق الله يبشرك بالخير فيصل والنعم فيه رجال وما يعيبه شي...مبروك يا بنيتي..
فجر قامت وباست راس ابوها: الله يبارك فيك..
فواز: مبروك يا فجير..
بدور: مبوروك يا قلبي والله يوفقك انشا الله ..
فجر: الله يبارك فيكم..
طلال: مبروك يا حرم فيصل..
فجر: الله يبارك فيك..
نوف: فجر ما لاحظتي شي..انتي فجر وهو فيصل..
فجر: احلفي بقوه واصدقك..تصدقين ما دريت اني فجر وهو فيصل..
نوف: لا يا الحولا ما اقصد كذا اقصد انتي بحرف الفاء وهو بعد بحرف الفاء..
فجر استحت: ايه صح..
طلال: احلى بعد حتى الحروف مشتركين فيها..
فجر: لا والله خلص اشتراكي..
طلال: عروس وتنكت اقول اعقلي لا يدري رجلك انك عربجيه بعدين يهون..
فجر: انا عربجيه يا اللي ما تشوف..
طلال: لا يكون تحسبين نفسك رومنسيه ولا رقيقه تراك من شلة العنود..
فجر: عادي وش فيها اصلا انا كذا واحب كذا..
طلال: وزوجك بطلقك كذا..
نوف: طلال خلاص اقل عن اختي..
بدور: اقول خالتي ما قالوا متى راح يجون..
فجر هنا توها تنتبه انهم بيجون وفيصل احتمال يشوفها حست انها حطت نفسها في موقف لا يحسد عليه..
ام فواز: لا والله ما قالت بس اكيد بتتصل ونحدد موعد معاهم..
بدور : خير انشا الله..
فواز: بدور يله تراني تعبان حدي من الشغل خلينا نروح ننام..تصبحون على خير يا جماعه..
الكل: وانت من اهل الخير...
بدور اخذت عيالها: تصبحون على خير..
الكل: وانتي من اهل الخير..
وبعدها..
ابو فواز: وانتي يا ام فواز ما ودك نروح نرتاح بعد..
ام فواز: الا والله من صباح الله وانا صاحيه..
ابو وام فواز: اجل تصبحون على خير..
فجر ونوف وطلال: وانتوا من اهل الخير..
وراحوا..
طلال بنظره شريره: واخيرا توحدت فيك يا فجير وبطلع ريحتك..
فجر: ليش وش قالولك عني عشان تطلع ريحتي..
طلال: اقول فجر ترى فيصل زوجك يقول سلم لي على زوجتي<<طبعا كلها صوارخ..
فجر استحت: كذاب..
طلال: ليش اكذب احسن لا تصدقين كان قايل لي شي بعد بس ما راح اقول لك..
فجر: صدق طلال هو قايل شي ولا لأ..
طلال: اقولك هو قايل سلم لي على فجر وقلها..
فجر تحمست: ايه..
طلال: قلها..
فجر بدت تعصب: أيــــــــــــــه..
طلال وهو قايم يستعد لنحشه: يا العربجيه.."وهج"
فجر: هين يا طلالوه تلعب باعصابي جعلي اشوف فيك يوم..
طلال: في الاحلام يا قلبي في الاحلام..
نوف: تصدقين حتى انا تحمست..
فجر: جتنا الثانيه..ترى ماني ناقصه يله خلينا نروح ننام..
نوف: اقول ترى اهلي نسوا لين في بيت خالي..
فجر: خليها تنام عندهم يعني شي جديد..
نوف: ما اقول الا الله يعينهم عليها.
وبعدها طلعوا ينامون بس فجر صار عندها انها تنام شي من المستحيلات من يوم خطبوها تخلص من شي تفكر في شي ثاني....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ناخذ لفه على كل بيت..
في بيت ابو مشاري وخصوصا ريم ورغد ما كان عندهم أي شي جديد غير الدراسه والاختبارات قربت.. ورغد شاده حيلها عشانها ثالث ثانوي صح الفصل الاول بس لازم تجيب نسبه عشان تساعدها في الفصل الثاني..وبالنسبه لتركي كان يوصلها سلامه عن طريق الهنوف وطبعا الهنوف ما كانت تقول كل شي يقوله تركي ..كانت تختصر الكلام في جمله وحده"تركي يقول سلمي لي على اللي في المدرسه"لانه صعبه تقول تركي يسلم عليك فهي الحين يقال لك غيرت من الود قضيه..
اما بالنسبه لريم ابعدت عن سليمان كثيييير.. حتى من ايام الشاليه كانت الظروف تجبرهم ما يشوفون بعض او يتكلمون مع بعض صح انها قوت علاقتها مع اخته مها بس تقريبا ما استفادت شي لان سليمان مستحيل يقول لاخته وما هو جرئ مثل تركي اللي امه تدري انه يحب رغد..وريم طول الوقت تفكر بسليمان حتى انها منشغله عن درستها بس تفكر فيه..
اما مشاري من زمان وهو مقرر انه يخطب الهنوف بس ما بعد جا الوقت المناسب وما وده يتكلم الحين يخاف يشغلها عن دراستها عشان كذا اجل الموضوع شوي..
اما مشعل فكبده منفقعه من لين اللي اربع وعشرين ساعه عنده ما تخليه لا يطلع ولا يروح ولا يجي وحتى اصدقا ما عاد صاروا يجونه لانها ما تخليه يبعد عنها خطوه وحده وخصوصا الفتره هذي ما تخليه يتنفس وهو كاره هذا الشي بس مسكين صابر عليها يخاف يزعلها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان كانت حالته حاله كان يدرس .. مره يفكر بريم ومره الدراسه تلهيه عن ريم ومره ريم تلهيه عن دراسته..واللي اكثر شي يفكر فيه انه مشتااااق لها ووده يشوفها في اقرب فرصه بس اكيد من سابع المستحيلات لانه ما يدري وشلون وكيف ومتى..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اما وليد كان يفكر برغد وانه يتقرب منها وقرر انه يخطبها في اقرب فرصه عشان ما تروح منه بس بس اول شي لازم يخليها تتقبله بس كيف هذا اللي ما لقى له حل ابد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل...فيصل مسكين من سمع بالخبر وهو بدى يفكر في كل شي ..كيف بعيش مع فجر .وكيف بتكون حياتهم ..هل بتحبه مثل ما يحبها ..يعشون بسعاده ولا بشقى..كم بيجبون عيال وش يسمونهم وين بيسكنها فيه..كيف يرضيها ويخليها مرتاحه ومبسوطه معاه ووووووووالخ تعب مسكين من كثر ما يفكر واكثر شي انه بيشوفها وهذا اللي محمسه مره وتاعب عقله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود كانت تكابر على مشا عرها تجاه طلال ..تحس ان الحب عندها ضعف وش ما تقدر تصرح فيه وحتى في تفكيرها بطلال بعض الاحيان تكابر وتقول وشلون خليته يسيطر على عقلي ..وحاولت تشيله من راسها بس اكيد من سابع المستحيلات لانها ترجع تفكر فيه من بكره..
عبير صارت تعيش احلام ورديه ..وتحس ان طلال يحبها تصدق هالاحساس ومره تكذبه وتقول يتهأ لي ..طبعا ما راح تقول لاحد كمان لانها تحس يضعف من شخصيتها بس هي اقل من العنود بكثير..وساعات تقول واذا احب عادي كل البنات يحبون ومره تتراجع وتقول انا عبير يقولون عني ميته على واحد وهو ما يدري عني مستحيل..يعني بالعربي كانت تناقض نفسها وهذا اللي يعيشها في داوامه لانها اصلا ما تدري وش تبي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعد ايام..

اتصلت ام فيصل على ام فواز وحددوا انهم يزورونهم يوم الخميس واليوم اللي اتصلت فيه كان الاثنين..
فجر من يوم سمعت بالخبر جتها صاعقه ما تحركت من مكانها كانوا يكلمونها ما ترد لحد ما جاب طلال مويه وكبها عليها ذيك الساعه صحت..
فجر: ودي اروح السوق اشتري لبس..
نوف: مشا الله ما يحتاج دولابك مليان ملابس وكلها حلوه اختاري احلى شي والبسيه..
فجر: هذا رايك..
نوف: ايه..
فجر: طيب وش البس..
نوف: ترى اليوم الاثنين وهم بيجون الخميس فيه يومين قدامك ..مستعجله ليش..
فجر: مو مستعجله خايفه..
نوف: عادي شعور طبيعي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طبعا ريم ورغد والعنود وعبير يوم عرفوا انه يوم الخميس فيصل بيشوف فجر قرروا انهم ما يفوتون هاليوم..
ريم: اجل الوعد الخميس..
العنود: اكيد..
عبير: بس اخاف تنحرج البنت اكثر..
رغد: لالا عادي..
ريم: فجر بتنبسط اكثر اذا شا فتنا..
رغد: لا عاد في هذي ما صدقتي ..اصلا فجر اذا شافت وجيهنا ما ادري وش بيصير فيها ..توقعوا انها في الانعاش او في الانعاش ما تروح بعيد..
عبير: صادقه والله يا رغد وخصوصا العنود وريم يخوفون بلد مسكينه خايفه خلقه يجون ذولي يكملون عليها..
رغد: لا تطلعين نفسك برى حتى انتي معاهم..
العنود: تراكم تحشون فينا واحنا ساكتين لكم.
ريم: ايه يا بنت عمي وريهم شغلهم..
العنود: فجر اصلا تبيني اوقف جنبها وادعمها دعم مادي ومعنوي..
ريم: لالا مادي ماله داعي بس معنوي..
العنود: معنوي ونفسي بعد..
رغد: انتي يا العنود تدعمين فجر دعم معنوي انتي بتدعمينها بالسياره وعلى طول المقبره..
ريم: المهم يوم الخميس نكون هناك..
الكل: اكيد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يوم الخميس

جا يوم الخميس المنتظر كانوا الحريم تحت والبنات فوق..
فجر: بنات حلو شكلي..
العنود: تهبلين كأنك قرده..
فجر: قرده في عينك يا البقره..
العنود: الله يسامحك انا بقره..بعدّيها لك لانك عروس بس..
رغد: فجر ما عليك منها تهبلين بسم الله عليك ملكة جمال..
ريم: بتجلطين فيصل..
عبير: الا بتاخذين عقله ..
فجر: والله رفعتوا معنوياتي شوي مو هذي العنز اللي جنبي..
رغد: بس فيه شي ناقصك..
فجر بروعه: وشو؟؟
رغد\: لازم تنسين العربجيه شوي..
فجر: ما اقدر حاولت بس ما عرفت..
العنود: لا تحاولين لاني انا زارعته فيك من يوم كنتي ضغيره وانا اعلمك الحركات عشان تصرين مثلي..وفعلا اكتشفت اني مربية اجيال ناجحه..
فجر: اقول روحي زين اذا انتي مربية اجيال عز الله الاجيال هذي فساد في المجتمع الاسلامي والعربي والعالمي بعد..
ريم: صادقه فجر لو العنود تربي طفل واحد مو جيل كان هذا الولد طلع افسد طفل في الكون منها ومن تربيتها ويحطون صورها معه في الاعلانات والجرايد ويقولون هذا الطفل اللي ربته العنود شوفوا وش طلع..
العنود: اقول فجر ترى فيصل يستناك<<تبي تخوفها..
فجر تذكرت: ايه صح يا ربي بنات حلو شكلي..
رغد: وللمره المليون اقولك تهبلين..
فجر: طيب مشيتي..
نوف دخلت عليها: تهبلين بس يله انزلي..
فجر: الحين....!!!!
نوف: لا بكره.ايه الحين يله بسرعه...
فجر : لا لا خلاص هونت..
نوف: هو لعب بزارين يله بسرعه انزلي..
رغد: يله يا فجر ترى كلها خمس دقايق وانتي طالعه..
ريم: ايه ترى شي عادي لا تخافين..
عبير: سمي بالله وتوكلي عليه..
العنود: فجر لالا تروحين ترى بياكلونك يا بلسانهم ولا كلوك بعيونهم..
فجر خافت: لا هونت..
ريم: عنيد اسكتي واللي يعافيك..
العنود: احسن خلها عشان مره ثانيه تتأدب..فجر يمه يمه ترى يخوف يخوف..
فجر وشوي بتصيح: ما ابي ما ابي..
رغد: العنود صدق انك با يخه خلي البنت تنزل..
العنود تصارخ: يله عاد بلا دلع بنات انزلي رجلك يستناك بسرعه يــــــــــــــله
فجر خافت منها: طيب طيب..
رغد: كان عطيتيها العين التركواز من زمان..
العنود: لا غيرتها شريت عدسات جديده..
رغد: وش لونها..
العنود: خضراء..
نزلت فجر عند الحريم والبنات وراها يطلون عليها من فوق..
سلمت على ام فيصل وشجون وقعدت شوي وبعد دقايق طلع طلال في نص الصاله
طلال: احم احم..
تغطوا اللي كانوا في الصاله واللي فوق ميتين عليه كان كاشخ ومرسم بالشماغ والثوب وطالع شي خطير ومعروف عنه انه احلى العيال..
عبير: مشا الله يهبل..
العنود: اليوم طالع غير..
ريم ورغد مايطالعون معاهم:كشفناكم..
عبير والعنود: بسم الله..
العنود: خير انتي وياها..
ريم: وش تطالعون الولد كلتوه بعيونكم..
العنود: تعالي شوفي واحمكي..
ريم طلت: هذا طلال..
جات رغد تطل: مشا الله عليه ..بسم الله عليه االله يحفظه..
طلال: فجر تعالي..
فجر وجهها يتقلب كل الالوان: انا ..
طلال وفيه الضحكه: ايه انتي اجل انا..
فجر: طيب جايه.."وراحت له"
طلال: فيصل يبي يشوفك..
فجر: انا ما ابي اشوفه..
طلال: هو على كيفك هذا من حقه..
فجر: طيب خايفه..
طلال: انا معك وفواز وابوي امشي بس انتي..
فجر مشت معاه وتحس قلبها قدامها يمشي من كثر ما يدق وتحس بحراره مو طبيعيه وريقها ناشف من الخوف ...
ودخلت المجلس ومشت اول خطوه ورفعت راسها شوي شافت فيصل واخونها وعلى طول نزلته..وصات تمشي وتحس ان مجلسهم صار كبير وانها مشت كثير وهي ما تحركت الا خطوتين..
طلال وهو جنبها: فجر تحركي ترى ما هي زفه..
فيصل من شاف فجر طالعها شوي بعدين هو استحى ومشاعره وخوفه ما يقل عن خوف فجر..
وبعده وصلت فجر وجلست جنب ابوها بحيث يكون فيصل مقابها على اليمين..
فجر: السـ سـلام عـ عليكم..
فيصل: وعليكم السلام..
وصاروا ساكتين..
طبعا البنات وما يخفى عليكم من اللقافه طلعوا برى في الحوش عشان يطالعون من الشباك ولا ن الشباك عاكس اللي برى يشوف اللي داخل بس الي داخل ما يشوفهم..كان الشباك عالي شوي واضطروا انهم يجبون كرسي ويرقون عليه..
رغد: انا الاولى..وطلت رغد وشافت فجر مستحيه وقامت تضحك..
العنود سحبت رغد وطلت..اول شي شافت طلال بعدين فجر بعدين دورت فيصل ما شافته لانه معطيها ظهره..
بعدها عبير سحبت العنود وطلت اول شي طلال بعدين فجر بعدين رجعت طلال وطولت..ريم ما تحملت تصبر طلعت معها في الكرسي وصاروا يطالعون والعنود ما استحملت هم يشوفون وهي لا قامت وطلعت معاهم فوق الكرسي..شوي واختل توازنهم وطاحوا الثلاثه على الارض وخبطوا خبطه اليمه لدرجه ان اللي داخل المجلس سمعوا..
ابو فواز: وش ذا صوته..
طلال: ما ادري..
فواز: قم شف..
فجر عرفت انهم البنات بس صارت تتوعد فيهم وبعدها قررت تطلع بدون ما تتكلم مع فيصل ولا كلمه لان فيصل بطبعه حيوي وفجر لو تموت ما تكلمت..
فجر: استأذن..
وطلعت..
طلال طلع يشوف وش اللي طاح..طلع شاف البنات طاحين والكرسي طايح وميتين ضحك..
طاحت عينه على عبير اول مره يشوفها بدون غطا لانها دايم تتحجب وبعض الاحيات تتلثم.. بس اليوم شافها كلها وبدون شي ..
العنود اول وحده انتبهت لطلال..
رغد كانت تضحك وبعدها سكتت وانحاشت وخلت الثلاثه طايحين..
عبير ميته من الفشيله وريم ما زالت تضحك ولا حست بأحد..
طلال كتف ايدينه وهو فيه الضحكه: كل هذا لقافه..
بعدها سكتت ريم شوي وبعدها رجعت تضحك من الفشيله وقامت بسرعه والبنات لحقوها..
طلال: الحمدلله والشكر مهبل واختي طالعه عليهم..
ودخلوا الصاله وتقابلوا مع فجر.
فجر: حسبي الله على بليسكم فشلتوني..
رغد ميته ضحك..
العنود: والله ما صبرت وكنا خايفين عليك فا حبينا نتطمن عليك..
ريم: وقلنا نوقف معاك في محنتك..
فجر: مشكورين وما تقصرون بس فشلتوني..
رغد توها تسكت: اووووووه.. يا بنت الحلال الولد والله ما درى عنك طول الوقت منزل راسه وانتي منزله راسك..
فجر: صدق كان منزل راسه.
العنود:ما رفعه ابد..
فجر ابتسمت: يا حلياه..
عبير: احلى احلى بدينا يا حليله اليوم ويا حبي له بكره..
فجر: عادي زوجي كيفي..
ريم: حلو؟؟
فجر: يجنن خيال يعذب..
العنود:لا البنت قلبت رومنسيه لهدرجه الارسال عند فيصل قوي..
عبير: شكلك فاتحه البلوتوث..
ريم: هههههههاي حلوه خطيره..
رغد: واستقبلته صح..
فجر: وبعدين معاكم وين اختي بس..
الا نوف جايه: هاه بشري تمام..
فجر:هذي الاخت ولا بلاش .. الحمدلله بس تفشلت ذولي المهبل كانوا يطلون علينا وطاحوا وابوي قال لطلال قم شف وان تفشلت ما عاد ادري وش اسوي وطلعت..
نوف: يا عمري والله ما تستاهلين بس كله من الملاقيف ..ما ادري متى تتوبون.
العنود: اذا صرتي مثلي وانا صرت مثلك ذيك الساعه عقلت..
ريم: اجل اذا حجت البقره على قرونها..
عبير: في هذي صادقه..العنود تصير مثل نوف ما تجي ابد..
رغد: ولا نوف تصير مثل العنود وعاد هذي ماتجي..
العنود: اقول بلا كلام فاضي امشوا خلونا نجلس ترى رجلي تألمني من الطيحه..
ريم: كله منك يا الدبى..
العنود: انتي حصلي جسمي بعدين تكلمي ..
عبير: اعصابك يا مريام فارس..
العنود: تصدقين عاد دايم البنات يقارنوني فيها بس اكيد مافيه وجه مقارنه انا احلى منها..
ريم: وربي وربي ما يناسبك الدلع..
العنود بعربجيه: وكذا يا ام الشباب..
ريم: ايه كذا تهبلين.. اقول خلونا نروح نجلس مع شجون..
رغد: تصدقون نسيتها..
ريم: حتى انا والله ما كأنها بنت خالتي..
البنات: يله..
راحوا البنات ونادوا شجون وطلعوا فوق..
الحريم اتفقوا انها تكون خطبه بس لحد ما تجي الاجازه اللي بين الفصلين يتملكون والعرس يحددونها بعدين..
وبعدها راح الكل على بيته..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيت ابو مشــــــــــاري
رغد: ايوه واتفقوا على كذا..
ام مشاري: زين احسن للبنت بعد يكون عندها اجازه العيد وبعدها اجازة اللي بين الفصلين..
ريم: ايه وعسى تلحق احس انه ما في وقت الاختبارات قربت وبيكون صعبه تلحق وحتى في الاجازه بعد يبلها وقت اكثر..
رغد: احسن شي تسافر وتتقضى من برى ترى يكون احسن واسرع واحلى..
ريم: يمكن كذا اسرع..
ام مشاري: الله يوفقها بس.
ريم ورغد: امين..
رغد: والله انهاا تنرحم اليوم خايفه بشكل مو طبيعي..
ريم: والعنود تزيد عليها..
ام مشاري: العنود الله يهديها معانديه..
رغد: في هذي صادقه ميه بالميه..
ام مشاري: عقبالكم ا نشا الله ونفرح فيكم..
رغد: انا توني صغيره..
ام مشاري: شوفي فجر بسم الله عليها اصغر منك ولا قالت شي.
رغد: يمه لاحقين على هالكلام..
ريم: بتتزوجين غصب ورى خشمك فاهمه..ماعندنا بنات يتدلعون الا انا ..
رغد: مالت عليك وعلى اللي بياخذك الحمدلله بياخذ وحده عقلها مفقود وحاطين اعلاناته بالجرايد..
ريم: بايخه لانك مقهوره..
رغد: الحمدلله وش انقهر عليه يا البزر..
ريم: المهم انا رايحه انام لان جسمي مكسر من الطيحه حسبي الله على ابليس العنود..
رغد: اشكالكم اليوم بصراحه تحففففففه..ياريت كان معي كاميرا كان صورتكم..
ام مشاري: وش طيحته؟؟
ريم ترقع: هاه...لا بس كنت جالسه على الكرسي جات العنود وطيحتني..
ام مشاري خافت: عسى ما عورك شي..
ريم توهقت: لا يمه ما فيني شي كنا نمزح بس نمزح..
ام مشاري: هالامور ما فيها مزح...
رغد: يمه لا تحاتين هذولا سكن ما يأثر فيهم..
ام مشاري: بسم الله علينا..
رغد: انا رايحه انام ..يمه تصبحين على خير..
ريم: وانا بعد تصبحين على خير...
ام مشاري: وانتوا من اهله.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فجر من يوم راحوا البنات وهي جالسه تفكر بفيصل وحست انها بدت تحبه وانها صارت تناظره بنظره غير عن قبل وبدت تحس انه زوج المستقبل وقعدت تفكر بالتجهيز ووين راح تجهز وخصوصا بعد ما اقترحت عليها رغد انها تجهز يا في جده او دبي ونامت هي مقرره وين راح تروح..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل الدنيا مو سايعته من الفرحه يحس انه شوي ويطير.وما بعد صدق انه خلاص راح يتزوج فجر وقعد يتذكر وجهها وهي تدخل عليه صحيح كانت نظره بس اكفت فيصل في انه يحفظها عن ظهر قلب..


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@



يوم السبت

في مدرســـــة العيال..
سليمان:تروك دريت باللي صار..
تركي: لا ..وش صار..
سليمان: ما عندك خبر ان فيصل خطب..
تركي: مشا الله خطب!!
سليمان حب يلعب بأعصابه:بس يا تركي انت ما تدري من اللي خطبها صح..باين عليك..
تركي خاف:لا ...مين...بسرعه تكلم؟؟
سليمان:مثل ما انت عارف ان اهلها اكيد راح يوافقون عليه وانه هو اولى من الغريب وما راح يردونه لو أيش..وخصوصا ولاحظ خصوصا ان فيصل والنعم فيه ما ينعاف..
تركي بعصبيه: تراك حرقت اعصابي..
سليمان بكل برود: طفها.
تركي وصلت معه ومسك سليمان من ثوبه: بتتكلم ولا شلون..
سليمان: خلاص خلاص بتكلم بس فكني..
تركي ترك سليمان: أنطق بسرعه..
سليمان: لهدرجه تخلي بنت تفرق بينا..بصراحه ما توقعت اني رخيص عندك لهدرجه..
تركي حس ان عيونه بتطلع منها نار:سليمان لا تخلي اليوم اخر يوم بحياتك..
سليمان: يعني من بتكون واضحه..فيصل كان واضح عليه انه يحب فجر..
تركي هدى وحس انه خلااااص ارتاح: فجر!!
سليمان: ايه ما لاحظت فيصل كيف يطالع فجر وفجر ساحبه عليه<<مسكين هالفيصل كل الناس حسوا الا هي..
تركي: الا صادق ..والله يستاهل فصول..
سليمان: فصول..هو اصغر عيالك..
شوي واكتملت الشله..
نواف: هلا بالشباب وينكم تعبنا وانا ندور عليكم..
تركي: يا اخي احس ان في مخك وش ..يسأل وينكم واحنا قدامه..
سعود: تركي يا الله صباح خير وش فيك علينا.
تركي: كيفي كارهكم ..ما اشتهي اصبح بوجيهكم..والله حاله..
سليمان: تروك وش فيك عيهم ..صح انهم ثقلين دم وما ينبلعون بس عادي اضغط على نفسك..
نواف: سعود ما تحس ان تهزئنا كثير..
سعود: الا ملاحظ ..خلنا نمشي بكرامتنا احسن..
تركي: اوقل اقعدوا بلا دلع ..نمزح والله نمزح..
نواف: اهم شي انك داري ان زعلنا لا يطاق..
تركي: والله اللي اعرفه ان وجهك لا يطاق قم قم لا بارك الله فيك..
سليمان: تركي تصدق ذكرتني بالشياب ايام الشاليه..
تركي: والله صدق ايام بصراحه شي..
نواف: والله من النذاله رحتوا ولا اخذتونا معاكم..
سعود: صدق من جد ليش ما اخذتونا معاكم..
سليمان: انا والله صديقي مشاري عازمني..
تركي: والله انا اختي عازمتها صديقتها اللي هي اخت صديقي مشاري اللي هي اخت هذيك اللي جات في المدرسه..
سليمان دف تركي دفه لما بغى يطيح منها بس مسكه نواف..
سعود: الحين انتوا راحيين مع اهل البنت..
نواف: مع ذيك المزيونه ولا قلتوا لنا..
سليمان من حقده على تركي لانه قالهم قام وطا رجله ودفه وهو واطي رجله عشان اذا طاح يعوره ظهره بس تركي طلع ذكي وتمسك فيه..
سليمان وهو معصب: وش نقول لكم تعالوا معنا صعبه..
تركي: خلاص حبايبي المره الثانيه..
سعود: صح يعني اخت البنت تطلع صديقة اختك..
نواف: ايه حتى اختها مزيووووونه..
تركي طلع له قرون..مسكهم من رقبتهم ودفهم: ممكن تمشون وانتوا ساكتين..
سليمان ميت ضحك: احسن تستاهل..شف شف يتكلمون عن حرمتك وانت ساكت.ازواج اخر زمن..
تركي مشى عنهم وراح..
نواف: وش فيه هذا..
سعود: ما عليك منه تراه قاضي ومنتهي..
سليمان: بس لو قعد هذا القاضي كان ذبحكم..
نواف: ليش ما سوينا له شي..
سليمان: امشوا امشوا ترى علينا فيزيا النشبه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&&&&&&&&&&&&&&&&&&&&&&&&&&&&&
مرت الايام بسرعه وما بقى على الاختبارات الا اسبوعين..اللي هي اسبوعين المراجعه..
رغد والهونف وتركي وسليمان كلهم غايبين اسبوعين عشان الاختبارات..
اما ريم فهي فالتها يوم تروح المدرسه ويوم تغيب ولا همها لا مذاكره ولا غيره لانها تمشي تحت قوانين اللي طلعتها العنود فا ما يحتاج تعب عمرها..
العنود نفس الحاله طول الايام غايبه الا اذا صديقاتها اعزموها عزيمه على المدرسه راحت وبالقوه بعد..
عبير في الجامعه فا اختبارتها كل يومين في الاسبوع او يوم واحد..واهم شي عندها انها تخلص قبلهم وتقهرهم..
نوف وشجون شادين حيلهم شوي خايفين يرسبون وبعدها ما راح يكون فيه سفره..
فجر مسكينه مره تذاكر ومره تفكر ومحتاره وتحس ودها تحول انتساب (منازل)بس نوف قالت لها ما يحتاج ياما بنات درسوا وحملوا وهم يدرسون وما حولوا انتساب واقتنعت بالفكره وصارت تذاكر على اساس تنجح لو بدرجه وحده..
العيال اللي بالجامعه وليد وطلال ومشاري فالينها على الاخر لانهم عارفين انهم راح يحملون المواد عشان دكاترتهم حاقدين عليهم ومستحيل ينجحونهم..
مشعل ما ننساه كان يذاكر والمسكين شاد حيله عشان بلاي ستيشن3..تجي لين عنده..مشعل ما فهمت هذا ويشرحه لها تروح..بعدين ترجع مره ثانيه وهكذا ..لما عصب منها وراح لامه قالها تدرسها بس بدون ماتقول لها انه هو اللي قايله وراحت ام مشاري وخذت لين ودرستها وصات فاهمه بس كذا تبي مشعل..



وخلصت الاسبوعين سريعه على ناس وبطيئه على ناس ودخلوا جو الاختبارات وكان بكره اول يوم..
ريم فكرت انه ترسل لسيلمان مسج..بس كانت متردده..واتوكلت على الله وارسلت له..
اهلين سليمان..
ا نشا الله شاد حيلك عشان تجيب نسبه ترفع راس امك فيها وراسنا<<تقصد نفسها..
واهم شي لا تضغط على عمرك ونام كويس عشان تعرف تحل زين وسم بالله قبل كل شي..
رورو..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان وصله المسج وقراه بس ما صدق عمره قراه مره مرتين وثلاث واربع ويقرى الاسم رورو ..طار من الفرحه وقعد ينطط وينطط ودخل عليه اخوه محمد..
محمد: اقول سلميــــــــــ
سليمان فرحان ويده فيها الموبايل وينطط وعايش الجو..
محمد: لالا الولد اثرت عليه ثالث والمعادلات..
وقعد يطالعه وهومطير عيونه اول مره يشوف واحد من الخوف فرحان..
التفت عليه سليمان وشافه انصدم وتفشل..
سليمان: محمد انت هنا..؟؟؟؟؟
محمد: الحمدلله والشكر وش فيك..سليمان كم هذا"ورفع له اصبعين السبابه"
سليمان: تستهبل 2..
محمد: اشوا ما طارت المعلومات..
سليمان: عصب: وش تبي الحين؟؟
محمد: كنت جاي اتطمن عليك لكن الحين تأكدت ان عقلك ما عاد نقدر نلحق عليه لانه طار....
سليمان: اقول ما ودك تنقلع برى..
محمد: بنقلع بس بسألك سؤال..
سليمان: اخلص..
محمد: وش اللي فرحك..نجحت قبل لا تختبر..
سليمان نسى نفسه: شي احسن من النجاح..
محمد حس ان اخوه بيخق عنده كل شي: وشو يا قلبي اللي احسن من النجاح
..
سليمان: اللي احسن من النجاح ان مسج يجيك من رو..........."وانتبه لعمره" انت للحين ما طلعت..
محمد: من هي؟؟خويتك قل قل انك تكلم بنات ومسوي نفسك عاقل..
سليمان يصرف: اصلا كنت اقول رويشد..
محمد يستهبل: صح صح رويشد ذاك اللي..عرفته عرفته..
سليمان: ما دامك عرفتاه اطلع برى..
محمد: بس شكل رويشدك شي..شكله عذاااب..
سليمان دف محمد وطلعه برى ورجع يقرى المسج..وقرر يرسل لها..
معزتك عندي ترى مالها نوع..
ومكانتك بالقلب ماحد لقاها..
وغلاك بالقلب صار مزوروع..
حتى المشاعر ترجمتلك غلاها..
وانا وقلبي والاحاسيس له طوع..
والروح لو راحت من اجلك فداها..
تصدقين رورو مسجك هذا رفع من معنوياتي وانشا الله اجيب نسبه حلوه لخاطر عيونك وانتي كمان شدي حيلك...سلوم على قولتك..
ريم وصلها مسج سليمان وفرحت فيه فرح مو طبيعي بعكس الاول..لان الاول ما كانت تدري انه يحبها لكن الحين الوضع تغير وغير هذا كله عرفت سليمان زين بالفتره اللي راحت انه مو راعي حركات..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يوم السبــــــــــت

كان رعب على كل طالب وطالبه ..نشوفهم واحد واحد..
رغد كانت رايحه جايه ..جايه رايحه..
ريم: رغد اقعدي في مكان ترى راسي عورني..خليني اذاكر..
رغد وهي تقرى المعوذات عشان تهدى:خايفه والله خايفه..
دخلت ام مشاري: هاه خلصتوا عشان السايق ينطركم برى..
رغد: يمه ما راح اختبر خلاص هونت..
ام مشاري حست في بنتها: يمه وش خايفه منه تراها اسئلة مدرسات مو وزاره عشات تخافين وان شا الله بتكون سهله..
رغد تطمنت شوي: ا نشا الله..انشا الله..
ريم: انا نازله لا تتأخرين..
ونزلوا كلهم وركبوا السياره ورغد تدعي ان الله يذكرها بالمعلومات ويطمن قلبها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف كانت حايسه البيت فوق تحت: يمه وين الملزمه وقلمي الازرق ووين العبايه..
كان كل شي قدامها بس من الخوف ما تشوف شي.
ام تركي: شوفيهم قدامك..
الهنوف: ايه صح ما شفتها..طيب وين تركي...
تركي وهويراجع رياضيات: شوفيني قدامك يله بسرعه..
وركبت الهنوف مع تركي..
الهنوف: يا رب يا رب...خليني اتصل على رغد تطمن قلبي قبل الاختبار..
تركي سمع اسم رغد حس ان المعلومات طارت وما بقى الا رغد..
الهنوف: الوو.
رغد في السياره: هلا والله..
الهنوف: قلبي والله اني خايفه..
رغد: وانا اكثر منك بس انشا االله كل شي تمام..
ريم: بصراحه احس انكم تبالغون..
رغد: انتي اسكتي ماحد كلمك..
الهنوف: اسمعي خليك عند الباب اوكي..
رغد: اوكي..
تركي: هاه وش اخبارها..
الهنوف: بخير بس خايفه..
تركي: الله يهداها...وهذا وانتم ادبي وخايفيين اجل حنا وش نقول..
الهنوف: اول شي قل لا اله الا الله..ثاني شي محد ضربكم على ايديكم وقال لكم ادخلوا علمي..
تركي: المهم اذا طلعتي طمنيني عليكم..
الهنوف تستهبل: عليكم..مين..مافي الا انا مين الثاني..
تركي: بلا عباطه المهم لا تنسين..
الهوف: ابشر<<نست الاختبار..
تركي يبي يخوفها: ذاكري.. ذاكري بسرعه لا يفوتك الوقت يا غبيه..
الهنوف بروعه: صح صح "وقعدت تذاكر"
وتركي ميت ضحك:صدقت المخفه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عبير نايمه وما عندها شي.. والعنود لاهيه تحط كحل وجلوس وتزين شعرها وتعدل شكلها ..وتلبس اساور وبعدها الحلق..
دخات ام ماجد: هاه العنود ما خلصتي مراجعه ..
العنود: هاه مراجعه..الا الا خلصت من زمان..
ام ماجد: بسم الله عليك لا تعلمين احد اخاف يصكك بعين..
العنود: ابشري من عيوني ونزلت...وراحت للمدرسه وهي مستعده بكومه من البراشيم ملزقتها في اكمامها من داخل وفي اماكن اخرى..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نوف وفجر كانوا خايفين بس كل وحده تهدي الثانيه..وفجر ما خلت من البراشيم طبعا من تعاليم ودروس العنود الراس المدبر..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
شجون مسكينه ما عندها احد فكانت شابكه السماعات وهي وصديقاتها تسألهم ويسألونها وتشرح لهم ويشرحون لها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان يراجع وهوخايف بس يحس بفرحه من بعد مسج ريم.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
دخل الكل قاعته وبدوا يحلون....الثلاثي ريم والعنود وفجر في البراشيم الحلول...والباقي يدورونها في عقولهم..
وخلصت الفتره الاولى رغد والهنوف مبسوطات كانت الاسئله مره سهله غير التغشيش من الطالبات.صح ان ما كان ودهم بس غصب عليهم..
سليمان و تركي حلّو وانشالله يكون صح لان العلمي كل واحد عنده اجابه فما كانوا يعرفون وش الصح من الغلط..
نوف وشجون حلّو وكان حلهم ما عليه..
ريم الحمدلله طلعت سليمه وكمان فجر بس العنود بغت تروح فيها وتنكشف بس ربي ستر وعدّت وطلعت مبسوطه لان كل البراشيم كانت نفس الاسئله<<خبره..
مشعل ومحمد كمان حلّوزين..
واخيرا لين اللي كانت تصيح في القاعه وتقول ابي مشعل..صح معلماتها بغوا يصفقونها بس سكتوا وعدوها وعلومها وطلعوها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عدى اول يوم في الاختبارات وتبعه الاسبوع الاول ونص الاسبوع الثاني وباقي ثلاث ايام..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيت ابو مشاري

ريم: بابا ما قلت انا وش نجاحتنا؟؟
ابو مشاري: اذا شفت درجات ترفع الراس لكم اللي تبون..
رغد: بابا نبي نسافر..
ريم: نبي نروح دبي..
مشعل: والله دبي حلوه..
مشاري:وانا من المؤيدين للموضوع..
ابو مشاري:مدام الكل راضي نسافر ليش لا ..بس بشرط الدرجات الزينه..
ريم ورغد يبسون راس ابوهم..:الله يخليك يبه ولا يحرمنا منك..
ريم :اجل بروح اقول للعنود..
رغد: بسم الله الرحمن الرحيم تو من شوي ابوي قايله على طول تروحين تقولين لهم ..اصبري دقيقه وحده مو ساعه دقيقه..
ريم: خلال بربرتك هاذي طافت دقيقه ..بروح اكلمها..
اتصلت ريم على العنود..
ريم: الووو..
وليد: الووو..
ريم: وانت مافي غيرك يرد عل التليفون..
وليد: بسم الله هذي انتي على بالي زينة البنات..
ريم: اخلص وين ريم..
وليد: وش تبين فيها ؟؟؟
ريم:اقول بسرعه عندي موضوع ضروري..
وليد: العنود تذاكر..
ريم: كذاب العنود تذاكر العب غيرها..
وليد: عاد انتي لا تفهميني غلط يعني تبرشم..
ريم: قل كذا اصدقك طيب روح نادها..
وليد: طيب قولي لي وش تبين فيها وبعدين اعطيك ايها..
ريم: يا لليل ما اطولك..وبعدين..
وليد: ولا قبلين مافي يعني مافي وش بتسوين..
الا العنود جايه:وليد من تكلم؟؟
وليد ارتبك: هذي ..هذي..
العنود: بنت..قاعد تكلم صديقاتي.....يمه ..يمـــــــه..يمـــــــــــــــــه..
وليد : اسكتي اسكتي خلاص خلاص يا ام لسانين..
العنود: يمــه..يمــه..
وليد حط يده على فمها: اقولك اسكتي..
العنود توخر ايده: وووع وخر ايدك مالحه...
وخرها وليد: وجع يا طول لسانها ذا الدبى..
العنود: ترى بنادي امي..
وليد: اوووف اطلع احسن لي..
العنود: يكون احسن..
خذت العنود السماعه: الووو..
ريم: اهلين وينك..
العنود:قعدت احل مع وليد القضيه اللي بيني وبينه..
ريم: اخوك هذا لا عاد يرد على التليفون سامعه..
العنود: طيب وش اسوي فيه من يوم يشوف رقم بيتكم يحلف انه ما يرد الا هو..
ريم: المهم ما علينا منه ..عندي لك خبر بكنوز الدنيا..
العنود: وشو انخطبتي..
ريم: لا وش انخطب..
العنود: لا ذا الايام موضه..
ريم: عندي شي احسن من الخطبه..
العنود تحمست: قولي يله بسرعه.
ريم: بنسافر لدبي..
العنود: كذااااااااااااااااااااااابه..
ريم: والله تو ابوي من شوي قايله..
العنود: الله يبشرك بالخير..
ريم: بس شارط درجات زينه..
العنود: انشا الله درجاتنا زينه..
ريم: ان شالله بس اسمعي انشبي في ابوك لما يوافق سامعه..
العنود: اكيد مدام ابوك وافق ابوي مع ابوك..
ريم: اجل يله مع السلامه خليني اتصل على فجر..
العنود: اوكي باي.
سكرت ريم من العنود وبعدها قعدت تدق رقم بيت فجر..
رغد: من بتكلمين بعد..؟
ريم: ابكلم فجر ما يصير ما نقول لهم بعدين يزعلون..
رغد: والله من اللقافه انتي وياهم.
ريم: الووووو..
طلال: الووو
ريم في نفسها"وش في هالعيال متسلطين علي"
طلال: الووو..
ريم: هلا واالله كيفك طلال..
طلال: مين...ريم ..الحمد لله بخير وشلونكم..
ريم: الحمدلله..طلال ممكن فجر..
طلال: ليش في شي..
ريم: لا سلامتك بس ابيها شوي.
طلال: الحين فجر عروس ما يصلح تكلم أي احد..
ريم"لا صدق اليوم متسلطين علي":طلال ممكن فجر بس خمس دقايق..
طلال: طيب قولي لي وانا اقول لها..
ريم: يا اخي ما يصلح كلام بنات..
طلال: اها...طيب خليني افكر..
فجر: طلال من على التليفون..
طلال: هذي ريم تبيني في سالفه..
ريم: اه يا الكذاب نادها بسرعه..
فجر:يا نصبك ريم تبيك في سالفه اقول هات السماعه..
طلال: خذي جعل اذنيك تخفس..
فجر: الاذنين تفقع مو تخفس ..العيون تخفس يا الغبي..
طلال قعد جنب فجر عشان يسمع: كلمي كلمي وانتي ساكته..
ريم: الووو.
فجر: هلا والله معليش النشبه ما يخليني اكلم احد يقول عروس..
ريم: وليش العروس محكوم عليها بالاعدام..
فجر: ايه ما عليك منه امري وش بغيتي..
ريم: ايه عندي لك خبر يسوى فيصل زوجك كله..
فجر: مسكينه وش اللي يسوى فيصل..
ريم: بنسافر لدبي..
فجر: بس هذا اللي عندك اصلا انا ناويه اسافر عشان اتجهز من هناك..
ريم: صدق اجل وناااسه..
فجر: وخالي ابو ماجد بيرحون.
ريم: اكيد هم معنا..
فجر: حلو اجل بيطلع فله..
طلال قاطعهم: والله صدق فله..
فجر لفت عليه: انت هنا!!
طلال:لا هناك..
فجر: ريم خلاص مع السلامه..
ريم: مع السلامه..
فجر: ما تلاحظ نفسك انك منغص علي عيشتي حاشر نفسك في كل شي..
طلال: اختي واخاف عليها من نسمة الهوا..
فجر: أي واضح..اقوم اذاكر ابرك لي..
ريم سكرت من فجر وحطت السماعه وبعدها ذكرت شجون واخذت السماعه واتصلت عليها..
رغد: بعد من بقى ما علمتيه اشك ان الرياض كلها درت وانهم شوي يقولونه في الاخبار..
ريم:وانتي وش عليك اقول اسكتي رن..
ريم: الوو..
فيصل:هلا..
ريم"لا كملت":اهلين فيصل اخبارك..
فيصل: ريم هلا والله ..الحمدلله بخير وشلون خالتي..
ريم: الحمد لله كلنا بخير الا ممكن تعطيني شجون..
فيصل: شجون الحين مشغوله شوي..
ريم: طيب بس خمس دقايق..
فيصل: خمس دقايق!!!الا ما قلتي لي وش اخبار عمك وعمتك بخير..
ريم فهمت عليه: والله كلهم بخير ويسلمون عليك وذبحونا فيك..
فيصل انبسط: هههه ثواني وشجون عندك وكلميها ساعه اذا بغيتي..
ريم: هههه والله هالناس مصالح...
رغد: مين..
ريم: بعدين ..بعدين..الووو..
شجون: هلا واالله وغلا حيا الله هالصوت..
ريم: الله يحيك وش اخبارك..
شجون: الحمدلله بخير وش عندك متصله..
ريم: والله عندي خبر يسوى كريماتك كلها..
شجون: ما اظن ان في شي يسواها بس وشو..
ريم: ولا بدال هذي اللي عندك بتاخذين دبلهم..
شجون تحمست: ايه وشو..
ريم بنسافر لدبي..
شجون: احلفي ما اصدق...
ريم: والله ما اكذب تجهزي بس..
شجون: صدق طيب قلتي لعمك وعمتك..
ريم: ايوه اكيد..
شجون: اجل بيطلع وناسه..
ريم: المهم انشبي في امك..
شجون: ما يحتاج اذا امك بتروح امي رايحه رايحه.. وفيصل اذا عرف ان عمتك بيرحون طاير معنا..
ريم: اجل ما اطول عليك وسلمي لي على خالتي.
شجون: يوصل وسلمي على خالتي بعد..
ريم: يوصل مع السلامه...
شجون: مع السلامه..
فيصل: بيرحون لدبي..؟
شجون: انت هنا..ايه بنروح كلنا هناك..والله وناسه واقعد مع نوف فله..
فيصل: وفجر ليش ما تقعدين معها..
شجون: اقعد معها بس نوف نفس شخصيتي..
فيصل: اجل ربي رحمني ان زوجتي ماهي مثلك..
شجون: ايه بس انت حصل وحده مثلي..
ريم سكرت السماعه وقعدت تتذكر من بقى ما قالت له:اقول رغد..
رغد: خير؟ما خلصتي جولتك..
ريم: لا باقي..
رغد: ليه من بقى؟؟
ريم: باقي الهنوف ومها وهذولا اهم شي..
رغد: صادقه انا بدون صديقتي ما اعيش..
ريم حتى انا بدون مها ما اعيش...
رغد: عاد انتي كثري منها..
ريم: المهم بتكلمين الهنوف ولا انا اكلمها..
رغد: انتي اتصلي عليها واذا ردت عليك عطيني ايها..
ريم: طيب"واتصلت"
رغد: حافظه رقمهم..
ريم: اكيد عشان الضروره..
رغد: والله من اللقافه..
ريم:الووو..
تركي: هلا والله وغلا<<يحسبها رغد..
ريم: اهلين..
تركي عرف الصوت وقال من دون نفس:هلا..
ريم:" وش فيهم علي كلهم كأني ماكله حلالهم":لو سمحت ممكن الهنوف..
تركي: انا اعرف ان الهنوف صديقه رغد مو صديقتك.
ريم: انا واختي واحد بسرعه نادها..
تركي: وليش رغد ما اتصلت على صديقتها..
ريم: وانت وش عليك..
تركي: اسأل..
ريم تبي تصرفه: رغد تعبانه..
رغد كانت تطالعها وميته قهر انها ما تصلت هي..
تركي: سلامات وش فيها.
ريم: راسها يعورها وبطنها وتبي الهنوف عشان تسألها عن الامتحان بس صوتها رايح وأذنها ما تسمع منها وعيونها ما تشوف فا قلت اتصل انا احسن..
تركي كسرت خاطره رغد: مشا االله كل هذا فيها لايكون نفس اقروا عليها..
ريم وفيها الضحكه: شكلها عين ما صلت على النبي بس ممكن تعطيني الهنوف ..
تركي: ثواني وهي جايه..
ريم: اوووف هالعله..
رغد: جعل كل اللي قلتيه فيك ان شالله وش فيك تفاولين علي..
ريم: اسكتي اسكتي بعدين اقولك..
رغد: كل ما قلت لها شي قالت بعدين..
الهنوف وهي مرتاعه: الوو هلا وش فيها رغد عسى ما شر..عسى ماهي تعبانه مررره..
ريم: ما فيها الا العافيه بس اخوك نشبه مالقيت حل احسن من هذا..
الهنوف: اشوى طمنتيني..امري في شي..
ريم كانت بتعطي السماعه رغد بس هونت:كنت بقولك خبر يسوى روعتك ويقلبها فرحه..
الهنوف:بشري..
ريم: بنسافر دبي..
الهنوف: صدق!! احلفي..
ريم: والله وما اوصيك خلك عود في بلعوم امك لما توافق..
الهنوف: ولا يهمك ولا توصين حريص من الحين بنشب لما استلم الموافقه..
ريم: اوكيه بااي,,
الهنوف:باااي..
تركي: هاه وش صار فيها..
الهنوف: ما فيها شي بس بطنها يعورها شوي<<خافت بعصب..
تركي: طيب وش فيك فرحانه ولا شمتانه في صديقتك..
الهنوف: وش فيك انت كذا انا فرحانه لانهم بيسافرون دبي وانشا الله حنا وراهم..
تركي: صدق والله فله بس ما توقع امي بتوافق..
الهنوف: اذا انا وياك عليها بتوافق..
تركي: اجل يله قومي..
الهنوف: يله..
سكرت ريم السماعه وقعدت تفكر..
رغد: وانتي ما تعبتي من كثر ما تكلمين..
ريم: لا بس باقي شخص وهو اهم شي..
رغد: مين...
ريم: سليمان اقصد مها..
رغد: قولي كذا من زمان عشان بعدها تقولين لي وش صار في كل مكالمه لاني كل ما قلت لك شي قلتي بعدين..
ريم: طيب طيب..
وشالت السماعه وتمنت هالمره يرد سليمان مثل اللي قبل واتصلت.
ريم: الووو..
محمد: الوو.
ريم"اووووف":ممكن مها..
محمد: من اقول لها..
ريم: قل لها ريم..
محمد: اول مره اسمع هالاسم..
ريم: طيب هذا انت سمعته روح نادها..
محمد: اها عرفتك انت اللي كنتوا معنا بالشاليه..
ريم: عليك نور يله رح نادها..
محمد: لا احنا مطفين النور من شغله..
ريم: يا رببييييه على هاليوم روح نادها بسرعه يا اخوي تراني تعبانه من جد ارحمني..
محمد في نفسه "وش فيها هذي":طيب الحين مها مشغوله..
ريم: ادري قلها خمس دقايق..
محمد: واذا طولتي.
ريم: سكر السماعه في وجهي..
محمد: الا بسألك وش اخبار اخوك مشعل..
ريم: اخباره الساعه تسع شفها..
محمد:تنكتين حضرتك..
ريم:لا ما نكت استظرف..
محمد:اجل مها من المستحيلات..
ريم: محمد لو سمحت نادها ابيها في شي ضروري فيه حياة او موت..
محمد:لا وش الشي وبعدين اناديها..
ريم"اليوم ما راح يعدي على خير":اسمع انا بقول لها بعدين تقول لك وش رايك حمود..بسرعه نادها بأعد لك واحد واثنين...
محمد:ليه اصغر عيالك..
ريم: انت ما بعد رحت ياربيه ترى صدق بأصيح والله تعبت روح نادها..
سليمان: محمد من تكلم وناشب في حلقه..
محمد: هذي ريم صديقة مها..
سليمان: ريم وناشب لها هات السماعه..
محمد: نعم نعم وش هات السماعه خل السماعه بأروح انادي مها واجي سامع..
ريم من يوم سمعت صوت سليمان وعاشت جوو...
سليمان كان يناظر السماعه ووده يرفعها بس خاف محمد يفتن ويتنيذل عليه..
جات مها:الوووو...الوووو..
ريم: هلا هلا والله كيفك وش اخبارك واخبار الوالده..
مها: الحمد لله كلنا بخير وش اخبارك انتي..
ريم: الحمد لله بخير..حبيت اقولك ان بروح لدبي في الاجازه واني متمنيه من كل قلبي انكم تكونون معانا وش رايك..
مها:دبي من راح يفوتها ا نشا الله اشاور امي وارد لك وهي واعدتنا بسفره..
ريم: المهم ما اوصيك ما اوصيك لازم لااااازم تكنون معنا..
مها: بأذن الله ما في شي بيمنعنا..
ريم: سلمي لي على اللي عندك..
مها: يوصل..
ريم: مع السلامه..
مها: مع السلامه..
سليمان: من هذي<<يتميلح الاخ..
مها: هذي ريم اخت مشاري..
سليمان: اها وش عندها..
مها: تقول انهم بيرحون دبي وتبغانا معاهم..
سليمان:فديتها والله.
مها بصدمه: من هي؟؟؟
سليمان يصرف: هاه...دبي ايه دبي..
مها: ايه..
سليمان: ولا يهمكم انا اللي راح اوديكم انشا الله بس ناخذ شور امي..
مها: تسلم والله يا اخوي هذا الاخو ولا بلاش...
ريم من يوم سكرت السماعه وهي في عالم ثاني..
رغد: ريم ريم وين وصلتي انشا الله في السينما وهو جنبك..
ريم: ههههههه تصدقين ماهي شينه..
رغد: يله تعالي قولي لي كل اللي صار..
وقعدت ريم زين وقامت تسولف..
كل العوائل اخذت الموافقه وقرروا يسافرون.. بس فيه شي لازم يصير قبل السفر..


ام فوازتكلم:انا اقول الملكه قبل السفر..
ام فيصل: ونعم الراي..
ام فواز: اجل بكره.
ام فيصل: شورك وهداية الله..
وقرروا ان بكره ملكة فجر على فيصل اللي هو يوم الاربعاء اخر يوم من ايام الاختبارات..
فجر معصبه: على كيفكم طيب خليتوه يوم الخميس..
ام فواز: نسيتي دبي يوم الجمعه والخميس تستعدين لها..
فجر: طيب احس اني ما استعديت..
ام فواز: عندك من اليوم لما بكره العصر استعدي..
نوف: فجر هونيها وتهون عادي تراها ملكه..
فجر: اكيد بيتنادون العائله كلها صح..
ام فواز: انهبلتي اكيد كلهم بيحضرون ملكتك ولا وش رايك..
فجر: طيب ما عندي لبس..
ام فواز: فجر انتي وش فيك تدورين عذر..الحين اخلي طلال ولا فواز يوديك..
فجروفيها العبره: يا ربييييييه...
ام فواز: وش فيها اختك..
نوف: يمه من حقها خايفه ومتوتره..
ام فواز: روحي معها واشتروا اللي تبون و الله الله بالشي الزين..
نوف: افا ما تثقين بذوق نوف..
ام فواز: الا انا ما اثق الا فيك..
&&&&&&&&&&&&&&&&&&&&&&&&&&&&&
ريم: بكره ملكة فجر..؟؟؟
العنود: ايه وش اقولك من الصبح..
ريم: طيب انتي عندك لبس..
العنود: لا والله وش رايك نروح السوق حتى عبير ما عندها..
ريم: حتى رغد..بصراحه ما توقعتها قبل السفر..
العنود: اجل يا الغبيه وشلون يعطونها المهر وهي ما تملكت..
ريم: صح نسيت..
العنود: يله تعالي مرينا مع السواق..
ريم: طيب مع السلامه..
العنود:مع السلامه..
ريم: رغد يله البسي بنروح السوق باقول لامي.
رغد: بسرعه عشان يمدينا..
وبعدها خذوا الموافقه من امهم وراحوا بيت عمهم واخذوهم وطلعوا للسوق..
وهم ماشين في السوق..
العنودوقفت في مكانها وجنبها عبير..
رغد وريم لفوا عليهم:خير وش فيكم..
عبير: مو هذا طلال واللي معه نوف وفجر.
العنود: الا ...الا..
رغد: والله صدق هم..بروح اسلم عليهم..
ريم: وانا جايه معك..
عبير والعنود ميتين على طلال اللي لابس برمودا بيج وتيشرت بني مبين جسمه وشعره الاسود مسويه سبايكي والساعه والشوز السبورت طالع شي خطيييير...
رغد: هلا والله نوف وفجر..
نوف: هلا والله رغوده..
فجر: اهلين..
ريم: هلا والله ببنات عمتي وبالعروسه خصوصا اللي بكره ملكتها..
فجر: واللي يخليك لا تذكريني خليني الهى شوي..
رغد:ا هلين طلال وشلونك..
طلال: الحمد لله بخير..
ريم تناظر طلال بحقد:اهلين طلال..
طلال يبادلها نفس النظرات وكان في نفس الوقت كاتم الضحكه :أهلين ريم وشلونك
ريم : بخير ما دامك بعيد عني
طلال : أفااا وش جايك مني 
ريم : سلامتك ما جاء منك إلا كل الشر 
فجر :خلاص انتوا والله ماني ناقصه..الا وين عبير والعنود ما جوا معاكم؟
رغد: الا والله وينهم ..هم جايين معانا.
ولفوا عليهم لقوهم مطيرين عيونهم في شي بس ما عرفوا وش هذا الشي..
طلال كان يطالعهم وحس انهم يطالعونه بس بعدّ هالافكار من راسه..
رغد راحت لهم: العنود ..عبير خير وش فيكم واقفين..
العنود: هاه ابد سلامتك بس قلبي يعورني شوي..
عبير: انا مو قلبي بس كل جسمي..احس اني بموت في مكاني..
رغد اللي ما فهمت شي: يله امشوا بس البنات يسألون عنكم فشلتونا قدام طلال..بالله مطيرين عيونكم في مين..
العنود انتبهت ان عبير معاها وتطالع اللي تطالعه على طول لفت عليها تبي تتأكد من تطالع..بس يوم لفت لقت عبير تطالع رغد..
عبير: شفت واحد مزيون مر من عندكم..اقول يله مشينا..
العنود ناغزها قلبها بس ما عطت الموضوع اهميه وراحوا عند البنات..وسلموا عليهم..
العنود: اهلين طلال كيفك بشرني عنك..
البنات يطالعون العنود وهي منزله عيونها ومستغربين اكثر من اسلوبها..
طلال: الحمدلله بخير ما دامك بخير..وانتي يا عبير وشلونك..
عبير: انا بخير تسلم..
العنود لفت على عبير وبعدها على طلال"مو لازم اضعف اذا شفته..مولازم يحسون فيني":اقول ترى ما تنعطون وجه يله كل وحده تدور لها لبس تلبسه..وانتي ما لقيتي تحطين ملكتك الا بكره ضاقت يعني ولا ايش...
البنات طيروا عيونهم اكثر من تغير اسلوبها فجأه وحسوا انها رجعت لطبيعتها اللي تعودوا عليها..
رغد: يله يا بنات تفرقوا كل وحده تروح لجهه واللي تلقى شي يناسب الثانيه تتصل عليها اوكي..
البنات: اوكي"وافترقوا"
ماطلعوا من السوق الا الساعه عشره وهم من العصر رايحين..
رجعت كل وحده على بيتها..
صح ان العنود اصرت على ريم تنام عندهم بس ريم قالت بكره اذا طلعت من المدرسه راح تروح عندهم او هم يجونها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يـــــوم الاربعــــــــاء

هو يوم فرح كل العائله الا وحده ..اللي هي فجر كان يوم خوف ورعب وتوتر وعلى اعصابها طول الوقت ..
طلعت ريم ورغد من مدارسهم وراحوا بيتهم وخذوا اغراضهم بعدها راحوا بيت عمهم..
عبير: حرام والله فجر ما تستاهل ..روعوها قالوا لها بكره ملكتك.
ريم: مسكينه ما استعدت نفسيه..
رغد: عاد يقولون اهم شي الاستعداد النفسي..لانها اذا ما استعدت نفسيا بيخرب كل شي..
العنود: تخلي عنها الدلع..من يوم انخطبت وهي صايره دلوعه ودمعتها على خدها..
عبير: عاد انتي ما تحسين مافي قلبك رحمه ..خفّي عليها شوي..
العنود: دلع بنات لا تهمكم..
وجاتهم كوافيره وسوت لهم تسريحات وميك اب وطلعوا الاربعه شي فوق الخيال..صح العنود سوت صيحه لان ميك اب حقها اوفر بس البنات اقنعوها انه حلو وعدّتها..
رغد: لو نقوم نلبس يكون احسن..
ولبسوا البنات..
عبير: رغد اتصلي على موبايلي ماني محصلته..
رغد: موبايلي تحت..
ريم: خلاص انا بتصل..
رغد: انا نازله تحت بروح اجيبه اخاف امي تتصل..
ريم: روحي ولا تطولين عشان تحطين لي المنكير..
رغد: اوكي..
كانت لابسه رغد فستان نعوم بالمره كان ابيض على لؤلؤي توب من عند الصدر ومخصر على جسمها ولحد الركبه وكان فيه موجات الاسود.. وشريطه من الخصر واطراف الفستان دانتيل اسود..ولابسه حلق اسود ومسويه شعرها"بف" وحاطه شريطه ابيض واسود..وحاطه شدو اسود مبين عيونها الوساع العسليه..ورج احمر وعليه جلوس احمر..ولابسه سندل ربط اسود..طالعه البنت ولا ملكة جمال بصراحه ما اقدر اوصفها لكم..
نزلت تحت في الصاله تدور موبايلها في الشنطه الا وليد نازل من الدرج ووقف في نص الدرج كان يشوف قدامه ملاك ما قدر يشيل عيونه من عليها ورغد ما نتبهت له..لقت رغد موبايلها..وليد تحرك من مكانها يبي يطلع فوق بسرعه عشان ما تنحرج منه بس ما امداها لان رغد شافته وهي عند اول درجه من السلم وهومنزل عيونه عنها..ما قدر اقول لكم موقف رغد في ذاك الوقت كانت واقفه وكأن رجلها لزقت في اول درجه ووجها احمر لان فستانها عاري شوي<<شوي بس..
حتى وليد نفسه ثبت في مكانه رفع عينه عليها حصلها تطالعه وعيونها مغرقه عيونها دموع..
وليد كسرت خاطره:انا ....انا اسف ماكان قصدي..
رغد لما كلمها وليد وكأنه صحاها من جمدتها ونزلت بسرعه وهو دخل غرفته..
وليد فرحان: البنت تبي تذبحني اليوم طالعه ملاك يا ناس ملاااااك في بيتنا..ولا عيونها تدوخ تموت...تجلط..
كان مبسوط وصار يروح ويجي في غرفته والابتسامه شاقه الوجه..
رغد كانت تدراي دموعها لا تنزل ويخرب الميك اب..وتكلم نفسها: مو لازم ابكي خلاص يارغد سيطري على نفسك ما صار شي شافك بالغلط وماكان يقصد ولا انا اقصد خلاص حصل خير الحين اطلع فوق واقعد عند البنات ولا كأن صاير شي..
مرت الخدامه عند رغد..
الخدامه: مدام رغد انتي فيه كلم انا...
رغد: اوقول تعالي ....فستاني حلو..
الخدامه: ايوه مدام انتي واااااجد حلو..
رغد: مشكوره طيب تحسين انه عاري شوي..
الخدامه: هو فيه أري(عاري)شوي بس تمام..تمام والله تمام..
رغد: طيب تقلعي عن وجهي..
الخدامه: زين زين..
رغد: اطلع عند البنات قبل لا يحسون علي..
ودخلت غرفة البنات..
ريم: حشى ما صار وهذا وانا اقول لك لا تتأخرين..
رغد مقفله معها:.................
ريم: تراني اكلمك مو الجدار اللي وراك..
رغد وهي كاتمه العبره: ممكن تسكتين شوي بس شوي لو سمحتي..
ريم حست ان اختها بتبكي لانها ما تصير مؤدبه الا اذا ما حبت تبكي:رغد فيك شي..
رغد: اقول لك اسكتي عشان ما اخرب على نفسي كشختي..
ريم: اذا رجعنا بيتنا تقولين لي فاهمه..
رغد: فاهمه بس اسكتي..
العنود: وش فيكم تتساسرون علموني..
ريم: اخت واختها.انتي وش دخلك..
العنود تسوي نفسها زعلانه:افا وانا اعدكم خواتي..
ريم: اقول روحي زين مسويه بتأثرين فيني ما يليق عليك الهدوؤ..
العنود: ادري والله ادري بس خلينا نتعلم يمكن نحتاج الهدوء والركاده يوم من الايام..
عبير: رغد لقيتي موبايلك..
رغد: ايه ويا ليتني ما نزلت..
عبير: ليش.؟؟؟
رغد توهقت: هاه..........ايه بغيت اطيح من الدرج..
العنود: هههههههه والله بيطلع شكلك تحفه..
عبير: ما عليك منها عسى ما تعورتي..
رغد: لا الحمد لله..
ريم والعنود يطالعون بعض منصدمين من التغير المفاجئ اللي طرا على عبير..
ريم: عبير انتي اليوم بخير..ما فيك حراره..
عبير: ليش..؟؟
العنود: لا لا اختي مو طبيعيه وش الثقل هذا ..وش ذا الهدوء..
عبير: هاه وش رايكم يصلح علي احسن منك..
ريم: هو مو مره بس احسن من العنود..
عبير: لا زين في تقدم..
رغد: ليش تبين تتغيرين..
عبير: بصراحه تفشلت كله عربجيه حتى صديقاتي يقولون ودنا نشوفك يوم وانتي كلك انوثه فا حبيت ا جرب والحمدلله تمت العمليه بنجاح..
ريم: الله يتممك بعقلك اقول مشينا...
العنود: اقول عبير اتصلي على وليد خليه يجهز عشان يودينا...
رغد تفاجئت: وليد هو اللي بيودينا"كملت"
عبير: ماني مكلمه احد اولا موبايلي بعيد ثانيا مالي خلق ثالثا ما اشتهيت..
العنود: رابعا بيجي ذا الكعب اللي ما عرفت امشي فيه على راسك يالسودانيه..
واتصلت على وليد..
العنود: الووو..
وليد: هلا والله وغلا <<مروق على الاخر..
العنود: هلا بس وش عندك مروق..
وليد: انتي وش تبين..
العنود: كنت بقولك تودينا بيت عمتي احنا وبنات عمي..
وليد: ابشري يله انزلوا..
العنود: ان شالله"وسكرت منه"
العنود: اليوم وليد مو طبيعي..
رغد بخوف: ليش وش فيه..قال شي..
العنود: لالا ما قال شي بس اسلوبه باين عليه مروق..
رغد ارتاحت: اهااا..
ريم اللي حست ان في شي صاير بين الوليد ورغد بس مصيرها راح تعرف: يلا بنات لا يعصب علينا..
البنات: يله....


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@



نزلوا البنات ورغد تأخرت شوي لانها تجمع اغراضها..
ركبوا البنات السياره عبير قدام والعنود وراها وريم في الوسط وخلو مكان رغد ورى وليد..
وليد: باقي احد ولا امشي..
العنود: باقي رغد..
وفي اللحظه هذي جات رغد شافت انها راح تكون ورى وليد قامت تطق الشباك على العنود..
العنود فتحت الشباك:خير..
رغد وهي مفتشله: افتحي الباب وريم زحفي يله..
العنود:روحي للجهه الثانيه لا يجيك كف يعدل راسك..
رغد وهي معصبه: هين يا عنيد..
وراحت للباب الثاني..
وليد كان مبتسم ومبسوط لان اخته ما خلت رغد تركب من الجهه الثانيه عشان يقدر يطالعها..
رغد ركبت:السلام عليكم..
الكل: وعليكم السلام..
ريم: وجع ليش تأخرتي..
رغد تهمس لها:كنت اجمع اغراضي 
وتحركوا وفي نص الطريق..
وليد: احم....تصدقون بنات اليوم شفت واحد لابس ابيض واسود كان طالع عليه شي مو طبيعي"ويطالع رغد في المرايه"
رغد انصدمت من الكلام اللي قاله وطالعته في المرايه عشان تتأكد اذا كان قاصدها ولا لأ وطاحت عينها في عينه وهو مبتسم ابتسامه تدوخ..
عبير: طيب كل العيال يلبسوا ابيض واسود..
وليد: لالا هذا شي ثاني..
العنود: طيب يعني قصدك ان لبسه غريب او التيشرت غريب ولا وش قصدك..
وليد وهو شاق الخشه: لالا مو غريب الا اغرب من الغريب..
العنود وعبير سكتوا لانهم ما فهموا وش السالفه فا سكتوا..
اما ريم ما فاتها هذا الشي وعرفت ان يقصد رغد..وليد كل شوي يطالع رغد"يا ناس هالعيون تذبح والله تذبح"
وقعد يقلب في الاغاني لما حصل اغنيه راشد الماجد"العيون"
وليد:هذي اهداء خاص لكم يا بنات..
العنود: وليد ممكن اسأل سؤال..
وليد:امري اانتي..
العنود: وش متعشي امس اخاف انك متسمم..ولا اكيد تعبان..
وليد:مو انا التعبان قلبي التعباااااان...
عبير:لالا اخوك يا العنود شارب شي..
وليد: اسمعوا الاغنيه وانتوا ساكتين
$$$$$$$$$$$$$$$$$$$$$$$$$$$$$$$$$$$$$$$$$$$$$$
سود العيون كبار والشامه حلوه..شايل جمال الكون وباليني بلوه..
هالعيون وشلونا ميلها..سحر ذوبني بغزلها..
بوسه من عندك حبيبي..تسوى عندي الدنيا كلها..
ياضوى عيوني وحياتي..قلب اقدم هديه..
اطلب اش ما ردت مني..قول وادلل علي.
انت مني وانا منك..مستحيل ابتعد عنك..
ابتسم يا بعد عمري..ضحتك ماكو مثلها..
ذاب قلبي بالمحبه..لا تظن عنك اتوب..
طيرت عقلي بغرامك..ياما ذوبت القلوب..
انت حبي نبض قلبي..بس تعال شويه قربي.
يا اعز انسان عندي...واغلى من هالناس كلها
$$$$$$$$$$$$$$$$$$$$$$$$$$$$$$$$$$$$$$$$$$$$$$
رغد خلاص ذابت في مكانها"يقصدني انا ..يعني وليد صدق يحبني يا ويلي وش هالمصيبه اللي نزلت علي ..طيب انا ما احبك يا وليد .حرام اللي تسويه فيني ..مشكلتي اني ارحمك وماودي اصدمك واقولك اني ما احبك ولا حتى فكرت فيك"
ريم في نفسها:مسكين يا وليد باين حبك لرغد بس ما اظن ان رغد راح تكون لك او تكن لك أي مشاعر غير الاخوه والله كسرت خاطري على ثقالة دمك"
وصلوا بيت عمتهم كانت مكلة فجر ملكه عائليه عشان الزواج يكون كبير فا ماكان فيه احد غريب دخلوا البنات بيت عمتهم..وسلموا على الحريم وباركوا لام فواز ولام فيصل..وطلعوا لعند فجر ودخلوا عليها..
العنود:هلا والله بعروستنا..
فجر وهي خانتقتها العبره:هلا والله بأهلي وعزوتي وناسي..
رغد:مبروك فجوره وعقبال البقيه..
ريم:امييين ..مبروك فجوره بعد قلبي والله تكسرين الخاطر..
عبير:ليش شايفتها تشحذ..اقول وخري "وضمت فجر"مبروك يا فجر منه المال ومنك العيال.
فجر وهي خايفه: أي عيال واي خرابيط احس اني بكنسل الملكه الحين..
العنود: لا يا فجير لا تتهورين بعدين اخاف تعنسين..
فجر:بنات خايفه احس اني بموت..
رغد: هدي يا قلبي والخوف شي طبيعي بس سيطري عليه واذكري الله وما راح يصير الا الخير..
ريم:خلاص يافجر اليوم تاكدت ان خلاص راح تتركينا والله ماني مصدقه..
عبير:ريم لا تضيقين صدرها..بعدين هي بتهاجر تراها في بيت خالتك وبتحصلينها في بيت عمتك يعني ما راحت..
العنود:ولو بتصير حرمه وتجلس مع العجايز واحنا ما نخلي متزوجات معانا يخربونا بعدين..
دخلت نوف:الحين اكيد مجتمعين على اختي ومحجرين لها عشان تضيقون صدرها..
رغد: افااا وش قالوا لك يهود ما نحس..
ريم: صح احنا عرابجه بس مو لدرجة عديمين الاحساس..
عبير: كل واحد يتكلم عن نفسه انا من اليوم وطاالع ما راح اروح الا مع نوف وشجون..
رغد:صح ذكرتيني اتصل على الهنوف مابعد جات..
واتصلت عليها..
رغد: الووو..
الهنوف: هلا والله..
رغد:وينك؟؟
الهنوف: انا قريبه تعالي عند الباب استقبليني انا والوالده..
رغد:لا تتدلعين وتتشرطين..
الهنوف: مو من حقي ولا...
رغد: الا من حقك واذا الهنوف ما تدلعت من يتدلع..
العنود قاطه:انااااا..
رغد: ووووع مالت عليك....اقول الهنوف الحين انا نازله يله باي..
الهنوف:باي..
ونزلت رغد عند الباب..
ودخلت الهنوف وامها سلمت رغد على ام تركي:هلا والله خالتي..
ام تركي: هلا بنيتي وش اخبارك عساك بخير..
رغد: بخير تفضلي خالتي الحريم قدامك..
الهنوف: اهلين..
رغد: هلا والله وغلا..
الهنوف: وحشتيني يا رغودة قلبي..
رغد: اليوم شافتني في المدرسه..بس تسلمين..
الهنوف: عاد جامليني شوي..
رغد: هههه طيب تفضلي..
الهنوف : زاد فضلك..
رغد: اخوك دخل عند الرجال..
الهنوف: اكيد..
وتوهم بيدخلون الا رن موبايل رغد..
رغد: الووو..
ام مشاري: رغد..
رغد: هلا..
ام مشاري: قولي للسايق يجيب الاغراض اللي وصيته عليه..سمعتيني قلبي..
رغد: ابشري يمه مع السلامه..
رغد: هنوفه قلبي تفضلي وانا الحين بجيك بعد شوي اوكي..
الهنوف: اوكي..
راحت رغد جابت لها طرحه عشات تكلم السايق عند بوابة الرجال..
رغد: راجو.....راجو..
انفتح باب الرجال..
رغد وهي تعدل الطرحه زين :راجوا اسمع.......................


تركي: اصير لك راجو اذا بغيتي..
رغد منصدمه: تــــــــــــــركي..
تركي دخل شوي: ا نشا الله كنتي بتكلمبن السايق كذا"وقعد يطالعها من فوق لتحت وفستانها القصير..
رغد استحت وماتت حيا بس تكابر: اولا مو عيب عليك تطالع ناس مو محارمك ثاني شي كيفي انا حره..
تركي عصب شوي: لا مو كيفك وش تبين منه..
رغد: يا ربيه وانت وش عليك..
تركي: حرمتي كيفي<<زلة لسان..
رغد صار وجهها احمر وموف من الحيا وراحت عنه..
تركي وهو يطالعها..وهي تمشي"يا حلوها..ولابسه قصير بعد شكلها تبيني احفر قبري في بيتهم.اااخ الاسود والابيض اعشقه يا ناس من بعد ماشفته عليها..بس صدق اني ما استحي شكلي صدقت انها حرمتي..ماعليه قريب انشالله وتصير حرم تركي.."
قطع عليه وليد...
وليد وهو ماله خلق:تركي تفضل..ليش واقف..
تركي"اووووف وش يبي هذا":زاد فضلك..
دخلوا مجلس الرجال اللي كان مليان سلم تركي على فيصل وابوه وابو فواز وفواز وطلال وبارك لهم..وجلس يدور سليمان..
تركي: شكله ما جا..
مشاري: تقصد سليمان..
تركي: ايه..
مشاري: توني متصل عليه يقول قريب..
تركي:زيين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــد الحريم..
دخلت رغد ووجها احمر وموف وازرق ..كل الالوان فيه شافتها الهنوف وراحت لها..
الهنوف: خير وش فيك..؟؟
رغد: هاه ابد سلامتك..
الهنوف: رغد وجهك مو طبيعي وش فيك؟؟
رغد تدور تصريفه: آآآآ اقول وش رايك نروح للبنات..
رغد توهقت ما تدري وش تقول..والهنوف حست ان رغد ما راح تتكلم..
الهنوف: يله..
وطلعوا البنات فوق وباركت للعروس لاختها نوف..
نوف: عقبالكم انشا االله..
الكل:آمــــــــــــــــين..
شجون: تقولين مشفح..
نوف: شويه عليهم..
ريم: رغد وش فيك ...فيك شي؟؟
رغد: لالا ما فيني شي..
ريم: انتي اليوم موطبيعيه..
رغد في نفسها" المشلكه كلها جات في يوم واحد الاقيها من وليد ولا من تركي ...والله فشله من بقى ما شافني"
ريم تهمس لها: ما دريتي سليمان اليوم بيجي..
رغد تتطنز: صدق!!!...طيب وش اسوي فيه..؟؟
ريم: اقسم انك بايخه..
رغد: وان صادقه عند ربي وش اسوي فيه..
ريم عصبت: اروح عند عنيد ابرك لي..
عبير: اقول بنات خلونا ننزل ونرقص ترى الدي جي تحت شي.
ريم: يله..
فجر: لالا لا تخلوني..
العنود: احسن انطقي لحالك ويجي فيصل ويذبحك هـ هـ هـ هـأي<<من جد نذله
فجر بخوف: لا لا صدق اقعدوا عندي..
نوف: فجر ما عليك منها احقريها هالنذله انا بقعد عندك..
فجر: والله هذي الاخت السنعه..
ريم: فاضين نقعد عندك حنا جايين ننبسط ونرقص ونتميلح عند الحريم عسى وحده فيهم تخطبنا لولدها...اقول عبير امشي نترزز..
عبير: وانتي صادقه اخاف اعنس عشان فجير ودلعها اللي مدري من وين طلع..
رغد: نشوف اذا تزوجتي وش بتسوين..
عبير: عادي وش بسوي يعني..بأنبسط وافلها وبرقص بعد..
العنود: ايه هين....بس خلونا ننزل..
ونزلوا تحت وقعدوا يرقصون ويستهبلون ولا تخلوا من الضحك على رقص البنات الثانين..
العنود: شوفي شوفي هذي هههههههه..
ريم: أي واالله شوفيها هههههههه..
عبير: وينها؟؟
ريم: صدق انك حولا ..شوفيها اللي لابسها مدري وش لونه بني ما ادري وش لونه بصراحه..
عبير: هاااااذي هههههههههههههههه "وضحكت بصوت عالي"
رغد لفت عليهم: وجع انشا االله فشلتونا عند الحريم.
الهنوف: لو تموتون ما خطبوكم..
عبير: لالا خلاص بعقل اخاف اعنس..
العنود: والله هالبنات تحف..
ريم: خلينا نقوم ونرقص ونحرهم..
العنود:يله..
وقاموا يرقصون ويمشون ويصقعون خلق الله...والبنات منقهرين منهم لان رقصهم احلى ..وعبير ميته ضحك عليهم وما رقصت معاهم يقال لك عشان يقولون عنها تستحي وعاقل ويخطبونها..
وصلت مها اخت سليمان ومعها اختها نجلاء اللي ماجات يوم الشاليه..
ريم وقفت رقص..
العنود:وش فيك..؟؟
ريم: جات مها....
العنود مستغربه:طيب؟؟
ريم: لا بروح استقبلهم..
وراحت ريم تسلم عليهم..
ريم: هلا والله خالتي..
ام سليمان: هلا والله ببنيتي مشا الله وش ذا الزين..
ريم: الله يسلمك خالتي...تفضلي..
ام سليمان: زاد فضلك..
ريم: هلا واالله بمها كيفك وش اخبارك..
مها: الحمد لله بخير كيفك انتي..
ريم: الحمدلله تفضلي..
مها: تسليمن..اعرفك على اختي نجلاء..
ريم: هلا والله..
نجلاء: اهلين مشا الله احلى من الوصف اللي وصفته لي مها..
ريم استحت: تسليمن والله تفضلوا.
نجلا ومها: زاد فضلك..
ريم قعدت تطالع نجلاء كانت نسخة سليمان تشبه مره وقطع عليها تفكيرها..
العنود: من هذي اللي مع مها..
ريم: هذي هذي اخت مها..
العنود: تصدقين تشبه اخوها..
ريم ونار الغيره في قلبها: وانتي وش عرفك باخوها.
العنود: انا العنود ما يفوتني شي..بس انتي ليش معصبه..
ريم بربكه: انا معصبه من قال..
العنود: تراني شاكه فيك..
ريم تبي تغير الموضوع:اقول وين عبير ما شفتها بروح اشوفها..
العنود: مصيري اعرف سالفتك يا رويم...
الحريم كانوا يطالعون الاربعه طايرين فيهم ويوم انزلوا نوف وشجون كملت..طالعين كأنهم الولو يهبلون كل وحده فيها ميزه معينه....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند الرجـــــــــــــــال ..

جا الشيخ وملك عليهم وفيصل طاير من الفرحه يحس انه عايش حلم ما وده يصحى منه..
طلال: احلى احلى يا المعرس اللي خشته شوي بتنشق من كثر ما انت شاقها..
فيصل: ههههه وانت وش عليك غاير..
طلال: وش حقه اغار اخلي ابوي يخطب لي بكره..
فيصل: طيب قم ود الدفتر عند اختك خلها توقع..
طلال: زين لالا تتأمر..
فيصل: معرس يحق لي..
طلال: يارب صبرني على هالنسيب..
فواز: يله قم ود الدفتر ترى اليشخ يبي يروح..
طلال: زين زين..
وراح طلال عند الحريم: احم احم يا ولد..
كل الحريم تغطوا وعبير والعنود ذابوا كان كاشخ مسوي السكسوكه وطالعه سودا معطيته جمال خيالي..والثوب كان مطرز من اطرافه ومن عند الرقبه ومحليه اكثر واكثر..
ام فواز: هلا بغيت شي..
طلال: يمه كل ذولي حريم..
ام فواز: استح عيب تطالع..
طلال: اسمعي يمه ودي الدفتر وخلي فجر توقع وتخلصنا..
ام فواز: زين بنادي وحده من البنات.....عبير...عبير..
عبير انتبهت ان احد يناديها وشافت عمتها وهي واقفه جنب طلال تحس ان رجولها انشلت من الحيا والخوف ورهبة جمال طلال:سمي عمتي..
ام فواز: تعالي خذي الدفتر وديه عند فجر وانا بروح اشوف الحريم..
عبير وبصعوبه قامت من مكانها ووصلت عند طلال..
طلال: احم احم هلا عبير وشلونك..
عبير كانت حاطه الطرحه على اكتوفها ومتلثمه والباقي طالع<<ما ادري ليش متعبه عمرها..
عبير: الحمد لله بخير وشلونك انت عساك بخير..
العنود شافتهم يتكلمون وتصير مثل البركان ليش دايم عبير وانا ليش ما اكون مع طلال..
طلال: الحمد لله آآآ<<يدور سالفه........اسمعي ودي الدفتر عند فجر وخليها توقع هنا سامعه..شوفي زين هنا..
عبير تطالعه كانت عارفه انه التوقيع هنا: طيب خلاص..
طلال عشان بس يطول ويقعد يطالع عيونها: لالا شوفي هنا..
عبير تناظر المكان اللي يأشر عليه: فهمت والله فهمت..
طلال: ترى اذا ما لقيته في المكان الصح يا ويلك..
عبير: طلال..
طلال بعفويه: لبيه.
عبير استحت: هات الدفتر..
وتوها بتاخذ الدفتر لمست ايدها ايديه حست كأن كهربا صقعتها ا وان الدم توه يمشي بعروقها من لمسته..
طلال ما وخر ايديه كان مبسوط وهو يشوف عيون عبير مستحيه وكان مبسوط وما يعرف ليش..
عبير خذت الدفترمنه بسرعه..
العنود شابه ناااار وتحس ودها تقوم تصفقهم كلهم بس ما ودها تخسر اختها عشان واحد ما يدري عنها..
طلال: طيب بعدين اذا وقعت خليها تنزل عشان يسألها الشيخ..
عبير: انشالله..
طلال: لو كل البنات مثلك كان الدنيا بخير..
عبير خلاص ذابت:تسلم..
وراحت عند فجر وطقت الباب ودخلت..
فجر مرتاعه: وش ذا اللي معك..
عبير: هذا الدفتر توقعين عليه..
فجر حست انها خلاص اذا وقعت بتصير عروس وزوجة فيصل..
خذت القلم ووقعت وبصمت وايدها تنتفض وبعدها قاموا البنات يزغرطون: كلللللللللوش..
فجر حست بمشاعر فرحه وحست باحساس العروس..
فجر: اوكي.
ونزلت من الباب اللي ورا عشان الحريم..
وراحت عند المجلس وسألها الشيخ..
الشيخ: هاه يا بنيتي موافقه..
سكتت فجر وفيصل خاف وحس الدم وقف في عروقه.بعدها عاد الشيخ سؤاله..
الشيخ: يا بنيتي فجر انتي موافقه..
فجر: ايه موافقه...
وبعدها رجع الدم يمشي بفيصل بعد ما وقف..
والحريم زغرطوا وام فواز تبكي عشان بنتها كبرت وصارت عروس..
ام فواز: مبروك يمه فجر..
فجر: الله يبارك فيك..
وباركوا لها اخوانها والبنات وطلعت فوق عشان تنزل على الحريم..
نزلت فجر عند الحريم وكانوا البنات حوالينها واختها جنبها وسلمت على الحريم وجلست جنب ام فيصل..
ام فيصل: مبروك يا بنيتي.
فجر بصوت مبحوح: الله يبارك فيك..
وبعدها قاموا البنات يرقصون ويستهبلون ولبسوا فجر الشبكه ا لا الخاتم عشان فيصل يلبسها طبعا هذي طلابات فجر وهي شارطه هالشرط والخاتم وياالله وافقت عليه..
وبعد دقايق دخل طلال وشاف العنود جالسه عند المدخل ومعاها ريم..
طلال: احم احم..
العنود اخذت طرحه كانت عندها وتلثموا هي وريم..
العنود: سم طلال بغيت شي.
طلال: العنود ولا عليك امر تنادين فجر عشان زوجها يبي يجلس معها..
العنود ابتسمت..بس تخيلت شكلها هي وطلال: انشا الله..
وراحت العنود..
وريم فاتحه فمها في طلال كان من قلب طالع شي:كيفك طلال..
طلال: الحمدلله ..انتي رغد ولا ريم..
ريم: لا انا ريم..
طلال: انتي النشبه..
ريم عصبت: نشبه انت يا ثقيل الدم..
طلال: وان صادق كل ما ارفع سماعة التليفون طالعه لي ..انتي ما تملين من كثر ما صرفك..
ريم قفلت معها ماعاد صارت تشوف من العصبيه: طلال اعقل عني لا احط حرتي فيك<<ما شافت سليمان..
طلال : يمه تخرعين شكلك انتي اللي معلمه فجر هالحركات..وانا اقول اختي تقلد مين اثرك انتي كل يوم تدقين عليها وتعطينها كورسات في حركات الصعايده..
ريم قفلت معها: الشرهه مو عليك على اللي معطيك وجه..
الا بجية العنود: خير وش فيك؟؟
ريم" هالنشبه طلالوه..
العنود: هههههه يا حليله..
ريم: قل الله حلاه قولي امين..
العنود: حرام عليك..
ريم طيرت عيونها في العنود: وش قلتي؟؟
العنود: قلت حرام عليك..
قامت ريم تطالع العنود بنظرات شك: اعترفي ..اعترفي بسرعه..
طلال كان بعيد شوي ويسمع بعض الكلام: العنود..
العنود: سم..
طلال: سم الله عدوك ..ناديتي فجر..
العنود: ايه وراحت تتعدل عقب الصياح وبعدين بتجي..
وطول الوقت ريم كانت تطالع العنود واسلوبها متغير ميه وتسعين درجه..
راح طلال..
العنود: آآآآآآآآآآآآآآآآآه...
ريم: العنود اعترفي مو علي هالحركات ..سم ..ويا حليله..وحرام عليك.والنهايه فيها اهاااات اعترفي يله بسرعه كاشفتك.
العنود: وش فيك يا ريم.كلتيني بقشوري ..بقولك كل شي بعدين..
ريم: انا اليوم بنام عندكم..
العنود: يكون احسن..
وشوي جات فجر وراحت مع طلال ودخلها المجلس ودخلت فجر ورجولها تتصاقع في بعض ومنزله عيونها..
فيصل شاف فجر وطير عيونه فيها كانت طالعه ولا اروع لابسه فستان ابيض فيه موجات وردي خفيفه..وكان مخصر على جسمها ووسيع من تحت..كان سيور وفتحة الصدر شوي كبيره.ومسويه تسريحه بسيطه كان مرفوع منه جزء ومسويته تكسير(مثل نانسي عجرم) والميك اب كان هادي وساحر في نفس الوقت..
فيصل: هلا والله وغلا ومرحبا تفضلي..
فجر ميته من الحيا: زاد فضلك ..
وتوها بتجلس مسك فيصل يدها وجلسها..فجر ثبتت في مكانها من الحركه حتى التنفس ما عاد صارت تتنفس ..تبي تاخذ نفس ما قدرت لما ترك فيصل يدها..
فيصل كان يطالعها وكأن وده يحفرها بعيونه ويشبع نظراته منها ..يحس ما وده يرمش عشان ما تفوته لحظه...
فجر منزله عيونها .ولما رفعت عينها عليه لقته يطالعها وبنظرات بتاكلها الا شوي...ونزلتها بسرعه..
فيصل: فجر قلبي ارفعي راسك..
فجر قال قلبي ولا ما قاله داخت وراحت عالم ثاني ورفعت راسها شوي..
فيصل: ايه كذا احلى ............وشلونك وش اخبارك.
فجر: الحمد لله...وانت؟؟
فيصل: انا...انا من يوم شفتك وانا بخير..
فجر ابتسمت ابتسامه صغيره بس تدوخ..
فيصل: آآآآه يا قلبي...والله قلبي يعورني.
فجر طالعته بخوف: وش فيك؟؟
فيصل: ابتسامتك تبي توقف قلبي..
فجر: اجل خلاص ما راح ابتسم..
فيصل قرب منها لما صار خلاص ما بينهم شي وتقريبا وجه في وجهها وهمس في اذنها: ليش تخافين علي..
فجر من قرب منها وهي تحس اطرافها جمدوا والدم وقف في راسها وثبتت في مكانها وقالت بصوت يمكن هي ما تسمعه:اكيد...
فيصل بعد عنها شوي: اه يا قلبي اليوم يوم فرحك فجر تخاف عليك..
دق الباب..
فيصل : من ذا النشبه..
طلال: النشبه انا يا النسيب..
فيصل : وش تبي؟؟
طلال: ما ودك تلبسها الخاتم..
فيصل: ايوه صح"وناظر فجر شافها لابسه الشبكه ومابقى الا الخاتم" ليش ما خليتيني البسك..
فجر استحت ونزلت راسها..
فيصل : ما عليه الجايات اكثر..
فجر خلااااااص ما عاد قلبها يتحمل اكثر ودها تقوم وتركض الا مالا نهايه..
طلال: لا تحرج اختي تراها مو متعوده..
فجر طالعته بنظره بمعنى شغلك بعدين...
طلال: ادري ادري والله يا فجر بتذبحني بسبتك يا النسيب بس خذوا الخواتم ولبسوا بعض ترى عندي اشغال..
خذا فيصل الخاتم ومسك ايد فجر حس فيها تنتفض وبارده طالعها وهو مبتسم..
فجر من يوم مسك ايدها وهي تحس انها انشلت من كل شي من التفكير والحركه والدم كل شي فيها وقف الا قلبها..
ولبسها فيصل الخاتم وبعدها قعدت فجر تطالع يد فيصل نست وش تسوي فيها وفيصل كان يستنها..
طلال:ياهوووووووه خلصينا ترى ورانا شياب ازعجونا..
فجر صحت من اللي كانت فيه واخذت الخاتم وما مسكت يد فيصل ودخلت الخاتم وودها يدها ما تلمس ايده ودخل الخاتم في اصبعه..بس فيصل مسك ايدها وباسها..
فجر قعدت تطالع فيصل وبعدها طلال..
طلال ابتسم وطلع:ترى المصوره بتجي بعد شوي..
فجر ارتاعت:من قال؟؟؟
طلال: نوف قالت..
فجر في نفسها"هين اوريك يا نويف تسوينها فيني"
ودخلت المصوره وصارت تطلب منهم يسون حركات وفجر ما بقى فيها شي من صغرها من الحيا..
طلعت فجر واخير وراحت عند البنات وفيصل طلع عند الرجال وقبل كل هذا جا فواز وسحب فيصل سحب عشان يطلع..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
البنـــــــــــــات


ماسكين فجر تحقيق..وش قلتي وش قال وش سويتي ووش سوا..
فجر ذكرت نوف:نويف تعالي هنا..
نوف عرفت وش تبي منها بس سوت نفسها ما تدري:خير..
فجر:من قال لك تجبين مصوره..
نوف: انا!!! من قاله..
فجر: احلفي بس..طلال قال لي..
نوف: هذي والله فكرة العنود..
لفت فجر على العنود لقتها مبتسمه:عنيد وش هالحركات..
العنود: هذ جزاي اللي قلت عشان الذكرى...الا ما قلتي لي متى بتطلع الصور عشان اتفرج عليها..
فجر: هين تفرجين عيلها..
ريم: فجر لا عاد لاتقولين..كفايه ما قلتي لنا وش صار بعد ما راح تخلينا نشوف..
فجر: ايه احسن تستاهلون..
عبير: صح كلامك يا فجر بس بتوريني انا وياك لحالنا..
فجر: مسكينه حتى انتي..
نوف: والله يكسرون الخاطر ..حرام..
دق موبايل ريم..
ساره: هلا والله..
ريم: اهلين سويره وشلونك..
ساره: سوير في عينك..هاه وش اخبار العروس..
ريم: ساره اسمعي..شوي واتصل عليك..الحين بيشغلون الاغاني وماراح اسمعك..
ساره: اوكي...
وفي نفس الوقت..
سليمان: ابتصل على مها اشوف خلصوا ولا لأ..
تركي: ما ظنيت..
سليمان: بتأكد.........الوووو..
مها: اهلين..
سيمان: اطلعي باكلمك برى شوي..
مها: طيب بس راح اتاخر شوي..
سليمان: اوكي بس مو مره تراني انطرك..
راح سليمان ووقف بعيد شوي عند مدخل الحريم ..وريم طلعت عشات تكلم ساره لان داخل ازعاج...
طلعت وعيونها على موبايلها وتتصل عل ساره....سليمان شاف احد طالع توقع انها مها ..ويوم شاف ريم انهبل اليوم طالعه غير عن كل مره كانت عذااااب.
ريم كانت لابسه فستان حرير اخضر..لف على الرقبه وفتحة الصدر طويله ونص الظهر طالع وفي الخصر حزام ذهبي روعه ..وبعدين قصير لحد الركبه ولا بسه سندل ربط اخضر وفيه كرستالات ذهبي ..ومسويه ميك اب ذهبي خيالي وتسريحه بسيطه رافعه نص شعرها ومسويته تكسير وفي النهايه شريطه ذهبيه واخضر ..ومن قدام على جنب شريطه صغيره ذهبيه..
سليمان فاتح فمه ومطير عيونه وريم تتجه له وهي ما درت عن هوى داره..
ريم: اهلين سوير..
ساره: اهلين رويم كيفك..
ريم: والله وش اقول لك ماني مبسوطه..
ساره: افااا ليش؟؟؟
ريم: عشاني اليوم ما شفت ســـــــ
سليمان بصوت هادي: افاا ليش رورو زعلانه من زعلها..
ريم تلفت يمين ويسار تبي تتأكد انه حقيقه: هاه..
سليمان: اقول ليش رورو زعلانه من زعلها..
ريم"يعني ما تدري":ما شفت...ماشفت ساميه..
سليمان استغرب: ساميه!!!
ريم : ايه ساميه صديقتي من ايام الابتدائي..
سليمان: اهااا..
ريم نست انها ما تغطت او بالاصح ما تسترت..
سليمان يطالعها ويحاول يشيل عينه عنها بس ما قدر ..
ريم حست ان نظراته غريبه وبعدها انتبهت لعمره: خلاص اوكي انا بروح..
سليمان: طيب ابي اقولك شي..
ريم: آمــــر..
سليمان بصوته العذب: اليوم طالعه ملكة جمال اقري على نفسك..
ريم حست انها بتتطير من الفرحه وابتسمت له: تسلم عيونك الحلوه..
ودخلت ريم وطلعت مها..
سليمان شاق الخشه ومفهي وما يدري وينه فيه..
مها: نعم سليمان بغيت شي..
سليمان: نعم انتي وش تبين..؟؟
مها: سليمان وش فيك انت متصل علي وش تبي؟؟
سليمان: انا متصل ما اذكر<<شكله فقد الذاكره..
مهاعصبت: اذا قصدك تستهبل ترى مو رايقه لك..
سليمان تذكر: ايه صح كنت بسألك خلصتوا؟؟
مها: عشان كذا مطلعني صدق انك سخيف..لا ما خلصنا..
سليمان: طيب اذا خلصتوا اتصلوا علي اوكي..
مها: زين..
ودخلت عند الحريم.....ريم من دخلت وهي في عالم ثاني ..
العنود: رويم وش فيك فاتحه فمك..على الاقل سكريه..
ريم: ما اقدر..
العنود: ليش؟
ريم: كذا ما اقدر..
العنود: تبيني اساعدك...
ريم: تصدقين اني اليوم مبسوطه بشكل مو طبيعي..
العنود: حتى انا بشكل خيالي واكيد اللي باسطك اللي شاكه فيه..
ريم قررت تعترف للعنود اذا اعترفت لها: طيب انا راح اقولك اذا قلتي لي وش عندك..
العنود: اوكي اذا رحنا بيتنا انشا الله راح يكون يوم الاعترافات..
وبعد كذا دخلوا الحريم للعشا وكان بوفيه كامل ..فيه كل اللي يحبه قلبك..
وبعد العشا راحوا الحريم وما بقى الا الاهل..
ام مشاري: ما اقول الا الله يسعدهم ويوفقهم..
ام فيصل: امين..
ام فواز: امين اهم شي التوفيق..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــد البنات

شجون:واخيرا يا فجر صرتي مرت اخوي..
فجر مستحيه: هههههه..
نوف: فجر تصدقين لحد الان ما صدقت وما استوعبت انك تزوجتي..
فجر: طيب عادي مو لازم تصدقين..
العنود: الله يعينك يا فجر سمعت ان فيصل شري وعصبي وايده طويله ويطق على اتفه الاسباب..
فجرخافت: لالا ما اتوقع انه كذا.. لا تخوفيني..
شجون: ما عليك منها اصلا هي غايره منك وفيصل اخوي اطيب واحن قلب في الدنيا..
فجر: ادري زوجي واعرفه زين..
ريم: بدينا بدت حركات اني ادافع عن زوجي..
رغد: خلونا شوي من فجر بكره تجهزوا عشان دبي..
الهنوف: واااااي وناااسه..
العنود: انا شنطتي مجهزتها من امس..
ريم: الله..من امس وش دعوه..
العنود: يقال لكم متحمسه..
ريم: وعبير؟؟
العنود: يعني ما تعرفينها امي اللي ترتب شنطتها ..هي ما تشتهي تسوي شي..
عبير: العنود والله فيني النوم خلينا نرجع..
ريم: صح ذكرتيني بروح اقول لامي اني بنام عندكم..
رغد: بتنامين؟؟
ريم: ايوه..
رغد: انا معك...
ريم: ياربيه وانا وين ما اروح انتي وراي وراي ..ياربي وش هالعيشه..
رغد: اعصابك بعدين وش دخلك فيني انا حره انام في أي بيت يعجبني..
ريم: كيفك انا راح انزل اقول لامي ..العنود تعالي معي..
العنود: يله..
نزلوا عند ام مشاري..
ريم: ماما..ماما..
ام مشاري: هلا ..
ريم: ماما ..ممكن تخليني انام عند عمي اليوم..
ام مشاري: وش حقه تنامين عندهم..بعدين ارجعي البيت وجهزي شنطتك واغراضك..
ريم: اذا على الشنطه بكره برجع بيتنا من الظهر واجهزها..بس الله يخليك خليني انام عندهم..
ام مشاري: روحي خلاص عورتي راسي..
ريم: هيّّّّّّّّّّّّّّّّّّّّّّّــــــــا عاشت امي..
العنود: مشكوره خالتي يجي منك اكثر..
ام مشاري: ليش ذابحه ابوك انا..
العنود: مو هم يقولونها..
ام مشاري: روحي الله يهديك ترى راسي بينفجر منكم..
ريم: والله انك تحفه يا بنت عمي هذي يقولونها اذا سبك احد..
العنود: اهاااا وانا على بالي يجي منك اكثر يعني شي زين..
ريم: امشي امشي ادري ان مخك قوطي..
العنود تضربها: انا مخي قوطي...
ريم: لالا خلاص مخك درج ولا يهمك..
العنود: ريم ترى وصلت معي ترى بأرفسك لين توصلين بيتنا وفي السرير بالتحديد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف: انا راح امشي..
رغد: صدق ليش تو الناس..
الهنوف: أي تو الناس طالعي الساعه حوالي ثنتين وزياده..
رغد: طيب بجي واوصلك..
ونزلت مع الهنوف..عند مدخل الحريم شافت رغد تركي وهو طالع بس ما شافها..
الهنوف: رغد...رغد...
رغد: هاه..هلا بغيتي شي..
الهنوف: اتذكر انك جايه تودعيني مو جايه تطالعين اخوي..
رغد: هههههه سوري .يلا روحي بيتكم مع السلامه..
الهنوف: هين اوريك ..المشكله ما اقدر على زعلك مع السلامه..
رغد: هنوفه امزح مع السلامه يا قلبي..
وراحت....
وبعدها نفس الحركه ودعت ريم مها وشافت سليمان طالع بس عي شافته ضاعت علومها لان اللي كانت بتوصلهم راحوا وخلصوا حتى الوداع ما ودعتهم وواقفه عند الباب لحد الان..
عبير جات من وراها تبير تخرعها: بووووووووه..
ريم: بسم الله الرحمن الرحيم خير وش هالحركات..
عبير: من تطالعين عند الباب..
ريم بربكه: انا ...مين اطالع...انا كنت....انا كنت اشم شوية هوا..
عبير: والهوا بس برى.
ريم: اقول وخري عن طريقي بروح اشوف البنات ازين لي..
عبير: ههههه اقص ايدي اذا ما كانت تطالع احد...
وبعد حوالي نص ساعه راح كل واحد على بيته وريم ورغد رجعوا مع بنات عمهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ابو ماجد..


وليد:العنود بنات عمي عندنا..
العنود: ايوه بنامون عندنا..
وليد والابتسامه شاقه الوجه: اوكيه خلاص مشكوره يا قلبي..
العنود:على ايش تشكرني؟؟!!!!!
وليد: عشانك اختي..
العنود: لا الولد انهبل وقام يقط خيط وخيط..روح نام شكلك يومين مو نايم..
وليد في نفسه"وين انام وانا ماشفت رغوده"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فــــــــي غرفة البنات...

بدلوا البنات ملابسهم ولبسوا بجايم من بجامات عبير لان العنود شوي مليانه..
رغد طلعت عليها البيجامه كبيره شوي لدرجه ان البيجامه تطيح من عند الكتف بس شكلها وهي فيها يهبل طالعه وكانه وحده صغيره.
ريم نفس الشي كبيره عليها بس احسن من رغد..
عبير: بنات من جد اسكتوا شوي خلوني انام..
ريم: قومي اجلسي معانا..
عبير: اقولك بنام ما تفهمين..اليوم مداومين وتعبانين..حشى ما تعبتوا..
رغد: بسم الله علينا من عينك قولي مشا الله..
عبير: مشا الله بس اسكتي انتي واختك..
دخلت العنود..
ريم: عنيد وين راح ننام فيه..
العنود: وش رايكم تنامون في الغرفه اللي جنبنا فاضيه وفيها سريرين..
رغد: اوكيه حلو..
ريم: نسهر هني واذا جانا النوم رحنا ننام..
العنود: اويه ريم تعالي جنبي..
ريم راحت عند العنود على سريرها وانسدحوا جنب بعض وقعدوا يسولفون..
رغد حطت يدها على خصرها: مشا الله وانا اجلس مع مين؟؟
ريم: روحي نامي ازين لك..
العنود: ويكون احسن..
رغد: والله من النذاله..ليتني ما جيت بس..
العنود تهمس لريم: اقول تراني رحمتها خليها تجلس معانا..
ريم: لالا خليها تنام ازين لها ولنا..
رغد: انا رايحه يا الخانيات<<من جد تكسر الخاطر..
رغد طلعت من الغرفه ومشت لقت غرفه مفتوحه..دخلتها وطفت الانوار وسكرت الباب وتغطت بالبطانيه..
شوي الا الباب انفتح ..رغد توقعته ريم..رغد ما حاولت تشوف مين الشخص..شغل الانوار قام وحط كريم على يديه ولبس البيجامه وهو يلبس السروال بدون القميص..وما انتبه ان في سريره احد..طفا الانوار وشغل الابجوره وفتح الحاف ورقد وغطا وجهه





@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


رغد كانت لافه وجهها من جهة اليمين والشخص لم جهة اليسار..رغد ما قدرت تتحمل كان ودها تقوم وتهزء ريم ..صبرت شوي..وصبرت بعد لما خنقتها العبره ولفت على جهة الشخص..
رغد وهي تدف الشخص: ريم.....رويم....
الشخص سمع الصوت..ما استوعب ويقول في نفسه"لالا شكلي اتخيل"
رغد: ريم ادري انك صاحيه لفي علي خلينا نتفاهم..
الشخص في نفسه" هذي حقيقه ولا يتهئ لي..اخاف جنيه بس.."
رغد قربت من الشخص اكثر:ريم ردي علي قسم بالله سخيف..
الشخص" لالا اكيد انها هي..بس وش اسوي الف عليها ولا لأ"
الشخص: احم احم..
رغد انصدمت من الصوت: ريم لا تستهبلين علي ترى ماني ناقصتك..
لف الشخص عليها ورفع نفسه شوي وتسند على السرير ورجع شعره على ورىوكان نص البطانيه نازله ..وطالع صدره وشعر الاسود ابتسم لها: عيونه...
رغد تطالع منصدمه وخصوصا انها لازقه فيه.صارت تفتح وتغمض وتتمنى انه حلم او خيال او طيف او أي شي بس ما يكون حقيقه:آآآ .....وليـــــــــــــــــد..
وليد بهدوء: هلا..
رغد بعدت شوي: وش جابك هنا؟؟؟
وليد: ههههه وش جابني هنا..هذي غرفتي..
رغد بسرعه قامت عن سريره وكان شعرها منثور على اكتافها وكتف البيجامه طايح ووجهها احمر من الحيا:آآآ
وليد خاف عليها وقعد يطالعها وخصوصا ما كان في نور غير نور الاباجوره<<جو رومانسي...
وليد: حصل خير ...تصدقين يارغد انا احب غرفتي..هي اللي جمعتني فيك اول مره وهذي المره الثانيه..خلاص ما راح اغيرها طول عمري..الا لما تجين وتسكنينها انشا الله ..
رغد مطيره عيونها: ايش؟؟وش قلت؟؟
وليد: مثل ما سمعتي يا بعد عمري والله..
رغد ركضت بسرعه لما وصلت عند الباب..لفت عليه وطلعت..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــد ريم والعنود...

اول ما طلعت رغد من عندهم..
ريم: ايوه قولي لي وش سالفة طلال..
العنود: احم..مافيه سالفه..
ريم: عنيد بلا بياخه بسرعه..
العنود: بصراحه يا ريم انا متردد ه اني اقولها..
ريم: سرك في بير بس قولي حرقتي اعصابي..
العنود: ريم انا..........انا....انا احب طلال..
ريم مصدومه ما توقعت ابدا ان العنود ممكن تحب احد: أيـــــــــش؟؟
العنود: ريم مثل ما سمعتي..
ريم: بصراحه ما توقعتك تحبين ابدا..
العنود تغني: سواها قلبي يا حبيبي وحبك ما طاعني وانا عن الحب ناهيه..
الظاهر انه ما يبي غير قربك عاف الجميع واول الناس راعيه..
عليه ما وصيك لا صار جنبك صبح عليه بحب وبحب مسيه..
نبضه وفا وتضحيه كانه يعجبك صافي ولكن ما لقى من يصفيه..
خلا دروب الكل واختار دربك داريه تكفا قد ما فيك داريه..
وابشر بقلبن ما يبي غير قربك يموت وغير محبتك ما سكن فيه..<<قايله لكم من زمان الاخت طقاقه..
ريم تغني معها: ههههه يا حبي لك يا عنيد طيب انتي متاكده انه حب مو شي ثاني مثلا اعجاب..
العنود: والله ما ادري عن الحب والخرابيط بس احس اني لما اشوف طلال احس اني في عالم ثاني ما فيه الا انا وهو وبس..
ريم: احلى يا لرومنسيه ..طيب عبير تدري..
العنود: لالا ما تدري واصحي تقولين لها لما اتاكد من شي.
ريم: وشو الشي؟؟
العنود: وش اللقافه لازم كل شي تعرفينه..بعدين تعالي تسحبين الحكي مني وما قلتي لي وش سالفتك..
ريم: انا سالفتي سالفه مع سليمان..
العنود: تحبين سليمان!!
ريم: اموووووت فيه...بس لو تدرين كيف التقينا ما تصدقين تقولين هذا شي خيالي مو حقيقه..
العنود: قولي تكلمي شوقتيني..
ريم: تتذكري قد مره انحشنا من زمان من المدرسه انا ورغد يوم كنا صغار..
العنود: ههههه ايه يا حليلكم والله خطيرين..
ريم: ايوه قررنا ان نعيدها مره ثانيه قبل مدري كم شهر..
العنود: ايوه وبعدين..
ريم: المهم جهزنا العده للنحشه من المدرسه..انحشت انا من مدرستي عشان اطلع رغد من مدرستها"وكملت ريم السالفه للعنود"
العنود: قولي والله!!!
ريم:والله....
العنود: ايوه وكل هذا صار ولا قلتي لي يا الخاينه..
ريم: في البدايه من الخوف ما قلت لاحد بس بعدين نسيت السالفه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نرجع عند رغد..
رغد اول ما طلعت وسكرت الباب ووقفت عنده وحطت ايدها على صدرها عسى انها تهدي نبضات قلبها: اوووووووووه..
طلع ماجد من غرفته وشاف رغد وباين عليها علامات الخوف ووقف في مكانه..
رغد بعد ما حست انها هدت راحت لغرفة العنود وودها تقوم وتذبحهم لانهم هم السبب في اللي صار لها.
ماجد: وش وقف رغد عند غرفة وليد..خليني اروح اشوف..
بعد ما شاف رغد راحت..راح هو لغرفة وليد وفتح الباب.
وليد لف تامل انها رغد رجعت<<في احلامه..
دخل ما جد وشغل الانوار وسكر الباب..
وليد يوم شافه ماجد: خير وش جابك..فيني النوم..
ماجد: وش جاب رغد في غرفتك..
وليد ارتبك: من قاله؟؟؟؟
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نرجع لعند رغد..
مشت ورجلها تخبطها في الارض من العصبيه لحد غرفة العنود وفتحت الباب بقوه..
ريم والعنود نقزوا من اماكنهممن الخوف..
رغد: الحين انتي وياها داقينها سوالف ومخليني....وبعدين تعالي يا عنيد ما قلتي لي أي غرفه بنام فيها هاه..
العنود : اهدي اهدي وش فيك تصارخين..
رغد: عشانكم ما شالله فالينها وانا زارعيني هناك المهم وين الغرفه..
العنود: ليه تو وين كنتي..
رغد ارتبكت وصرت تصارخ عشان ما يبان عليها: ما عليك مني في جهنم انشا الله وش عليك..المهم وين الغرفه..
العنود تنرفزت من اسلوب رغد: رغد تكلمي زين لا اقوم وادوس في بطنك سامعه..
رغد خنقتها العبره: ريـــــــــــــــم " وبكت"
ريم قامت وحضنت اختها..
ريم: رغد وش فيك؟
رغد ما تكلمت بس تبكي..
العنود رحمتها وقربت من عندها : رغد وش فيك تبكين..
رغد طالعت العنود وتذكرت وليد والموقف اللي صار لها ورجعت تبكي اكثر..
ريم خافت: رغد واللي يسلمك قولي وش فيك؟؟
العنود: رغد عشانا تركناك لحالك..
رغد لقت لها عذر: ايوه..
ريم: يا بعد عمري والله..انا السبب قالت لي العنود خليها ونا قلت لا.
رغد حقدت على ريم: اصلا كله منك يا الدوووبه..
العنود تسوي نفسها تكلم بزر:يا قلبوو انتي ..هدي يا بعد عمري والله..واقعدي هنا لماااااااا بكره..
رغد ابتسمت من اسلوب العنود: العنود اعقلي عني..
ريم: ايوه نبغاك كذا يلا عاد اضحكي..
العنود: والله من الدلع تبكين..عشانك ما قعدتي معنا اجل لو اني مصفقتك وش بتسوين..
رغد: اذبحك..
العنود: ايه هين...المهم اسكتي ترى عورتي راسي..
ريم: شوي شوي على اختي..
رغد: لو اني رايحه لبيتنا احفظ لكرامتي..
العنود: لالا عاد وش دعوه كرامتك محفوظه وعلى راسي من فوق..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نرجع اعند وليد..
وليد: من قاله..
ماجد: محد قال لي انا شايفها واقفه عند الباب وباين عليها خايفه..وليد تكلم وش صاير..
وليد: ما صار شي يا ابن الحلال..
ماجد: وش عندها في غرفتك...قلي انا اخوك..
وليد: السالفه وما فيها انها دخلت غرفتي بالغلط وبعدين دخلت انا ولقيتها فيه وهي خافت وطلعت بس هذي السالفه كلها..ارتحت..
ماجد: اكيد بس كذا..
وليد بقلة صبر: ايه..
ماجد: اجل يله انا طالع..
وليد: سكر الانوار والباب..
طلع ماجد..
وليد: آآآآه...انا ورغد كنا سوى وفي سرير واحد ما اصدق ..كانت جنبي ولازقه فيني...آآآآه يا رغد ذبحتيني والله ذبحتيني..شعرها..شعرها كان منثور على اكتافها والدلع والنعومه والحيا..يا ربي ياربي هالبنت بتجلطني.يانااااااااااس اموت فيها اعشقها..احبها..اهواها..كل شي كل شي..اخ يا رغد متى يجي اليوم اللي بيجمعنا مع بعض..انتي وانا وبس..
وابتسم ونام على نفس المكان اللي كانت رغد فيه وحلم احلام يتامل انها تحقق...<<تتوقعون بتحقق..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند البنات..
كملوا البنات سوالف..وقامت عليهم عبير وطردتهم برى الغرفه وسكرت الباب..وبعدها راحوا ريم ورغد لغرفتهم اللي جهزتها العنود..ورغد يا عمري عليها اول ما دخلت تاكدت ان الغرفه فاضيه وانها ماهي غرفة احد<<ما تنلام..
وكل وحده راحت لسريرها..ريم نامت على طول لانها من الصباح قايمه للمدرسه بعدين الملكه يعني بالعربي هلكت..
حتى رغد كان فيها النوم بس ما قدرت تنام كانت تفكر بوليد:" وليد يحبني وانا متاكده من هالشي وباين في عيونه انه صادق..بس يا وليد انا ما احبك ولا اتوقع اني في يوم بحبك..وانا ما اشوفك غير اخ لا اكثر..ياربي محتاره ايش اسوي معاه.. اخاف اقوله اني مستحيل احبك واجرحه واذا سكت اخاف يتعلق فيني اكثر...وبصراحه اصعب حب في الحياة الحب من طرف واحد..والله انا حاسه فيك يا وليد.بعد انا مشكلتي اني ارحمه وجه من الله ينرحم..احس اني ما اقدر اقسى عليه او ابعده عني قلبي ما يطاوعني.آآآآه يا وليد حيرتني معاك" ونامت وهي ما بعد اتخذت أي قرار في مصير وليد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يــــــوم الخميس..

البنات ما صحوا الا على العصر..
تغدوا وبعدها قعدوا عند التلفزيون بالصاله ينتظرون سواق رغد وريم عشان يرحون لبيتهم ويجهزون اغراضهم لان الرحله لدبي راح تكون الفجر..
العنود: ريم حطي هالاغنيه احبها تكفين..
ريم: يالله يا العنود ذوقك بايخ وما ودي احطها..
العنود: اقول الشرهه مو عليك الشرهه على اللي عطاك الريموت..اقول عطيني اياه..
ريم: ما راح اعطيك اياه..بصراحه ذوقك بايخ وما تحطين الا طق وجلسات خليجيه يا ام الزار..
العنود:الله واكبر من زين الذوق عاد انتي وش تحطين ..هالفديو كليبات اللي تجيب المرض..ريم اقول جيبي الريموت بالطيب لا اخذه بالقوه..
ريم: ما راح اعطيك اياه.وش بتسوين..
رغد: تكفون عورني راسي اسكتوا شوي..
عبير: والله مليت..انتوا ما مليتوا كل شوي متهاوشين على شي..
رغد: والمشكله على اشيا تافهه..ريم عطيها الريموت وفكينا..
ريم: لو تموت ما راح اعطيها.
العنود: وانتو ما جا سواقكم عشان تنقلعون<<معصبه ماحد يشره عليها..
رغد: لالا عاد يا العنود وهذا واحنا ضيوفك تطردينا..
العنود: انتي على عيني وعلى راسي..بس اختك شغلي معها..
وقامت العنود وقعدت على رجلين ريم وتحاول تاخد الريموت منها وريم معانده<<راسها يابس..
ريم: عنيد قومي عني يا الدبى كسرتي رجولي..
العنود: عطيني اياه واقوم.يله بسرعه..
شوي الا سمعوا صوت رجال نازل توقعوه ماجد..الا الصدمه وليد كان يطالعهم وعيونه تطلع منها شرار وهذا هو الوحيد اللي ممكن يفكهم بصرخه وحده او نظره منه تكفي..
وليد بعصبيه وبحزم: وانتوا وبعدين معاكم ما تملون..العنود قومي عن ريم..
طبعا بدون نقاش قامت العنود..
وليد يكمل: وانتي يا ريم عطي الريموت"وبصوت كله نعومه" رغد...
الكل انتبه ورغد نزلت راسها.
العنود صارتتطالع وليد ورغد اللي منزلها راسها..
العنود: وش معنى رغد بدون صراخ واحنا بطيرنا من مكانا من لسانك..
وليد يصرف: انتي صيري مثل رغد وبعدين يصير خير.
ونزل الدرج وراح وجلس على كنبه مقابله لرغد.
رغد ميته حيا ما تحب احد يطالعها وعدلت حجابها..وغير هذا كله متوتره لان اللي جنبها موناس عاديين اللي جنبها ريم والعنود وعبير..اكيد ما راح يخلونها من غير تعيلقات او احراجات..
وليد يدور سالفه يسولفها مع رغد: رغد راح ترحون بيتكم الحين..
وقبل ما تجاوب رغد جاوبت ريم عناد: ايه بنروح الحين..
وليد: انتي من كلمك...
ريم: والله انا حره..وبعدين انت سألت وانا جاوبت وخلاص..
وليد في نفسه" هين يا رويم اوريك"
العنود: وليد اخوي حبيت ا ذكرك بشي كانك نسيته.
وليد استغرب: ايش هو..؟
العنود: التلفزيون من هنا"وتاشر عليه" مو من هنا"وتاشر على رغد"
وليد لقاها فرصه وخربها: وفي احد يحصله يطالع القمر ويتركه..
العنود بصدمه: وليدوه..ترى كلامك انشالله راح يوصل لوزارة الداخليه"تقصد امها"
عبير مصدومه ما تقل عن صدمة العنود من جرأة اخوها: وليد انهبلت انت وش فيك.صاير لمخك او عقلك شي..خير انشاالله وينى فيه..
وليد ببرأه:ليش!! انا وش مسوي..
العنود: وكل هالكلام اللي قلته ولا سويت شي.
وليد وبكل براه: عادي..هذا الصدق تبيني اكذب..
عبير: لالا ..لاتكذب الكذب حرام ..بس انشالله راح تتعلم الصدق على اصوله لما يدري وزير الماليه"تقصد ابوها"
وليد خاف: وزير الماليه...اجل اقوم احسن لي قبل لا تدري وزراة الدفاع والطيران..
العنود: يكون احسن وكل ما اسرعت اكثر..كل ماكان احسن وما ينتشر الخبر اكثر..
ريم كانت ساكته لانها حاقده على وليد لانه مو اول مره يصرخ عليها.
اما رغد يا عمري على حالها ما تدري وش تسوي تقوم ولا تجلس وخصوصا كل ما شافت وليد تذكرت موقف امس الي ما قد صار لها مثله ولا تتوقع راح يصير لها موقف محرج مثله..
طلع وليد وبعده بخمس دقايق وصل سواقهم وراحوا معاه لبيتهم..
بعد ما طلعوا ريم ورغد..
عبير: اقول عنيد تتوقعين وليدوه يحب رغد..
العنود: يالله انتي مغبره..من زمان ميت فيها ..
عبير/ وانتي تعرفين؟؟
العنود: منذ مبطي ..بس انتي الله يخلف عليك ما تدرين وين ربي حاطك فيه..
عبير: بس وليدوه طالع جرئ بزياده..
العنود: عاد الصراحه ما ينلام رغد تهبل تاخذ العقل..
عبير: في هذي صادقه بس عاد يمون بزياده..
العنود: لا تخافين بوقفه عند حده.
عبير: اقول روحي زين تو بغى يطيرك بس بصوته..مره ثانيه لا تستقوين على الفاضي..
العنود: لا من شوي كنت انا الغلطانه..اما الحين هو الغلطان وامسكها عليه لحد ما يقول التوبه عمتي العنود..
عبير: يا جعلك ما تمسكين علي شي..
العنود: اصلا انا ادور الزله عليك..
عبير: بالحلم يا بابا بالحلم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ابو مشاري..

كان الوقت بين المغرب والعشا ..تذكرت اغنية بين العصر والمغرب مرت لمك خياله<<مغبره صح..
ام مشاري: هاه..انشا الله جهزتوا اغراضكم كلها..حق عشر ايام..
ريم بثقه: لالا انا جهزت حق 15 يوم لاننا راح نقعد هناك 15 يوم..
ام مشاري: من قاله؟؟
ريم وبكل ثقه: انا اقوله..
ام مشاري: مالت عليك..
ريم: يمه صدق راح نقعد هناك 15 يوم انا راح اكلم ابوي..
ام مشاري: وش حقه 15..عشره تكفي..
ريم: يمه هذي دبي دبي ..تعرفين يعني شنو دبي..
ام مشاري: واذا..؟
ريم: يعني كل يوم مجمع..كل يوم طلعه..كل يوم مكان ما راح نمل ابد..
ام مشاري: ابسأل ابوك اول..
ريم: عاد انتي يا عمري يا ماما مو تسألين بس حاولي فيه يعني يبيله شوي ويوافق.
ام مشاري: انا بسال وبس...
ريم: يمه ليش النذاله..
ام مشاري: ريم وجع انا امك يا اللي ما تستحين..
ريم: يمه يمه اسفه والله اسفه قلتها على بالي انك رغد..بس يمه تكفين يا قلبي انتي حاولي في ابوي زين..انا طالعه اشتري اغراض..
ام مشاري: مو تقولين بتشترين من دبي..
ريم: يمه عادي هنا وهناك زيادة الخير خيرين..
ام مشاري: يا ربي هالبنت.ماراح يجيب لنا الفلس الا هي..
ريم: يمه خليك فري.انا طالعه..
راحت عشان تاخذ عبايتها ومرت من عند رغد..
رغد: على وين انشا الله..
ريم: بروح السوق..
رغد: وان شا الله كنتي بتروحين لحالك وما كان عندك نيه تقولين لي.
ريم بعربجيه: طيب وهذا انتي عرفتي ما صار شي..يله بتجين ولا اروح..
رغد: يا ربي هالبنت بتذبحني.اعصابك شوي وتقلبين ولد من كثر ما نتي عربجيه..خلي شوي عندك انوثوه..دلع..غنج..اي شي..
ريم: وبعدين يعني راح نطول ولا شلون..
رغد: هدي هدي يا ام الشباب نمبر (2) ثواني اجيب عبايتي واجي معاك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــد سليمان وتركي..
كانوا جالسين في كوفي ويسولفون..
سليمان: تصدق يا تركي ماني مصدق اني راح اسافر مع ريم..
تركي/ تبيني اعطيك كف على وجهك عشان تصدق..تراك ذبحتنا كل شوي ماني مصدق ماني مصدق خلاص عورت راسي..
سليمان: عشانك ما تدري قد ايش انا مشتاق لها ولا كان عذرتني..
تركي يقلد سليمان: تصدق يا تركي اقصد يا سليمان ماني مصدق اني راح اروح مع رغد..
سليمان: حضرتك تتطنز..
تركي: لا اتغشمر هههههههاي حلوه صح..
سليمان: ما ابيخ منك الا تنطيلك البايخ..اقوم واروح بيتنا وارتاح احسن من مقابل وجهك اللي يجيب الهم والنكد والحزن..
تركي: اعصابك كل هذا عشاني ما صدقتك..يا اخي صدقتك خلاص بس اقعد..
سليمان: لالا بروح..
تركي: تكفى اجلس.
سليمان يتغلى: لالا..لا تترجاني ما راح اجلس..
تركي: اقول انقلع لبيتكم كأن احد ماسكه..
سليمان: هذا وانا اشوف غلاي عندك..واكتشفت اني ولا شي عندك..
تركي: توك تدري..عشانك خبل..
سليمان تنرفز من جد: الشرهه مو عليك الشرهه على اللي اتصل عليك وعزمك وانت مو كفو لا حشيمه ولا كرامه..
تركي وهو كاتم ضحكته: يا ابن الحلال وش فيك عصبت حتي عيونك صار يطلع منها نار......اخ حرقتني هههههه..
سليمان ساكت وعصب زياده لان تركي قاعد يضحك وابرد ماعنده وهو احر ما عنده..
تركي: وانت لا الحين واقف..اجلس يا ابن الحلال.نمزح ..والله نمزح..مشكلتك زعول بسرعه تزعل..
سليمان جلس وهو ساكت..
تركي: احلى اللي اليوم بيشوف حبيبة القلب ريم..
سليمان ابتسم بس تذكر ريم: ايه هذي السوالف السنعه..
تركي/ هونت خلاص انقلع لبيتكم..
سليمان: بأحقرك وبجلس عناد..
تركي: صدق متى الرحله اليوم..
سليمان: 3 الفجر..بس تعال قبل اوكي..
تركي: على فكره نسيت اقول لك ترى نواف وسعود راح يكنون معانا..
سليمان: احلف ..متى صار هالكلام..
تركي: والله من يومين سمعوا بس طاري الامارات على طول احجزوا على نفس الرحله.
سليمان: حلو..اجل بيطلع فله.
تركي: تقدر تقول فله ومو فله ..يعني ما راح نقدر ناخذ راحتنا مع حريمنا على الاخر..
سليمان: صح هذي ما جات على بالي..
تركي: واصلا انت قد فكرت في شي طول عمرك مفهي..
سليمان: بدينا...
تركي: لا انتهينا ههههههاي حلوه لا تقول لا..
سليمان: يا لليل ما اطولك..
وكملوا تنطيل على بعض بالكلام لحد ما راحوا لبيوتهم على الساعه 12 عشان يرتاحون وبعدها يستعدون للرحله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في كل البيوت الدنيا حوسه راح ناخذ مقتطفات من كل بيت..
بيــــــــت ابو مشاري..
ريم تصارخ: يمــــــــــــه يمـــــــــه..
ام مشاري: نعم خير وش هالصراخ..
ريم: يمه..شنطتي اللي جهزتها قبل ثلاث ايام وينها..
ام مشاري: وانتي مجهزه شنطه من ثلاث ايام ليش؟
ريم: يمه عشان الحماس وش عرفك...بس الشنطه اللي مجهزتها قبل يومين لقيتها بس الثانيه ما لقيتها..
رغد: شوفيها عند الخدامه..
ريم: وش وداها هناك..
رغد: وانا وش دراني..
وراحت ريم..
رغد: يمه ما شفتي عبايتي الجديده..اللي توني مفصلتها..
ام مشاري: انا حاطتها في دولابك..
رغد: يمه ما لقيتها..
ام مشاري: دوريها زين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فـــــــــــي بيت ابو ماجد..
وليد: يمه جهزتي شنطتي..؟
ام ماجد: ايه جهزتها..
وليد: وحقت ماجد..
ام ماجد:ايه كل شي جاهز...
شوي الا الاعصار جايهم..
العنود معصبه وطاير شعرها ومرفعه اكمامها وجهها يطلع منه حراراه..:يمه..ترى اذا ما خذتي بنتك عني لااخلي اليوم اخر يوم بحياتها..
ام ماجد وهي خايفه من العنود لانها اذا عصبت حتى ابوها ما تعرفه: و..وليش وش صاير..
العنود: ذبحتني..جابت لي الجلطه كل شي حاشره عمرها فيه واغراضي كلها في شنطتها..هذا غير العجز اللي هي عايشته.
ام ماجد: طيب خلاص روحي انتي.
العنود: لا ناديها..
وليد: ما سمعتي امي وش قالت..قالت روحي عن وجهي..
العنود: انت اصلا من كلمك..
وليد: وش قلتي ما سمعت عيديها..
العنود: قلت من كلمك انت..وماني خايفه منك وخله يصير لي شي تراك بتروح في خبر كان لان الخبر راح يوصل لوزارة الماليه"تقصد سالفة رغد"
وليد ما تكلم وطلع معصب من االصبح ما سكتها عليه وتحسف قد شعر راسه انه تكلم قدام العنود..
ام ماجد: عيب هذا اخوك الكبير..
العنود: خليه يولي..انا رايحه ..بس اذا عبير ما عقلت عني..ترى راح تشوفينها مرميه من الدور الثاني..
ام ماجد من جد خافت على بنتها وراحت لعندها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ام فواز
نوف: فجوره قلبي وين الجينز اللي شريته امس.
فجر: مدري والله ما شفته<<طبعا هدت من بعد ما انخطبت ونست نصف لعربجيه بس اذا عصبت رجعت نفس اول واكثر..
نوف: طيب..
دخلت ام فواز: هاه حبايبي خلصتوا.
فجر: تقريبا ما بقى شي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ام فيصل..
ام فيصل: شجون خلصتي..
شجون: بس باقي شنطة الملابس..
ام فيصل: اجل من ساعتين وش تسوين!!
شجون: اجهز شنطة الكريمات والميك اب..
ام فيصل: الله يخلف على امً جابتك..وشوله الكريمات هذي كلها..
شجون: اجل تبين بشرتي تخرب..مستحيل اتحرك من السعوديه خطوه بدونها..هي قبلي..
ام فيصل: والله كيفك..
دخل فيصل: اهلين يا احلى ثنتين في العالم..
ام فيصل: هلا بوليدي..تعال اقعد جنبي..
فيصل: هاه جاهزين ترى الساعه2 هناك عشان الاجرات ..
ام فيصل:ايه جاهزين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ام تركي..
تركي جالس عند التلفزيون ورافع رجليه على الطاوله: هنيف قومي جهزي شنطتي..
الهنوف: ما راح اجهز شي..حدي نفسي..
تركي: اقولك قومي سوي اللي قلت لك..
الهنوف: تركي ما ابي غصب يعني..
ام تركي: خير وش فيكم..
الهنوف: يمه شوفي ولدك..
ام تركي: تركي كم مره قايله لك لا تزعل اختك وش فيك ما تفهم..اذا جات حرمتك ا نشا الله اكرفها ليل ونهار ..بنتي ما عليك منها..
تركي: حرمتي اكرفها... الا اخلي بنتك تكرف لها وش وظيفتها في البيت اكل ونوم وبس خليها تشتغل عند حرمتي على الاقل نحللها قبل ما تنقلع بيت زوجها..
ام تركي: ليش هي خدامه تحللها..تعالي يمه الهنوف ولا عليك منه..
تركي: المهم جهزوا شنطتي..
ام تركي: جهزتها وخلصت..
تركي: اجل خلاص زين..سكتي البقره اللي جنبك..
الهنوف: يمه شوفيه..
ام تركي: عاد انتي بلا دلع خلاص اسكتي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ام سليمان

سليمان: محمد,,,محمــــــد..
محمد كان لاهي يلعب بلاي ستيشن..
سليمان: محمد..ترى بقوم وافصله..
محمد وقف اللعبه ولف عليه: نعم خير وش تبي؟؟
سليمان: تعال ابيك بشي..
محمد قام وراح عنده وهو منسدح على الكنب.
محمد: وش تبي..
سليمان: تعال همز رجولي شوي تعبان..
محمد: شايفني فلبينيه عندك اهمزك..روح زين..
سليمان: محمد بلا نذاله..
محمد: صدق بايخ"وراح يكمل لعب"..
سليمان في نفسه"هين اوريك" وقام وراح عند التوصيله وسحب السلك لما انفصل..
محمد طفا في وجهه التلفزيون: سليمانووووووووووه..
وقام يلحقه وسليمان هج وهم يلحقون بعض طيروا مها وحتى امهم بغت تروح فيها بس ربي ستر..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
واخيرا جات الساعه ثنتين بالليل والكل اتجه للمطار وتجمعوا هناك..وانشالله البارت الجاي راح اقول لكم وش صار في المطار والسفره كمان...
@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@



تجمعت العائلات في المطار الساعه ثنتين بالضبط..اذكركم بالعائلات..
عائلة ابو مشاري..عائلة ابو ماجد..عائلة ابو فواز مع فواز وبدور وعياله شهد وعبد الرحمن.. عائلة ابو فيصل .. عائلة ام تركي..عائلة ام سليمان..مع سعود ونواف بدون اهاليهم..
جلسوا الحريم والبنات في صالة المسافرين وطبعا ملوها ملي ماخذين الاماكن.. والعيال والابوان راحوا كل واحد يضبط اجراتهم للسفر..
واكل وسوالف وصارخ لحد ما اعلن المطار عن رحلتهم..
ريم وهي تاكل:بنات يله يله نادى..
العنود: يله يله..
وراحوا البنات والكل متجهين للطياره<<جيش ما شا الله..
وبعدها دخلو للطياره وكانوا حاجزين درجه اولى..دخلو البنات هجوم وكل وحده جلست في مكانها..خليني اقولكم عن اماكنهم في الطياره..
من عند الشباك كانت رغد وجنبها الهنوف..وفي الوسط..العنود وريم بعدين فجر..من الشباك من الجهه الثانيه نوف ومها..وقدام العنود كانت عبير وجنبها شجون ولين..العيال كانوا وراهم ما يقدرون يشوفونهم ..الحريم قدام بالمره والرجال متشتتين..
عبير بأعتراض:خير ما ابي اجلس هنا..فجر بدليني..
فجر: على كيفك اجلسي بس..لاتجي المضيفه وتطردك..
عبير: ما ابي هنا ابي جنب اختي..
العنود: توني احلى بعينك وبالبيت مطلعه عيوني انطقي في مكانك احسن لك..
شجون: تحمليني شوي..
عبير جلست: والله شجون ما اقصد كذا بس ابي ارجع ورى..
شجون: كيفك..
عبير حست بشجون: ولا تزعلين بأجلس معك ومع هذا كله بوسه على خدك"وباستها"وش تبين بعد..
شجون ابتسمت: امزح معاك اعرفك تحبين تجلسين معاهم..شي طبيعي كل انسان وميوله وارتياحه ما اقدر اغصبك على شي..
عبير: والله انتي تسوينهم كلهم..
شجون: تسلمين..
لين: اووووف طفش..
شجون: ليش يا قلبي..
لين: ليش ما حطوني مع مشعل..
عبير كاتمه الضحكه: انا قايله لهم..
لين: والله انك حقيره وتافهه..وسخيفه..
عبير: امزح معك وش علي منك..بس احسن تستاهلين..
لين: اوووف تطفشون الواحد..
واعلن كابتن الطياره بربط احزمة امان لانه راح يقلع..
العنود وهي تربط الحزام: ريموه عيى ينربط..
ريم: تراه حزام بسرعه اربطيه..
ومشت الطياره..
العنود وهي خايفه: رويم اقولك ما رضى ينربط معاي..
ريم: طيب وخري خليني احاول..
العنود تصارخ: اقولك وقف ..وقف الطياره بموت..
عبير لفت عليها: اذا ما سكتي والله لا ارميك من الشباك فشلتينا الله يفشلك..
شجون: والمشكله درجه اولى..
العنود: والله ما علي منه خله يوقف لما اربط حزامي..
ريم: طيب انتي وخري عشان اربطه..
العنود: يله ورينا..مع اني اشك ان حزامهم خربان..
ريم وسكرت الحزام: والله مخك الخربان..
العنود: سكرتيه زين..اخاف اموت..
ريم: انتي راكبه قطار الموت ولا طياره..
العنود: يعني مسويه ما تخافين..
ريم بدلع: حبيبتي انا متعوده..
العنود: والله من الفقش كلها مره او مرتين..
وبعدها اقلعت الطياره..
والعنود متمسكه في ريم ومغمضه عيونها..
ريم: وبعدين ترى فشلتيني..
العنود: تحملي محد قالك تعالي جنبي..
فجر: على ايش كل هالخوف عادي.. اعتبيريها مغامره,,
وبعد قايق..
ريم: خلاص فكيني بنوصل وهي متمسكه..
العنود فتحت عيونها: خلاص اقلعت..
ريم: من سنة جدي..
العنود: ايه اشوا..
وفكوا احزمة الامان..
ريم: تصدقين احس اني جايعه..
فجر: توك بالعه..
ريم: ولو..احس اني جايعه..
العنود: حتى انا من الخوف جعت..
عبير: حتى انا..وين المضيفه..
ريم: ما يحتاج مضيفه..جايبه العده اللازمه..
عبير: اعرفك..كفوا والله بنت عمي..
ريم تصارخ: رغـــــد..رغـــــــــد..
رغد مفتشله وتلتفت يمين ويسار عشان تتاكد احد شافها ولا لأ: نعم نعم خير وش تبين..
ريم مازالت تصارخ: عطيني الشنطه الصغيره اللي عندك..
رغد: اللي يبغى شي يجي ياخذه..ماني متحركه من مكاني..
العنود:صدق ان اختك نذله..
ريم: من زمان وهي نذله والحين زياده لان الهنوف معها..لحظه بروح اجيب الشنطه واجي..
العنود: يله بسرعه.
وقفت ريم وعدلت حجابها وصارت تلتفت يمين ويسار تدور حبيب القلب سليمان ولما شافته ابتسمت له وهو ابتسم لها <<ما صدق خبر..
وبعدها راحت لعند رغد واخذت الشنطه وقبل ما تجلس ابتسمت لسليمان مره ثانيه وهو تشقق من الوناسه وبعدين جلست..
العنود: الحين انتي قاعده توزعين ابتسامات ليش؟؟
ريم: بعدين اقول لك..
فجر: وليش ما تقولين عندنا..
ريم فتحت الشنطه وطلعت الشيبس: خذي كلي وانتي ساكته...
العنود: هذا بأيش؟؟
ريم: هذا بالجبنه..
العنود: لالا هذا مو حلو عطيني الثاني..
ريم: طيب خذي..
ريم بصوت عالي:عبيــر..عبيـــر..
عبير كمان بصوت عالي: خير..
ريم: تبين بالجبنه ولا بالملح والخل ولا ايش؟؟
عبير: لا عطيني بالجبنه..
ريم: شجـــــون...شجـــــــــون..
شجون وهي مفتشله: خــــــــير..
ريم: بأي طعم تبين..
شجون تغطت من الفشيله لان الناس بدوا يطالعونهم: ما ابي شي..
ريم: كيفك..وانتي ليون؟
لين: انا ابي مشعل.
ريم: والله هذا مو موجود تعالي بعد ساعه..
لين خانقتها العبره:اوووووف..
ريم تأشر لنوف ومها بس ما عطوها وجه..وهي على نياتها تحسب انهم ما شافوها..قامت وتصرفت..اخذت الشيبس ورمته من بعيد لنوف واخذت الثاني ورمته على مها..
نوف ومها ميتييييين من الفشيله..
العنود: اممممم الله يجنن..
ريم وفمها مليان اكل: ايه ..ايه هذا حلو..
ريم: رغد ما تبين ..؟؟
رغد: ما ابي شي بس فكيني..
ريم: انتي الخسرانه..والهنوف؟؟
الهنوف: لا تحاكيني لما ننزل من الطياره..
ريم: والله كيفكم انا عرضت عليكم خدماتي وانتوا حرين..
شوي وجوا عيال فواز عندهم..
شهد: العنود شوفي عبد الرحمن.
عبد الرحمن: العنود شوفي شهد..
العنود: تصارخ:وانا وش علي منكم روحوا لعمتكم سامعين..
شهد وعبد الرحمن خافوا: طيب طيب.
ريم: بصراحه ما احب البزارين المدلعين..
فجر: حرام عليكم وش سويتوا بعيال اخوي..
العنود: خذيهم وفكينا..
فجر: تعالوا يا بعد قلبي انتوا..
وهم يبكون وفجر تسكتهم..لما العنود طفح الكيل عندها من صياحهم ..قامت وطالعتهم نظره تخوف الجن..
العنود: قسم بالله اذا ما سكتوا ترى بأرميكم من الطياره....
وهم زادوا صياح..
قامت العنود واخذت عبد الرحمن وودته عند امه.
العنود: امسكي ولدك لو سمحتي..
بدور وهي عارفه طبايع العنود:طيب طيب..
ورجعت واخذت شهد وودتها بعد عند امها..
العنود: وامسكي هذي بعد تراها هي اساس البلا..
طبعا كل الركاب عرفوا انهم عائله وحده ومنصدمين من تصرفاتهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نرح عند العيال

مشعل ومحمد كل شوي منادين المضيفه..
مشعل: لو سمحتي..
المضيفه: أي خدمه..
مشعل: جيبي لنا كابتشينوا..
المضيفه: ايوه شي ثاني..
محمد: لا سلامتك..
المضيفه: دقايق ويكون عندك.."وراحت"
مشعل: شفت عيونها..
محمد: تذبح..
$$$$$$$$$$$$$$$$$$$$$$$$$$$$$$$$$$$$$$$$$$$$$$
مشاري: وليد شوف هذيك باللي الكرسي..
وليد: ايه وش فيها..
مشاري: تطالعنا من اول ما ركبنا الطياره..
وليد: اكيد تطالعني..
مشاري:من زينك ..لا تطالعني انا..
$$$$$$$$$$$$$$$$$$$$$$$$$$$$$$$$$$$$$$$$$$$$$$
سليمان:تركي شفت ريم وش سوت لي..
تركي: وش سوت؟؟
سليمان: ابتسمت لي..
تركي يطنز: احلف بقوه واصدقك..
سليمان:تركي اتكلم من جد..
تركي: وانا اتكلم من خال..طيب وش فيها اذا ابتسمت لك..
سليمان: يعني تبتسم لي الدنيا..
تركي: ليه دعاية شامبو..اقول اهجد يا ولد..
سليمان: ما اقول الا الله يصبرني على هالصديق البلوه..
تركي يقلد سليمان: سليمان شفت رغد طالعتني ههههههه..
سليمان: صدق انك سخيف..
تركي: هههههه خلاص التوبه بأعقل.
لفوا عليهم نواف وسعود..
سعود: وش عندكم تضحكون ضحكونا معاكم..
تركي: من قايل لكم ان احنا مسوين قطيه..
سليمان: يعني لازم كل شي تعرفونه..
نواف:سعود هذولا الاصدقاء اللي مزعجنا عليهم وتقول فله وما فله..الا يجبون الهم..
سليمان: نمزح وش فيكم تزعلون بسرعه..
تركي: هدو هدو ترى السرعه مب زينه يا وليدي..
سعود: محد قالك من قبل انك ثقيل دم..
تركي: الا سمعتها كثير..واحلى شي سمعهتا منك..
سعود: ياناس فكوني منه ومن ثقالة دمه..
تركي: اعصابك يا ابو الشباب..لا يكون تحسب نفسك خفيف دم..
سعود: ما اتوقع اني اثقل منك دم..
تركي: ليش قايسه هههههههه حلوه صح..
العيال يطالعونه بنظرة استخفاف..
تركي: وش فيكم لا يكون ما عجبتكم..
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%
فيصل كان سرحان بفجر.."الحين فجر تعتبر زوجتي يعني اروح واجي واسولف معها عادي الله وناسه..متى نوصل والله لا ادقها سوالف معها.. باخذ رقمها عشان اطرب اذني بصوتها وبدلعها<<اما دلع كثر منها..
ماجد جالس جنب فيصل.وفيصل صافط عليه وما عطاه وجه..
ماجد:فيصل ..فيصل..
فيصل:هلا..
ماجد:يا اخي سوالف ترى مليت.
فيصل: طيب يله سوالف..
ماجد:طيب عطني وجه.
فيصل: انا مشغول الحين مرني بعد ساعه..
ماجد يطالع فيصل يدور وش مشغول فيه: وش مشغول فيه حضرتك..
فيصل: افكر.يعني مشغول ذهنيا مثل مانت عارف معرس جديد لازم ابني مستقبلي..
ماجد: تحتاج عماله؟
فيصل: حضرتك تستظرف دمك ولا ايش؟؟
ماجد: يا اخي ابغى اضحك شوي مليت..
فيصل: الا صدق يا ماجد ليش ما تتزوج..
ماجد: تصدق ما قد فكرت بالموضوع..
$$$$$$$$$$$$$$$$$$$$$$$$$$$$$$$$$$$$$$$$$$$$$$
فواز لاهي مع زوجته وعياله لحد ما صدع راسه ونام..
$$$$$$$$$$$$$$$$$$$$$$$$$$$$$$$$$$$$$$$$$$$$$
العنود وريم مركبين السماعات بأذنهم ويغنون بصوت عالي وهم مو حاسيين بأنفسهم..
العنود تغني:كذا من ربي حبيته..
بسرعه يوم لاقيته..
يا ناس اللي تمنيته..
اخيرا صار محبوبي..
وريم معها خاشه جو..
اللي وراهم انزعجوا كان رجال تقريبا عمره بالاربعين وزوجته..
الرجال: يالله ايش الناس هذي ما عندهم ذوق..
زوجته: معليش ما عليك منهم..
الرجال: ما يصلح انا عندي شغل ولازم اركز وهذي اللي قدامي ما خلتني اركز من يوم ركبت"يقصد العنود"
زوجته: ما عليش عدّها..
الرجال: لالا هذا شي ما ينسكت عنه.
قرب شوي من كرسيها..
الرجال: لو سمحتي..لو سمحتي يا اخت..
العنود تغني وتدق رقبه وما تدري عن امً جابته..
الرجال قام ينغز ظهرها عشا تنتبه..
العنود حست بشي بعديت قالت"شكلي اتوهم"وكملت رقص..
الرجال رجع ينغزها مره ثانيه..
العنود فكت السماعه ولفت على ريم وسحبت السماعه من اذنها عشان تسمعها..
ريم: ليش فكيتيها؟؟
العنود: شكل اللي وراي ينغزني..
ريم: وش يبي؟؟
العنود: ما ادري عنه..
ريم: لفي عليه شوي وش يبي..
لفت العنود وبصوت عربجي: خير أي خدمه.
الرجال ارتبك ما توقع ان اسلوبها كذا:آآآآآ كنت اقول ما عليش تقصرين صوتك..
العنود تتطنز: ايش ما سمعت وش قلت؟؟
الرجال: اقول ممكن تقصرين صوتك..
العنود انفعلت: لا سكتني احسن..ولا الطياره طيارة ابوك وانا ما ادري...
الرجال: انا قلت قصري صوتك بس..
العنود: والله انا حره ..كيفي اسوي اللي ابي مالك دخل فيني..
الرجال: معليش انا اكلمك باحترام فا عامليني بالمثل..
العنود طيرت عيونها: يعني قصدك اني ماني محترمه هاه..شوف يا ولد الناس انا محترمتك لحد الان لانك رجال كبير<<ايه واضح...
بس لا تخليني اتصرف معاك تصرف ثاني.. 
الرجال يتطنز: يعني وش بتسوين؟؟
العنود: وش بسوي؟؟..انت لف وجهك شوف الي ورى"لف الرجال ورجع لها"...
العنود: شفت ذولا كلهم اخواني..بس بأشاره مني واقول لهم انك تغازلني..تدري وش بيصير فيك...انا اقول لك..بتلقى نفسك تحت كفر الطياره سامع..
الرجال ما رد عليها ورجع لمكانه وهي رجعت وعدلت جلستها..
ريم: والله كلتيه بقشوره..
العنود: نرفزني ما صبرت..
ريم: تصدقين رحمته..
العنود: ليه شايفتني سفاحه..
ريم: لالا حشى...انتي اعظم من كذا ..
العنود: رويم ماله داعي نتهاوش الحين..
ريم: ولا يهمك تبينا نستهبل عليه..
العنود: لالا اللي جاه يكفيه..
ريم: اجل ندور لنا احد نطلع ريحته..
العنود: وانتي الصادقه...الله وناسه..
ريم: بس نبي واحد سبيكه..
العنود:ولا يهمك..
$$$$$$$$$$$$$$$$$$$$$$$$$$$$$$$$$$$$$$$$$$$$$$
عبير: المهم اقول لك وقعدت اهزئ فيها لما صارت تبكي..
شجون مندصمه: حرااام..ليش كذا؟؟
عبير: احسن تستاهل اللي جاهها..اجل تتلزق في خلق الله..
شجون : رحمتها...
عبير: انتي خلك قويه..لا تصرين ضعيفه بعدين يا كلوك..
شجون: ليش حنا في حديقة حيونات..
عبير: واعظم يا حبيبتي..شوفي انتي اجلسي معاي ثلاث ايام بس وانا اعطيك كورسات في الطقاق والتهزئ والنظرات مجانا..
شجون: احاول..
عبير: ايوه كذا تعجبيني..
لين: وانتي ما خلصتي نصب...
عبير: قسم بالله ان ما سكتي لا اخليك تندمين عالساعه اللي صرتي تقربين لي فيها..
لين خنقتها العبره: وين مشعل يدافع عني..
عبير: احسن تستاهلين اللي يصير لك..ما بقى الا البزارين..
شجون: حرام عليك صغيره ما تستاهل.
عبير: ما عليك منها خلني اكمل لك..
$$$$$$$$$$$$$$$$$$$$$$$$$$$$$$$$$$$$$$$$$$$$$$
نوف ومها داقينها سوالف ..واللي قدامهم كانوا شابين واحد مملوح والثاني جميل..
نوف: مهاوي..
مها: هلا..
نوف: شفتي اللي قدامنا..
مها: اوه هذولا...شايفتهم..
نوف: ما شالله عليهم يهبلون...
مها: ايه ما شالله..
الشباب وكأنهم قروا افكارهم ولفوا عليهم.
الاول: اهلين بالصبايا<<مو راكب عليه اللبناني..
الثاني: هلا واالله بالحلوين..
نوف بربكه وهمست لمها: مهاوي تتوقعين سمعونا..
مها تحاول تهديها: ما اظن ..بس لا تعطينهم وجه..
نوف : ان شالله..
الاول: عطونا وجه..
الثاني: وش دعوه لهدرجه ما ملينا عينكم..
مها: لو ما لفيت وجهك ترى راح يصير لك شي ما يسرك..
الثاني: وانا ابغى اعرف وش بيصير لي.لاني متاكد ان كل شي منك حلو يا حلو...
نوف: صدق انك ما تستحي على وجهك..
مها: تعوذ من ابليس احسن لك..
فجر انتبهت للي قاعديت يتميلحون عندهم وراحت عند العيال..
شوي ما حسوا هالاثنين الا بظل ثلاثه اشخاص..كانوا طلال وسليمان ومشاري..
طلال: وين يا الحبيب مضيع لف وجهك قدام..
الاول: وانت وش عليك..
مشاري: ترى احسن لك تلف وجهك بالطيب لا الفه لك بالغصب..
الثاني: ممكن نعرف من تكنون عشان تكلمونا بالطريقه هذي..
سليمان: نكون اخوان البنات اللي وراكم..
الولدين بلعوا ريقهم ..وتوهقوا بس ما بينوا هاالشي..
الاول: احم..طيب هم خواتك..احنا وش دخلنا..
طلال: حضرتك تستعبط ولا ايش..
الثاني: شوف يا اخ..احنا واثقين من انفسنا.واحنا ما سوينا شي غلط وراح نعديها لكم اوكي..
مشاري: انت بالذات اسكت.
الثاني سكت ولا تكلم وحتى الاول..وصاروا منضبطين تمام التمام<<ما ينفع معاهم الا كذا خخخخ
ورجعوا الثلاثه لاماكنهم..
وليد: مشاري وش السالفه..
مشاري: سلامتك بس رحنا نتفاهم مع اثنين كانوا يتميلحون عند نوف ومها..
وليد: وان شالله كان فيه كم بوكس وكم رفسه وكم كف..
مشاري: كل هذولي بتصير في الطياره..
وليد: صح نسيت..ايوه وش صار..
مشاري: بس عطيناهم كم كلمه وتادبوا ...اصلا باين عليهم اول مره يغازلون يعني ما عندهم سالفه..
وليد: هههههه يا ليتني كنت معاكم.الله فله..
$$$$$$$$$$$$$$$$$$$$$$$$$$$$$$$$$$$$$$$$$$$$$$
طلال رجع مكانه...كان جالس جنب وحده امريكيه جميله لابعد حد وصغيره...طبعا انا بترجم الكلام عشان تفهمون<<ايه هين..
طلال: "لو سمحتي.."
ودخل مكانه اللي كان عند الشباك..
الامريكيه: "اكيد...هل انت سعودي.."
طلال: "نعم ..وانتي..."
الامريكيه: "انا امريكيه..."
طلال: هلا والله..اقصد"تشرفنا"
الامريكيه:"وانا ايضا..هل تدرس ام تعمل"
طلال:"لا انا طالب بالجامعه"..
الامريكيه:"جيد جدا..واي قسم تدرس"..
طلال:"ادرس قسم ادراة اعمال"..
الامريكيه:"رائع..هل لاحظت انني اكثرت عليك الاسئله"..
طلال: لا عادي تمونين<<امزح"لالا بالعكس"..
الامريكيه: "هل استطيع ان اسألك سوال شخصي".
طلال:"ممكن تفضلي"
الامريكيه:"هل انت مرتبط"
طلال:"حاليا..لا"
الامريكيه"وليس عندك حبيبه"
طلال:"قريب"
الامريكيه:"اني احسدها..لانك شاب وسيم وفي مقتبل العمر وعندك اسلوب اكثر من رائع"
طلال ابتسم ابتسامه تدوخ"شكرا"
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%%
العنود: أي يا بطني من كثر البيبسي صار يعورني..
ريم: روحي لدورة المياه.
العنود: طيب تعالي معي...
ريم: يله..
راحوا لدورات المياه الدرجه الاولى حصلوها مليانه..
ريم: تقدرين تصبرين..
العنود: ولا ثانيه...
ريم: اجل خلينا نروح لدرجه الثانيه..
العنود:يله.
وهم ما رين ريم شافت سليمان وذابت عليه لانها شافته قريب بالمره وبغت توقف عنده وتسولف بس سحبتها العنود..وقبل لا يصلون..
العنود: رويم مو هذا طلال..
ريم وهي مبسوطه: ايوه هذا طلال..
العنود والشرار يطلع من عيونها: ومن هذي اللي معه..
ريم: عنيد شوفيها تاخذ العقل تهبل بعذره ولد عمتي منهبل عليها وداقها سوالف معها..
العنود: رويم احر ما عندي ابرد ما عندك..
ريم: يعني وش بتسوين..
العنود: الحين اعلمك وش بسوي..
راحت العنود ووقفت فوق راس الامريكيه وتطالع طلال..
طلال ارتبك من نظراتها له: العنود ..هلا والله وشلونك..
العنود: من هذي..
طلال: اعرفك عليها..اسمها انجلي..
العنود: احلف انها انجلي..
طلال وبكل برائه: والله انها نجلي هي قالت لي..
العنود: بعد هي اللي قالت صدق انها ما تستحي على وجهها ...هيه انتي...
انجلي: "هل تتكلمين معي"
العنود بالعربي: لا اتكلم مع الجدار اللي وراك<<تقصد طلال.
انجلي:"لم افهم عليكي"..
العنود تكلم طلال: بقره هذي ما تفهم,,
طلال: العنود ترى ما اسمح لك تتكلمين معاي بهذي الطريقه..
العنود: ومن تكون عشان تسمح لي...انا العنود اسمح لعمري فاهم..
طلال: العنود تراك مسختيها عاد..
ريم: العنود هدي شوي..ترى بتندمين..
العنود: تكفين عاد وش اندم عليه..
طلال: العنود ابي افهم انتي ليش معصبه..
العنود سكتت لانها ما تقدر تقول له عشاني احبك واموت فيك...
طلال: يعني ما عندك عذر...
ريم:طلال معليش الحين العنود معصبه بعدين ا نشا الله نتفاهم اوكي..
طلال: براحتك..
ريم سحبت العنود لدورات المياه..
انجلي:"هل تعرف هذه الفتاة"
طلال:"نعم....انها قريبتي"
انجلي:"هل تحبك؟؟"
طلال:"لا.... لماذا السؤال!!"
انجلي:"لان الحب واضح في عينيها"
طلال بسخريه: العنود تحبني هههههههه حلوه النكته...اصلا العنود تحب نكته..وشلون تحبني تطلع مسخره...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود كاتمه العبره لانها ما تحب تبكي ابدا..
ريم: بصراحه يا العنود..الحركه اللي سويتيها غلط..
العنود منفعله: اصلا من قال اني احبه..انا اكرهه اكرهه ما احبه..ما اطيقه..
ريم: خلاص عنوده هدي حبيبتي انتي الحين معصبه..اذا هديتي تفاهمنا اوكي..
العنود بعصبيه: اصلا ما ابغى اسمع سيرته فاهمه..طلال راح اطلعه من حياتي..ومثل ما دخلها بالغصب راح اطلعه بالغصب..
ريم كسرت خاطرها العنود..لانها بصعوبه اعترفت بهذا الحب ويوم اعترفت لقت اللي تحبه مو معطيها أي اهتمام..اصلا ما يعا ملها كأنها بنت وعندها احساس..دايما يعاملها على انها قاسيه وما تحس.. وغير هذا معتبرها ولد وعمره ما حسسها بانها انثى ..وهذا اكثر شي مأثر فيها..
رجعوا لاماكنهم.وهجدوا البنات لان العنود كانت طول الوقت سرحانه وتفكر..
واخيرا اعلن كابتن الطياره بربط احزمة الامان لوصولهم مطار دبي....
@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@



الجــــــــــــزء الخــامــس والعشــــرون


ربط جميع الركاب احزمة الامان..وهبطت الطياره..وبعد لحظات وقفت ونزلوا جميع الركاب..وكل واحد ينتظر المستقبل وش مخبي له..
خلصت العوائل اجرات المطار وبعدها توجهوا للفندق اللي كانوا حاجزينه لانهم من جد كانوا تعبانين ويبون يرتاحون..بعد حوالي نص ساعه وصلوا للفندق..كانوا حاجزين تقريبا ممر كامل لهم..البنات اعترضوا كانوا يبون سويت لهم .بس اكيد الاهالي رفضوا وصارت كل عائله في سويتها الخاص..
عبير: ما يصير كذا.نكون مع بعض ولا يكون لنا سويت خاص..
العنود: ولا يهمكم كلها يوم نكون تحت طاعتهم.وبعدها راح نعلن العصيان..
ريم: اختي في الله ..شكل المخ عندك ملتمس..اي طاعه واي عصيان اللي انتي عايشتها..
العنود: يعني ما تبين الحريه..
ريم: اكيد ابيها..
العنود: خلاص خليك معاي..
ريم في نفسها"يا حبي لك يا العنود .تكابرين على نفسك وتسوين روحك مو زعلانه ولا كأن شي صاير بس باين عليك والله باين"
الهنوف: حسافه يا رغد..تمنيت نكون مع بعض مثل ايام الشاليه..
رغد: ولا يهمك ما سمعتي من شوي خطة العنود في حربها على الاهالي..خلاص ارقدي وامني..
الهنوف: والله العنود تحمس الواحد..
رغد: ايه يا حبي لها والله..
راحوا البنات كل وحده على سويتها..
اول ما دخلوا..
رغد:واو..بصراحه يجنن ما توقعته بالفخامه هذي..
ريم: بصراحه خيالي..
رغد: بس جوعانه...
ريم: حتى انا..
رغد: وش رايك نتصل على البنات عشان نفطر مع بعض..
ريم: اوكيه فكره حلوه.راح اتصل عيلهم..
وبعدها سمعوا صوت موبايل ريم يرن..
ريم:مين اللي متصل علي..
رغد: روحي شوفي..
ريم شافت الاسم وردت وهي مبتسمه: الوو..
العنود: هلا والله بنت عمي..
ريم: هلا والله عمرك طويل توني كنت ناويه اتصل عليك..
العنود:هههههه على قولة المثل القلوب مترابطه..
ريم: ههههه أي مثل هذا...يقول المثل النسخه الاصليه القلوب عند بعضها..وش مترابطه..
العنود: كل الطرق تؤدي الى الرياض..عادي..
ريم: المهم وش كنتي تبين..
العنود: كنت اقول جوعانه وش رايكم نفطر..
ريم: بصراحه اكتشفت اننا بنات عم اكيد..افكارنا مثل بعض..
العنود: اكيد طالعه علي..
ريم: ايه طالعه عليك خلصينا.. عبير وينها ما لها حس..
العنود: سمعت ان الفطور فيه نزله لتحت وتعيجزت تنزل فا قالت طلعوه لي فوق..
ريم: لو تموت ما طلعنا لها شي..احسن اللي يبي الشي يتحرك..
العنود: اجل مستحيل تتحرك..
ريم: احسن ما عليك منها..بس اتصلي على البنات.
العنود: اوكيه..
اتصلت العنود على البنات بعضهم وافقوا وبعضهم كان فيهم النوم فما راح يجون معاهم..
نزلوا العنود وريم ورغد والهنوف وفجر.
ريم: تراني جوعانه حدي يمكن اطلب لي عن شخصين..
رغد: بلا فجاعه..خلك ثقل..
العنود: هذا بطن ما فيه ثقل وبرستيج وما ادري ايش...
الهنوف: يله خلصونا خلونا نفطر وننااااااام تراني تعبانه حدي..
فجر: يله..
وطلبوا البنات فطور..وريم والعنود طلبوا لهم دبل وما كلوه فجاعه الله لا يبلاكم..
العنود وهي تحط الكروسان:آآآآآه بطني..خلاص ما عاد اتحمل لقمه ثانيه.
ريم: حتى انا..ما عاد اقدر اتنفس..ما ادري كيف بنام.
العنود: صادقه..
رغد: احسن تستاهلون..
ريم: هوينا تكفين..ترى تعبانه حدي.
فجر: يله حبايبي خلونا نطلع فوق ترى ما اقدر افتّح..
الهنوف ورغد: يله..
العنود: طيب ما اقدر اتحرك.
ريم: اجلسي معاي شوي..بعدين نطلع..
العنود: اوكيه..خلاص انتوا اطلعوا..
البنات: اوكيه "وطلعوا وعلى طول ناموا"
ريم بتردد: العنود...
العنود: هلا..
ريم: آآآ.....كنت اقول....اليوم...على اللي صار اليوم مع طلال..
العنود: بليز ريم لا تذكريني..
ريم: طيب انتي صدق راح تشيلينه من بالك..
العنود: ليه هو على كيفي..لو انه على كيفي كان ما خليته يدخل قلبي وحياتي وتفكيري.
ريم: اووووه صرتي شاعره..
العنود: وش دراك..صرت نجاح المساعيد..
ريم: ادعس..والله تطورات..
العنود: امزح ترى هذولا كم كلمه حافظتهم وبصعوبه..
ريم: طيب وش راح تسوين مع طلال..
العنود: ما راح اسوي شي..
ريم: راح تقولين له انك تحبينه..
العنود: هذا الشي من المستحيلات..
ريم: ليه؟؟
العنود: مستحيل افرض نفسي على احد .اذا هو مو معبرني..فا خلاص اسوي نفسي مو معبرته..لما يعاملني مثل الناس والعالم وبعدها اعامله زين..
ريم: طيب حاولي تجذبينه بأي طريقه.
العنود: هو خليه يشوفني بالاول بعدين يصير خير..
ريم من جد كسرت خاطرها العنود: طيب خلينا نسوي خطه نلفت انتباهه..
العنود تحمست: كيف..
ريم: اخليك البطله..الحنونه..المضحيه..اي شي..اتوقع انتي فاهمه قصدي..
العنود: تتوقعين ينفع معاه..
ريم: نجرب ما راح نخسر شي واذا ما نفع لاتنسين دائما وابدا معاك ام الخطط.
العنود: اوكيه ما عندي مانع..اصلا ما تفرق معاي اذا ما نحجت لانه صار عندي عادي ما صرت اهتم كثير..
ريم: لا ا نشا الله بتنجح وبتشكريني..
العنود: نشوف..طيب قولي اول شي وش اسوي..
ريم: شوفي"وقالت لها عن الخطه اللي ناويه عليها"
وبعدها طلعوا ينامون..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&
الساعه ثلاث العصر..
الامها والابوان صحوا<<مثل العاده..
ام مشاري تتصل على ام فيصل: هلا والله ام فيصل ..صباح الخير..
ام فيصل: الناس يقولون في هذا الوقت مسا الخير بس يله بعديها..
ام مشاري: هههههه..المهم خلينا نتجمع وننزل نتغدى مع بعض في مطعم من المطاعم..
ام فيصل: خلاص انا راح اتصل على ام فواز وام ماجد وانتي ام تركي وام سليمان..اوكي.
ام مشاري: اوكي..مع السلامه..
ام فيصل: مع السلامه..
كل وحده اتصلت على الثانيه واتفقوا انهم يصحون العائله ويطلعون مع بعض..
ام مشاري: ريم..رغد..يله عاد اصحوا عشان تصلون يله بسرعه..
رغد: اوكيه مام...........ريم اصحي..
ريم في سابع نوم..
رغد بصوت عالي: ريــــــــــــــــــــــــــــم..
ريم قايمه وهي مرتاعه: مين....سليمان....وين...
رغد تضحك: ههههههه أي سليمان واي خرابيط.
ريم: سليمان ما كان هنا..
رغد: لا في حلمك يا ماما.. اصحي يله قومي صلي عشان نطلع..بسرعه .
ريم: كم الساعه الحين..
رغد: الحين العصر..
ريم: خلاص صحيت..بس انتي روحي..
رغد: حركاتك قديمه..يله قومي الحين..
ريم:لاحوووول..طيب قمت قمـــــــــــت.
رغد تبي تنرفزها: بسرعه خلصي سامعه..
ريم: ما راح ارد عليك لاني مو رايقه لك..
رغد: غريبه وش عندك..
ريم: اكيد لاني محلمه في سليمان.
رغد: صدق انك مخفه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&
العنود: وجع..اصحي عورني حلقي من كثر ما اصارخ...
عبير: بالله في احد يطلع العصر...
العنود: اجل متى الناس يطلعون.
عبير: المغرب العشاء..بس الحين وقت نوم..
العنود: ما بعد شبعتي نوم يا خيشة النوم..يله اصحي ولا انادي خالتي ام مشاري..
عبير: لالالا كل شي ولا خالتي ام مشاري.."وصحت"
العنود: لو اني داريه كان قلت ام مشاري من زمان..
عبير: عشانك نذله.
العنود: بس مو اكثر منك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&
العيال كانوا مجتمعين في سويت واحد..وطبعا بدون ما يحسون البنات لانهم لو دروا راح يسونك كارثه في العالم لا يعلمها الا الله ...دخلو عليهم الشياب
ابو فيصل: يله اصحوا..
ابو مشاري: يله بسرعه ترى ما صليتوا لا العصر ولا الظهر ..يله اصحوا..
مشاري: حتى هنا لاحقينا..
ماجد: وفي كل مكان راح تشوفهم..
طلال: شكلي راح احط منبه عشان ما يصحوني..
فواز: لو اني نايم مع زوجتي ابرك لي..
وليد: حرام عليك تاركها لحالها..
فواز: لا تخاف خليتها مع امي وخواتي.
فيصل: تصدق ما تستاهلها..ما ادري كيف متحملتك..
فواز: انا ابو عيالها...بس بكره راح انوم عندها عشان ما يقوموني هالشياب بالطريقه الهمجيه هذي..
سليمان: احلى ياللي مدلع..
فواز: تزوج تتدلع ..تقعد عند اهلك تتفلع..
تركي: وانت صادق..
مشاري: وش عندك شكلنا بنسمع خبر زواجك قريب..
تركي: لا عاد وش دعوه..
وليد: ما اقول الا الله يعين زوجتك..لانها اصلا ما تزوجتك الا لانها ناويه الانتحار وماله من نفسها..
تركي: يعني ودك نتضارب ولا ايش.؟؟
وليد: لالا امزح معاك..خلاص خلنا ننسى اماضي واحنا عيال الحاضر..
تركي ابتسم: يكون احسن..
العيال يصفقون ويصفرون: هوووووه واخيرا ...
دخلوا الشياب..
ابو ماجد: بشروا كم كم..
ابو فواز: اصلا بين مين ومين..
العيال فاقعين ضحك..
وليد: يبه مو مباراة..
ابو فواز: اجل ليه التصفيق والتصفير..
طلال: يبه عندنا احتفال خاص..
ابو ماجد: والله من السخافه يله اصحوا بلا حركات مراهقين"وطلعوا"
مشاري: يله اصحوا لا يفجرون فينا..
العيال: يله..
تجهز الكل ونزل تحت ينتظرون بعض وبعدها طلعوا...البنات ركبوا الجمس وابو مشاري يسوق فيهم..
راحوا لمجمع عشان هناك المطاعم تكون كبيره وتصلح لعوائل بهذا الحجم..
البنات والحريم اخذوا طاوله مع بعض ..والرجال والعيال مع بعض..
تغدى الكل وبعدها تمشوا بالمجمع وتفرقوا..
ريم: العنود الحين لازم تسوين اول خطه اللي هي انك حنونه وطيبه..
العنود: اوكيه..
ريم كان معاها عبد الرحمن ولد فواز وتضربه وكان قبالهم طلال..
ريم: احسن يله رح عند طلال..
عبد الرحمن يبكي وركض وتمسك برجل طلال..
ريم كانت صارت تتجه لهم و معاها العنود..
ريم: تعال هنا..دحوم..تعال هنا بسرعه..."وتقرب من عنده"
عبد الرحمن تمسك اكثر بطلال: مابي مابي..
وصلوا العنود وريم لعند طلال..
طلال: دحوم حبيبي اكيد العنود ضربتك..
ريم تقلب وجهها الوان بعد جملته هذي.
العنود خنقتها العبره كانت تطالع طلال وتقول في نفسها" ما فيك فايده" وبعدها لفت على ريم ناظرتها بنظره كلها الم وياس.
ريم اشرت لها لازم نبين له وانها لازم تكمل الخطه..
العنود جارت ريم بكلامها بس بنفس كلها يأس ومكسوره..
عبد الرحمن: لا هذي ريم..
ريم: دحوم تعال هنا..
طلال: ليش وش مسوي..؟؟
ريم: مخرب عباية العنود واغراضها وملعوزها وهذا جزاها وهي ماسكته..
طلال يطالع ريم كان يبي يتاكد ان الكلام اللي تقوله ريم صحيح..
ريم اشرت للعنود.
راحت العنود واخذت دحوم من طلال وشالته وحضنته وعطته بوسه وعيونها مليانه دموع..وباين عليها الانكسار لدرجة ان ريم توقعت العنود بأي لحظه بتنفجر وتبكي..
العنود بصوت حنون: حبيبي دحوم خلاص لا تبكي عشان خاطري..وبعدين يا ريم "وسكتت شوي كانت تبلع عبرتها وتخفيها"وبعدين يا ريم خلاص خليه يسوي اللي يبي انا ما طلبت منك تدافعين عني..
ريم: بس هو.....
العنود قاطعتها: خلاص اقولك سامحته...
طلال حس بتأنيب الضمير وهو يشوف عيون العنود مبين عليها الحزن والرحمه وقال في نفسه" معقول كل هالحزن عشان دحوم.العنود ممكن تكون بالحنيه هذي...مستحيل...ليش مستحيل ما هي بشر مو هي بنت وعندها قلب...بس احس انها دايم قويه ما عمري شفتها بالضعف هذا..حرام ظلمت البنت..ما توقع انها سمعتني..لانها لو سمعتني كان اخذت تهزيئه محترمه..انا اعرف العنود"
ريم: طلال....طلال..
طلال: هلا..
ريم: وين رحت..
طلال: معاك...
ريم: كنت اقولك ترى دحوم مع العنود اوكيه..
طلال مستغرب:مع العنود؟؟
ريم: ايه..
طلال :مو هي ما تحب البزران..
ريم بمبالغه:من قاله..اصلا العنود لو تشوف بزر قدامها ما تعرفه تنهبل عليه وشلون دحوم وشهد تموت عليهم..
طلال: ايه يا حليلها..خلاص اوكيه باي..
ريم ابتسمت ابتسامه عريضه: باي..
راح طلال..
ريم بصوت عالي: يــــــــس..
وراحت تركض عند العنود وصارت تنطط عندها..
ريم: عنوده نجحت الخطه الاولى..شفتي شفتي قايله لك ان"وسكتت شافت العنود تمسح دموعها"
العنود: وش بعده يا ريم وش بعده..بعد الكلام اللي قاله مثل السم على قلبي..
ريم: عنوده لا تكبرين المسأله..عادي.. وبعدين هو قال الصدق واقرب شي يوم كنا بالطياره ..رميتي دحوم على امه رميه أليمه..
العنود كاتمه الضحكه: ولو المفروض ما يقول هالكلام..
ريم: تكفين عنوده اضحكي والله ما يليق عليك الا الضحكه..واصلا احلى ما فيك ابتسامتك..
العنود: تسلمين يا قلبي..
ريم: ههههه الرومنسيه تهبل منك..
العنود: على قولة عبير خلينا نتعلم..
ريم: عشان الحبايب..
العنود: اصلا ما ذبحني الا هو..
ريم: الله يجمعكم قولي امين..
العنود:امين...وهديه لك راح اخليك تشوفين سليمان وتكلمينه بعد..
ريم: على ايدك..
العنود: يله امشي معاي..
سحبت العنود ريم وتوجهت مباشره عند تركي وسليمان..
العنود: سليمان اسمع بأترك عندك امانه وانتبه لها زين اوكيه..
سليمان ما فهم عليها: اوكيه ..بس وش هي..
العنود سحبت ريم وحطتها قبالها: هذه..
سليمان ابتسم: هذي الامانه!!
العنود: ايوه..
سليمان: اوكيه امانتك في عيوني..
العنود: ترى ما راح اطول عشان ما اكلف عليك لاني ادري ان امانتي مزعجه وما تنطاق دقيقه..
ريم عصبت: العنود وبعدين معاك..
سليمان: لالا عندي استعداد اتحملها الدهر كله..
تركي كان ساكت ويطالعهم..
العنود: اوكيه باي..
سيلمان: مع السلامه ومشكوره..
تركي: وليش الشكر ا نشا الله..
سليمان: اسكت انت...ريم اجلسي ليش واقفه..
ريم وكلها حيا: اوكيه..
سليمان: كيفك ريم..بجد من زمان عنك..
ريم: انا بخير ..حتى انت من زمان عنك..
سليمان: ايوه..سولفي"مشتاق يسمع صوتها ويروي قلبه بشوفتها"
ريم وهي متوتره: وش اقول غير ان لو اهلي لو شافوني جالسه معاكم راح اروح المقبره وبس..
سليمان: بسم الله عليك ا نشا الله عدوينك..
ريم ابتسمت ونزلت عيونها"يا ربيه ومع هالجمال كله يتغزل فيني..اليوم العنود اول مره تسوي شي زين"
تركي: نحن هنا ..معاكم على الخط عطوني وجه..
سليمان: انت هنا ...تصدق حسبتك هناك..
تركي: وتستخف دمك بعد بصراحه في انجاز كبير..
سليمان: واللي يعافيك اكرمنا بسكوتك شوي..
تركي: انا كريم وانت تستاهل وهاه" حط ايده على فمه"
سليمان: ايوه رورو وش كنا نقول..
تركي: قبل لا اسكت بقول شي..
سليمان: اووووف..يله قول..
تركي: ريم وين رغد.؟؟
ريم: رغد مع الهنوف..
تركي: هالهنوف محد راح يذبحني غيرها كل شي ناشبه فيه..
سليمان: خلصت ..ممكن تسكت الحين..
تركي: لا مو ممكن..خير انت فالها وانا لا....ابي رغد ولا ما راح اسكت..
ريم تبي ترفع ضغطه: لو سمحت ترى رغد هذي اللي تتكلم عنها هذي اختي..
تركي: احلفي بس...تصدقين توني ادري ان الغزال ممكن تكون اخته بقره مثلك..
ريم: اجل لو تموت ما راح نتشوف رغد الا على جثتي..
تركي: اجل الحين اذبحك وافتك منك ..
سليمان بدى يعصب: وبعدين..بتجي صاحبة الامانه وانا ما بعد قلت شي..
تركي: احسن هذا اللي انا ابيه..
سليمان: يا نذلك.
تركي: توك تدري ..من زمان وانا نذل..مسكينه الهنوف كل يوم تقولي هالكلمه..
سليمان: وانت بتقول قصة حياتك..
تركي: بقولها لما تجي صاحبة الامانه..
سليمان: تروك خلاص عاد..
تركي: رحمتك ..خلاص بسكت..
سليمان: ايوه رورو..
تركي: تذكرت شي..
سليمان عصب: تركي وبعدين معاك..
تركي: تصدق نسيت..خلاص خلاص بسكت.
ريم: انا بقولها..ايوه رورو..
سليمان: هههههههههه تصدقين اشتقت لهبالك...
ريم استحت: سليماااان..
تركي: احلى يا اللي يستحون.
سليمان واختفت ابتسامته: بكم القطيه يا الحبيب..
تركي: ما علي منك جب لي رغد واسكت..
مرت رغد والهنوف من عندهم
@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@


الجـــــــــــــــــــزء السادس والعشــــــــرون

مرت رغد و الهنوف من عندهم..
تركي على طول قام وراح لهم..
تركي: كذا اختك تجلس مع صديقي وساحبين علي لحالي..
الهنوف: وش علينا منك..
رغد عقدت حواحبها: ريم ليش تجلس معاكم من سمح لها..
تركي حس انها معصبه: هدي شوي..كانت هي مع العنود..
رغد: اوكيه..الموضوع كذا .وخر شوي عن طريقي..
تركي منصدم: وش فيها رغوده..
الهنوف : اولا ..لا تقول رغوده..ثانيا شكلها موصله معاها..
راحت رغد لعند ريم.
ريم: اهلين رغوده..
رغد بحزم: ريم ممكن شوي..
ريم خافت: اوكيه"وقامت معها"
رغد سحبتها واخذتها بعيد..
رغد: من سمح لك تجلسين معاه..
ريم بلعت ريقها: محد سمح لي.
رغد: وبأي حق جلستي معاه..او السبب اللي خلاك تجلسين معاه..
ريم: العنود هي اللي جابتني..وانتي تعرفيني زين..
رغد: طيب العنود تقولك طبي في النار تطبين..
ريم: رغد...انا..
رغد: انتي ايش..انتي اصلا لو كان عندك ذره مسئوليه كان ما جلستي معاه..انتي لو كان عندك ذره خوف ما جلستي معاه..انتي لو عندك احترام لنفسك ولا لأهلك ما جلستي معاه..
ريم: رغد انا..
رغد: انتي تعرفين لو ان مشاري شافك جالسه معاهم لحالك وش بيسوي..
ريم: طيب يا رغد..
رغد: لاتتكلمين ولا كلمه...خلاص انهي الموضوع الحين وبعدين نتفاهم..
ريم سكتت لان رغد معها حق..بس اللي قهرها انها مواهي السبب ولا قدرت تبرر لرغد..وهي تدري ان رغد تخاف عليها من نسمه الهوا..
رجعت رغد ومعها ريم للهنوف..
رغد: يله الهنوف..
تركي: رغد..
رغدلفت عليه: ايوه.
تركي: بس..كذا بتمشين!!
رغد: ليش تحتاج او تبغى شي مني..
تركي: انا.............
قطعت عليه الهنوف: اوكيه تروك بعدين مو وقته.."ومسكت رغد ومشوا"
تركي: شفت انها نذله..
سليمان وقف جنب تركي: تركي شكل رغد عصبت وريم طاحت بالسالفه..
تركي: مسكينه ريم.. بس معها حق رغد تعصب..
سليمان: وليش ان شا الله..
تركي: بصفتنا شنو جالسه معانا حتى القرابه ما تقرب لنا..لالا صدق زوجتي محترمه اخلاق وعقل وثقل..
سليمان: وش قصدك ان ريم مو محترمه..
تركي: ما قلت كذا..اقصد انها صغيره واكيد انها ما انتبهت لهشي..
جاتهم العنود تركض..
العنود: هلا وين الامانه..
سليمان: الامانه جات اختها وخذتها..
العنود: لا يكون رغد كانت معصبه..
سليمان: تقدرين تقولين..
العنود: الله يعينك يا ريم...بروح انقذها لان رغد اكيد مجهزه لها مفاجأه..
تركي: صدق بمناسبة ايش..
العنود: بمناسبة انها جالسه معاكم لحالها.."وراحت"
سليمان: شكل الموضوع اكبر من اللي تصورته..
تركي:وانت صادق..الله يعينك يا ريم لانها من جد مظلومه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وبعد تقريبا ربع ساعه طلعوا من المجمع وراحوا للفندق..
في سويت ابو مشاري..
رغد: ممكن الحين تقولين تبريرك على اللي حصل..
ريم: والله مو انا ولا فكرتي ولا حتى جات على بالي..العنود هي الخططت ونفذت وانا ما ادري بالموضوع وحطتني عندهم وراحت..
رغد: ليش تروح كان جلست معك اهون..
ريم: وانا وش دراني عنها..
رغد: ريم تدرين اني اخاف عليك وماودي يصير لك شي انتي عارفه هالشي..
ريم: والله عارفه..
رغد: ريم بليز ارجوا ان ما يتكرر اللي حصل..تحبين سليمان وهو يحبك اوكيه..بس الغلط غلط..
ريم: عارفه والله عرفه وحقك علي..
رغد: زين محد شافك..
ريم: أي والله..كان ارجع السعوديه بتابوت..
رغد: ههههه صادقه..
شوي سمعوا صوت احد يدق الباب..
رغد: تفضل..
العنود بسرعه: والله والله يا رغد انا اللي قايله لها وانا اللي سويت كل شي يعني لا............"وسكتت"
ريم ورغد فاقعين ضحك على العنود..
العنود مستغربه: وش فيكم..؟؟
ريم: حلينا القضيه..وانتي حضرتك توك تجين تدافعين عني..
العنود: والله من يوم دريت وان على طول جيتكم..
رغد: خلك تسوينها مره ثانيه يا المجنونه..
العنود: هههه سوري ما كان قصدي ..وبعدين كان عقلي مو معاي..
رغد تطالعها بنص عين: اجل كان مع مين..
العنود تصرف: مالك شغل..اجل يله انا رايحه"وطلعت"
رغد تصارخ عشان تسمعها: بتهربين مني..وراك وراك والزمن طويل..
ريم: ههههه يا حليلها عنوده..
رغد: أي والله على نياتها..
ريم: مو على نياتها نياتها..بس حبوبه وتحب تهتم بالكل بس بطريقتها..
رغد: الا وين مشاري ومشعل ماني شافتهم..
ريم: تصدقين من امس ما شفتهم.
رغد: قومي ندور عليهم..
ريم: يله..
صاروا يدورن في الغرف ولا حصلوهم..
ريم: يعني وين راحوا..
رغد: باين انهم ما ناموا هنا.
ريم: اجل وين ناموا..
رغد: علمي علمك..وانا قلبي يقول لي ان العيال ماخذين سويت لهم..
ريم: لالا ما اتوقع..تدرين لو صار هالكلام صح.. لا افجر في الفندق كله..على كيفهم العيال ايه والبنات لا..
رغد: خلينا نتاكد..قومي اتصلي على العنود..
ريم اخذت موبايلها واتصلت: الوو..
العنود: هلا والله وغلا..
ريم: على السريع كذا..اخوانك وينهم؟؟
العنود: اخواني ما ادري ما شفتهم..
ريم:طيب هم ناموا في السويت عندكم..
العنود: تصدقين من امس ما شفتهم..
ريم بقهر: قايلته والله قايلته.
العنود: شنو.؟؟
ريم: العيال ماخذين سويت لحالهم واحنا يا عمري ..عشانا بنات ضايعه حقوقنا..
العنود: هين والله ما اسكت..بنجمع البنات ونسوي نقلاب..
ريم: اوكي الحين جايتكم..
وطلعوا هي ورغد وراحوا عند العنود وعبير ومن هناك اتصوا على البقيه..
الهنوف: والله ظلم..
فجر: مو على كيفهم..
العنود: فكروا معاي وش نسوي..
ريم: نكلم ابوانا ونطالب بحقوقنا..
عبير: بيوافقون؟؟
رغد: غصب مو على كيفهم..حاجرينا في الطلعه وفي الروحه..ما يصلح مايصلح..
العنود: اجل يله..
وطلع الجيش كامل والشرار يطلع من عيونهم متوجهين لابوانهم<<الله يعينهم..
اللي كانوا جالسين تحت في صالة الفندق..
ابو مشاري: كأن هذولا بناتنا..
ابو ماجد: الا هذي العنود وعبير..
ابو فيصل: كأنهم جايين لنا؟؟
صفوا البنات قبالهم والرجال يطالعونهم مستغربين التجمهر..
العنود: احم احم...ممكن الحين تحجزون لنا سويت خاص..
ابو ماجد: وليه ان شا الله..
عبير: حالنا حال العيال..
ابو مشاري: انتوا قلتوها عيال مو بنات..
ريم: لا والله وش هالعنصريه..
رغد: معليش دادي..احنا جيل المساواة مافي تفرقه..
ابو فيصل: خلوهم ينبسطون لا تضيقون صدورهم..
شجون: تسلم بابا على الكلام اللي ينقط عسل..
ابو ماجد:ولو بنات ما يصلح نخليهم لحالهم..
العنود بعربجيه: يبه....لا تطلعني من طوري..
ابو ماجد في نفسه"فشلتني الله يفشلها هي ولسانها الطويل"
العنود: هاه ..وش قلت؟؟
ابو ماجد: وش رايك يا ابو مشاري..
ابو مشاري طالع في ريم ودرى انه لو قال لا بتقعد تصيح وتفضحه عند الله وخلقه فا اضطر وقال: يله خلوهم ينبسطون..
ابو ماجد: يله افرحوا الحين ..اذا انزلوا العيال حجزنا لكم..
البنات: يــــــــس
وراحوا بدون ما يشكرون ابوانهم بأي كلمه..
ابو ماجد: بنات اخر زمن..حتى شكرا ما قالوها..
ابو مشاري: أي والله جيل غريب..
طلعوا البنات وهم في الممر قاعدين يستهبلون..مشغلين اغنيه بالموبايل ويرقصون عليها وانواع التصفير والصراخ..طل واحد من سكان الفندق وكان بيتكلم بس شاف الكم الهائل دخل وما تكلم..والبنات مو حاسين بأحد لما طلع 
مشاري:خير وش هالصراخ..بيت ابوكم..
البنات عايشين الجو ومو حاسين.
طلع ماجد: وش عندهم..؟؟
مشاري: وانا وش دراني.
طلع طلال: وش صاير؟؟
ماجد: تفرج بس على الهبال...
كانت العنود وعبير يدقون رقبه واشكالهم تحففففففه..
طلال مات من الضحك لما شافهم..
العنود وعبير ميزوا ضحكة طلال ولفوا عليه وشافوه انه كان يطالعهم..استحوا على وجيهم ودخلوا على طول..
عبير: فشله..طلال كان يطالعنا واحنا ندق رقبه..
العنود: الحين وين اودي وجهي ..صار صغير من الفشيله..
البنات ميتين ضحك لان اشكالهم من جد كانت تضحك..
العنود\:انتوا اضحكوا واحنا اللي ناكلها..هين اوريكم..
عبير: شجون اسكتي عن الضحك ولا ما عطيتك كورسات
"على فكره كانت شجون طول الوقت قاعده مع عبير تعلمها الدفاشه والعربجيه على اصولها"
شجون بعربجيه ما ادري وش تبي:خلاص ريحينا عاد..
عبير تصفق: ياهوووه..صدقيني يومين زياده وتطلعين كذا..
شجون بدلع: تسلمين.
عبير:لالا كذا خربتي ..قولي كذا"وتكبر صوتها"تسلمين..
شجون تكبر صوتها مثلها: تسلمين..
ريم: شنو هذا ما يصلح لك ابد..
نوف: شجون لا تتهورين ولا تصرين تحت رحمة عبير..تراها كانت تحن علي تعلمني الدفاشه بس انا ما رضيت..
شجون: بالعكس وناسه احسن من الدلع..واحس اني اول كنت تافه..
نوف: لا البنت استخفت وقعدت..عبير اعقلي عنها..
عبير: ما عليك مني..خلينا انا وياها نصلح ..
نوف:شجون اسمعي الكلام..
شجون: تعالي معي ونفلها وننبسط..
نوف: كيفك انتي الخسرانه..
فجر: اقول ريم ما شفتوا فيصل..
ريم: احلى يا اللي تسال عن زوجها..الا شفته..
رغد: كان علمتينا نضبطك معاه..
فجر: ودي اشوفه بس وشلون..
العنود دخلت في السالفه: ولا يهمك..
رغد: اذا كان مثل يوم ريم..فكينا واللي يرحم والديك..
العنود: لالا..بخليك تشوفينه وتسولفين معاه..
فجر: وشلون؟؟
العنود: اصبري لحضه.."وطلعت موبايلها واتصلت"
العنود: الووو هلا والله وغلا.....لالا...كيف.....هههههههه..طيب اسمع بخليها تنزل..اوكي..العفو..بس انتبه ترى الشياب تحت..اذا كان كذا اوكي...يلا باي..
فجر مستغربه: مين تكلمين..
العنود ببرود: رجلك..
فجر والبخار يطلع من راسها: من سمح لك تكلمين رجلي..
العنود: انا.....اسمعي بس بيجي يمرك الحين وتنزلون مع بعض وتفلونها وتسولفون وتتغزلون في بعض..بس لي طلب واحد..
فجر: امري بس..
العنود: سجلي الكلام كله عشان اذا جيتي نسمعه..
فجر: لوتموتين..
العنود: اجل ما فيه..
فجر: مو على كيفك..خلني اروح اتكشخ قبل لا يجي..
العنود: ايه والله روحي تزيني عشان ما يهج..
فجر وهي ماشيه: مسكينه اصلا جمالي جمال طبيعي..
العنود: ايه هين..
رغد: اعقلي عنها..
العنود: لا تكفين خليني اهبل فيها..
رغد: انهبلتي انتي..اقولك خليها..
العنود: اوووف..ما تخلون الواحد يوسع صدره..
ريم: الحين تنبسطين اذا عصبتي بالناس..
العنود: قمة الوناسه..
ريم: يا نذلك..
العنود: توك تدرين..من زمان وانا نذله..
ريم: لا ادري بس الحين تأكدت..
العنود: الحين خلينا في المهم..
ريم: ايوه.وش المهم..
العنود: في غيره مهم بحياتي...اكيد طلال..
ريم: اهاا
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%%
رغد: هنوفه من جد وحشتيني..
الهنوف: وانتي اكثر يا قلبي..
رغد: صراحه اخوك اليوم قهرني مره فاضي..
الهنوف: تركي اذا شافك عليه السلام..
رغد استحت: الهنوووووف..
الهنوف: هههه وانا وش قلت..
رغد: وش اخر اخباره وعلومه..
الهنوف: تبين عن اخباره العاطفيه ولا اخباره الشخصيه..
رغد: كل شي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم: الحين لازم اخليه يشوفك سوبر مان ..يعني المنقذ المضحي..
العنود: لا والله فلم هندي..
ريم: بتسمعين الكلام اللي بقوله ولا اسكت.شوفي الخطه الاولى جابت نتيجه..
العنود: يله كيف ا نشا الله بصير سوبر مان..
ريم: شوفي ..الفكره شوي خطيره وفيها حياة او موت..
العنود: وش هي حمستيني؟؟
ريم بتردد: اسمعي هي" وبلعت ريقها" ان نخلي شخص يوقف في وسط الشارع او حاره صغيره..
العنود: ايوه وبعدين..
ريم: وكأن سياره بتصدمه وانتي تجين كذا وتنقذينه..هاه وش رايك..
العنود تطالعها وعيونها بتطلع: من جدك انتي تتكلمين ولا تستهبلين..
ريم: والله من جدي..
العنود: ريم هذي حياة او موت مو لعبه..
ريم: كل شي يهون عند طلول ولا انا غلطانه..
العنود: طيب انا موافقه..بس من الغبي اللي راح يتبرع ويوقف في نص الشارع..
ريم: عاد هذي عليك..
العنود تطالع ريم بنظرة خبث..
ريم: وش فيك تطالعيني كذا..
العنود: لانه انتي يا ريوم اللي راح تسوينها..
ريم: وانا وش دخلني ما بعت عمري..
العنود: مو هذي خطتك يا الفالحه..وبعدين حرام عليك انا بنت عمك ومالي غيرك ومحد بيحس فيني غيرك وش قلتي؟؟؟
ريم: اقول مو كأن الخطه انتحاريه.وش رايك نغيرها,,
العنود: لالا يا قلبي بعد ما دخلتيها في راسي..بعدين شوفي ما راح توقفين في شارع عام..في حاره احسن..
ريم: واذا مت..
العنود: عادي شهيده من اجل الحب..
ريم: واذا ما حس فيك طلال..
العنود: لا تفاولين علي..يالله خلصيني..
ريم: طيب خلاص موافقه..بس اذا صار لي شي انتي المسؤله..
العنود: خلاص انا المسؤله..وبعدين ما راح يصير لك شي ا نشا الله وخصوصا معاك سوبر عنود..
ريم تكش على العنود: مالت عليك وعلى اللي تحبينه.
العنود: رويم عاد كل شي ولا طلال..ما قلتي لي متى نسويها تراني تحمست..
ريم: ادري تحمستي لموتي..
العنود: ريم بلا سخافه ..جعل يومي قبل يومك وبعدين يمكن ما يصير لك شي وتصدمني انا السياره..
ريم: عسى ا نشا الله..
ضربت العنود ريم من ظهرها: استغفري يا النذله..
ريم وهي ترفع حواجبها وتنزلها: طالعه عليك..
ودخلوا في هواش..
%%%%%%%%%%%%%%%%%%%%%%%%%%%%%%%%%%%%%%%%%%%%%%%%%% %%%%
فجر راحت على طول ولبست وتكشخت وحطت ميك اب كامل ولبست العبايه وتعطرت وطلعت..لقت فيصل ينتظرها عند الباب...
فيصل كان لابس ثوب اماراتي ومسوي العمامه الامارتيه تراني ما اعرف وش اسمها..المهم طالع شكله خيال...
فجر اول ما شافت فيصل صنمت في مكانها لدرجه انها كانت راح تسكر الباب بس يوم شافته خلته..وغير هذا كله كان فيصل مبتسم ذيك الابتسامه اللي لو اقعد اوصفها ما كفيتها تذبح فيصل بدون شي يهبل وشلون بالاماراتي يجنن غير الرزه اللي مخليته شي..
فيصل شاف فجر وانهبل عليها لان عيونها من جد كانت روعه وتحفه فنيه..وغير خشمها الطويل والصغير وشفايفها الصغار طالعه روعه روعه..فاكان مطير عيونه<<يحق له..
فيصل: احم..هلا والله وغلا..
فجر وهي ميته حيا: اهلين..
فيصل: فديت اللي يستحون..
فجر ذابت في مكانها:......
فيصل كتف ايدينه: يعني شنو بنقعد هني..
فجر رفعت راسها: لالا ما راح نقعد"وسكرت الباب ووقفت جنبه"
فيصل مد ايده..فجر تطالع ايده وتقول في نفسها"اذا الحين وانا بعيده بذوب اجل لو امسك ايده وش بصير فيني"
ومدت ايدها وشبكت اصابعها في اصابعه..
فيصل مسك ايدها وحس انها ترتجف ممن الحيا..فجر اول ما لمست ايدها ايده حست بشعور غريب شعور حلو واحساسها بالامان وبالسعاده وبالحب بعد..
ونزلوا وطلعوا برى الفندق وراحوا لمقهى راقي بدبي مو بعيد مره..وجلسوا بطاوله صغيره قبال بعض..
فيصل: فجر وش حابه تشربين..
فجر: اللي يعجبك..
فيصل: اوكي راح اطلب لك على ذوقي..
ونادى الجرسون وطلب لها وله.......ولما راح الجرسون..
فيصل كان حاط ايده على خده ويطالع فجر وهو مبتسم قاصد انه يحرجها..فجر يا عمري عليها توترت قامت تحوس بالشنطه وطلعت الموبايل تطقق فيه..تلتفت يمين..ويسار..تطالع فوق تحت أي مكان بس ما تشوف فيصل..فيصل كاتم الضحكه مبسوط عليها...فجر خلاص وصلت معاها..
فجر: فصول لا تطالعني كذا..
فيصل مطير عيونه وصار يلتفت يمين ويسار..
فجر: وش فيك..
فيصل يسوي نفسه مستغرب: فصول تقصديني انا؟؟
فجر ماتت ضحك..
فيصل خلاص فص ملح وذاب من ضحكة فجر: فجوره قلبي..ترى قلبي يعورني..
فجر خافت: ليش سلامات وش فيك..
فيصل وهو ماسك قلبه: ضحكتك...ضحكتك ذبحتني..
فجر ما مسكت عمرها وصارت تضحك..
فيصل: لاااا.اجل تبين الفكه مني..
فجر: بسم الله عليك جعل يومي قبل يومك..
فيصل: بسم الله علينا خلينا من سيرة الموت وخلينا في سيرة الحب "وصار يغني سيرة الحب"
طول عمري بخاف من الحب ..وسيرة لحب..وظلم الحب لكل اصحااااابه...
فجر: فصول ترى فضحتنا عند الله وخلقه..
فيصل: خليهم يدرون يا عمري اني قاعد مع حبيبة عمري..واني تمنيت هاليوم من زمان..
فجر/ تسلم لي والله..بس شوف الناس قاعدين يطالعونا..
فيصل بكل برائه: صدق!!"وقرب من عند فجر لان الطاوله صغيره"وينهم؟؟
فجر تاشر بعيونها :شوفهم هناك..
فيصل قرب اكثر وطبع بوسه على خد فجر..
فيصل: وخليهم يدرون اني اموت فيك.
فجر خلاص ما عاد تدري وش تسوي..تتغطى ..تضربه..تنحاش تضمه تبوسه..وجهها صار عنابي مو احمر من الحيا والسعاده كمان..
فيصل: ههههه يا حلوك وانتي مستحيه..
فجر: فصول لا تعيدها مره ثانيه..
فيصل: ليش مو انتي زوجتي..خلاص حلال علي..
فجر: بس مو قدام الناس..
فيصل بخبث: يعني بعيد عن الناس عادي..اجل يله قومي مكان بعيد عن الناس كلها..
فجر في نفسها"وش اسوي بذا الحين":حبيبي بردت القهوه ما شربتها..
فيصل: حبيبك... انا حبيبك"وقام يصارخ"يا ناس احبها..
فجر وهي تضحك اخذت شنطتها وطلعت لان الناس من جد بيطردونهم..
فيصل لحقها وصار يلف عندها: انا حبيبك....انا حبيبك....واخيرا يا قلبي واخيرا..
فجر وهي تمشي تضحك على خبال فيصل..
فيصل: فجوره حبيبتي عمري حياتي دنيتي كلها عديها ابي اسمعها منك..
فجر: مافي..
فيصل: فجوره تكفين..
فجر: لما تعقل عن حركاتك..
فيصل كتف ايدينه وسول نفسه بزر: والله التوبه ابله فجل...
فجر: ههههه ولا يهمك..حبيبي..
فيصل مسك ايدها وصار يركض وفجر وراه يسحب فيها بعبايتها وحوستها..
فجر: فصول وقف ترى تعبت..
فيصل: تبيني اشيلك.
فجر خافت: واللي يعافيك الا هذي..والله ما تسويها..
فيصل: ليش حلفتي..
فجر: وانت يالله يفيد فيك كذا..
فيصل: ترى بزعل..
فجر: فصول بعد عمري انت لا تزعل مني ترى ما اقوى زعلك..
فيصل: اجل يله غني لي اغنيه وارضى..
فجر: ومن قال لك ان صوتي حلو..
فيصل: محد قالي انا سامعه من زمان..
فجر: يمه منك..خلاص ولا يهمك اسمع هذي اهدا مني لك..بس قبل انت تحب الاغاني اللبنانيه..
فيصل: يا قلبي أي شي منك اموت فيه..
فجر: اوكيه اسمع كح كح..
بحبك و داري ليلي و نهاري
عملت فقلبي ايه
صوتك ناداني نسيت زماني
اعمل بحبك ايه
عينيك حبايبي جرحت لي قلبي
ورموش عينيك تداوي
تمسكت بايد فيصل وصارت تغني بصوتها المبحوح والهادي باحساس وهي تطالع في عيونه بكل حب..فيصل كان يبادلها نفس النظرات مع ابتسامه تقول واخيرا يا فجر حبيتني..
حبيتني كلمتني
و غصبا عني بصدقك
باين عليك و روحي فيك
ما علش نفسي اشوقك
عشقك دوا قد الهوى
و قد عمري بعشقك

بحبك و داري ليلي و نهاري
عملت فقلبي ايه
صوتك ناداني نسيت زماني
اعمل بحبك ايه
عينيك حبايبي جرحت لي قلبي
و رموش عينيك تداويني
افهم بقى متشوقة
كلملي قلبك فهمو
لو كان عليك حيدوب اكيد
و بنظرة مني حعلمو
و حغلبو و غلبو
علشان عيونو يسلمو

بحبك يا ويلي سهرت ليلي
حتى القمر سهران
انا و الليالي عشاق يا غالي
عشاق بقا لنا زمان
ملكت روحي تسكن جروحي
اجرح كمان و كمان

عملت فقلبي ايه اعمل بحبك ايه
و رموش عينيك تداويني
فيصل: تدرين اني مو بس احبك..احب حتى الارض اللي تدوسين عليها..
فجر: وانا كمان..
فيصل بعباطه: وانتي ايش؟
فجر وهي مستحيه: وانا مثلك..
فيصل يسوي نفسه برئ:ما فهمت مثلي في ايش؟؟
فجر: فصول حتى انا...انا احبك...
فيصل انجن وقعد قام يصارخ وينطط حولها: يانااااس قالت احبك..فجر تحبني..
فجر ميته ضحك عليه وحبه في قبلها كل لحظه يزيد وتحسفت انها ما نتبهت له من اول..
فيصل وقف شوي واخذ نفس..:فجورتي ممكن تعدينها..
فجر: وش رايك اعيدها بعدين ..الحين تاخرنا وبعدين انا ما قلت لامي اني بطلع معك..
فيصل ضرب رجله بالارض: يعني بنرجع..
فجر: ايوه..
فيصل: لااااا.. ليش ما بعد شبعت منك ولا راح اشبع..
فجر: فصولتي يلا الجايات اكثر..بس خلينا نرجع الحين عشان ابوي ما يعصب..
فيصل: امري لله ...مشينا..
ورجعوا للفندق..فيصل راح مع العيال في سويتهم..وفجر راحت عند البنات واول ما دخلت..
فجر تصارخ: واااااااااااااااااي..
تجمعوا البنات حولها..
فجر تضم نوف: يهبل يجنن خبلني وراح..
نوف مبسوطه معاها: مين؟؟؟
فجر: فيصل..
نوف: متى شفتيه؟؟
فجر: تونا راجعين...
نوف: ما شالله ولا قلتي لنا..
جات العنود والشله..
العنود: خير وش صاربالتفصيل..
فجر: بعدين ان شا الله..اخر الليل..
ريم:احسن عشان نعيش الجو..
رغد: خلونا نطلع ما جينا نقعد في الفندق..
عبير: وانتي الصادقه..
شجون بعربجيه: مين راح يقول للعيال .ولا اقول انا..
فجر:وش فيها هذي قلبت..
نوف: جالسه مع الاستاذه عبير..
فجر: يعني الحين عبير تعطي كورسات لشجون..
مها: بالضبط..
فجر: عز الله رحتي فيها يا شجون..
شجون: وش فيكم علي خلو الوضع اهدا اوكي بلا مهايط..
رغد: الحين يا عبير يوم علمتيها الكلمات ليش ما علمتيها متى تقولها..
عبير: بعدين..شوي شوي عليها..
ريم: شجون قلبي مهايط يعني مع احد يتهاوش معاك..
شجون بدلع: اوه سوري ما قصدت معليش مره ثانيه..
عبير: شجون..!!!!
شجون: ايه صح .."وكبرت صوتها"خلاص ترا طفشنا ما صار..
الهنوف: وش رايكم نروح السنيما..
البنات : يله..
كلموا الامهات ووافقوا واتصلوا على العيال واتفقوا معاهم..وتجهزوا وتكشخوا وطلعوا معاهم....البنات في جمس والعيال في الجمس الثاني..
واختلفوا العيال من يسوق في البنات..
ماجد: انا ما علي من احد ما راح اسوق فيهم..
وليد: خلاص انا اسوق فيهم..
مشاري: لالالا خلاص انا بسوق فيهم..
وليد: لا كل مره انت..خلاص هالمره انا اللي بوديهم..
مشاري ما كان وده بس مضطر لان كل مره يسوق فيهم:خلاص براحتك..
وليد: اوكيه يلا كل واحد على سيارته.
البنات كانوا نفس الترتيب ورغد كانت قدام على اساس انه مشاري.
ركب وليد السياره وطالع اللي جنبه شافها رغد شق الخشه متر في متر..
رغد مصدومه: وين مشاري ليش ما جا..
وليد وهو مبتسم ابتسامه على جنب: مشاري قال هالمره انت ودهم..
رغد فتحت باب السياره: خلاص انا بغير مكاني..
عبير من المرتبه الاخيره: اسمعي ما راح اركب قدام..
رغد: اجل العنود..
العنود: لو تموتين ما راح اتحرك من مكاني..
رغد: طيب ما اصلح اقعد جنب اخوك..
عبير والعنود: ما علينا منك..
وليد كان يطالعها بعدين قال:: خلاص ترى المشوار مره قريب..
رغد سكتت وسكرت الباب ورضت بالامر الواقع...
في الطريق..
رغد كانت تطالع قدام وحاطه ايدها على تكايه في الوسط بين المرتبتين وتفكر..
وليد حط ايده بالغلط على ايد رغد..
اول ماحط ايده رغد ارتاعت..
رغد بصوت قصير ومن بين اسنانها: تستهبل انت..
وليد: والله اسف ما قصدت..
رغد: موعلي هالحركات..
وليد: وربي ما كانت اقصد صدقيني..
رغد طنشته وحطت ايدها في حضنها..
وليد بين كل لحظه والثانيه يطالع رغد ويكبر حبها في قلبه مع كل نظره ومع كل حركه منها..
وصلوا السنيما واخيرا وكان الفلم اللي بيحضرونه امريكي رومنسي شوي مع اكشن..
قصوا التذاكر ودخلوا..
اقول لكم ترتيب الاماكن..
اخر الصف كان فيصل وجنبه فجر بعدين نوف ومها وشجون ..عبير وريم والعنود والهنوف ورغد وجلس جنبها وليد وجنبه مشاري اللي ما علق على الموضوع وبعده ماجد وفواز وطلال وتركي وسليمان ونواف وسعود...
سعود: نواف شفت بناتهم..
نواف: ايه شفتهم يشقون الراس..
سعود: أي والله وخصوصا ذيك"يقصد شجون"
نواف: لا نا عاجبتني الثانيه"يقصد نوف"
سعود: حتى هذي ما عليها..
نواف: خلاص لف وجهك عيب تناظر بنات الناس..
سعود: ما اقدر جمالها ما يخليني..
نواف الحين اخليك تلف وجهك صح"ومسك وجهه ولفه"
سعود: كذا احسن..
تركي منقهر:شوف وجه النحس"يقصد وليد"
سليمان: وش فيه؟؟
تركي: اليوم فالها معاها..راكب السياره جنبها والحين بعد جالس جنبها وانا حتى في السوق ما عطتني وجه..
سليمان: صراحه مالها داعي يجلس جنبها..
تركي: دبرني وش اسوي..
سليمان: لاتسوي شي وطالع الفلم..
تركي: اووووف قهر والله قهر..
مشاري في نفسه"وانا ما جلست الا بين ذولي ياليتني جالس جنب هنوفتي ام الدلع والدلال وتخيل انها معاه وعااااش احلامه"
وليد: احم احم رغد..
رغد بدون ما تلف عليه: هلا..
وليد: حلو الفلم مو..؟؟
رغد: هو بدى عشان تقول حلو..
وليد كان يطالع رغد ولا يدري وين ربي حاطه فيه: صح هو ما بدى ..بس انا قد شفته..
رغد: صدق!!
وليد: والله..
رغد: طيب خلاص..
وليد: تبيني اقولك القصه..
رغد بدون نفس: الحين بشوفه ما يحتاج..
وليد: طيب مليت خلينا نسولف لما يبدى..
رغد: سولف وانا ماسكتك..
وليد: طيب عادي اسال..
رغد: أسأل..
وليد: لو كان خاص..
رغد خافت فا ضطرت تقول:لا..
وليد: طيب ما راح اسال..سولفي انتي عن الدراسه عن طموحك عن الجامعه عن أي شي..
رغد تحمست: عندك استعداد تسمع..
وليد انبسط: اكيد..
رغد: انا حلمي يكون عندي لغه وخصوصا انجليزي..
وليد باعجاب: حلو...
رغد ابتسمت: ايوه..واكون بعدين شي مثلا ادرس برا واخذ الماجستير والدكتوراه..واحقق كل طموحاتي..
وليد: والله مستقبل وقسم مضمون..
رغد: هذا اللي افكر فيه..
وليد بعفويه: والزوج..
رغد مستغربه: وش فيه الزواج..
وليد: ما راح يكون عائق على طموحك..
رغد: لالا اشرط اني اكمل دراستي وابغى زوجي يكون عون لي..
وليد: ايوه<<يبي يجرها بالحكي..
رغد: وبس..
وليد: وش مواصفات فارس احلامك..
رغد حست انها عطته وجه بزياده: اقول بدى الفلم ولا ..
وليد: الا بدى..
رغد: ابي اشوفه..
وليد: اوكيه بروح اجيب لك ولي بوب كورن واجي اوكيه..
رغد: اوكيه..."ولما بعّد"ياربيه انا وش قلت عنده..وش قعدت اقوله..كل ما قلت بابعد عنه القى نفسي اقرب اكثر..حرام ماودي اكسر في خاطره..
بعد دقايق جا وليد وجلس..
وليد: تفضلي يا احلى رغد احلى بوب كورن..
رغد: تسلم..وصارت تطالع الفلم ووليد يطالعها..
رغد ما تحملت اكثر ولفت عليه: وليد وش فيك تطالعني..
وليد ارتبك: ها لالا انا اطالع الفلم..
رغد: اها..وكملت مع الفلم لانه رومنسي وجنبها الهنوف متمسكين في بعض..
ريم: شوفي الرومنسيه مو انتي الله يخلف عليك..
العنود: انتي خلي طلال يعطيني وجه واصيراحسن من هذي..
ريم: نشوف مع اني اشك ان ابو طبيع ما يجوز عن طبعه..
العنود:تشوفين..
نوف ومها وشجون يبكون لان البطل ترك البطله..
نوف: ليش حرام عليه...
مها: حقير والله حقير..
شجون تشاهق من الصياح.:حرام والله ما تستاهل كل هذا يصير لها..
عبير: وبعدين عورتي راسي..احسن تستاهل من قال لها تحبه..
شجون:الحب غصب عن الواحد مو بإرادته..
عبير:ولو هي غلطانه..
شجون: انتي وش علمك في الرومنسيه..
عبير: وانتي وش علمك في الحب..
ريم: ما عليك منهم تعالي معنا سولفي..
عبير: تراني رومنسيه بس اكابر..
العنود: واضح من عيونك..الرومنسيه تشع لدرجه ان عيوني عورتني من اشعاعك..
عبير: تتنطزين..اصلا انتي وش علمك في الحب والرومنسيه..
العنود: اعصابك يا جولييت ..اللي يسمعك يقول عايشه قصت حب..
عبير: وليش لأ..
ريم: يعني صدق تحبين..
العنود: ما عليك منها..لو قالوا عبير تحب كان الحب نفسه انتحر..مات..اي شي بس عبير ما تحب..
عبير: مالت عليك..
&&&&&&&&&&&&&&&&&&&&&&&&&&&&
فيصل ماسك ايد فجر ولاهين يطالعون بعض ويتغزلون في بعض وما يدرون عن اللي حولهم ..
بعد ساعه خلص الفلم ..وعند باب السنيما..
نوف كانت جنب نواف..
نواف: لو سمحتي..
نوف: انا؟؟
نواف: ايوه انتي ..مو انتي اخت فواز وطلال..
نوف: ايوه..
نواف: انا صديقهم نواف..<<اعصابك..
نوف: تشرفنا.
نواف: انا لي الشرف والله..
نوف: تسلم..تامر شي..
نواف: لالا سلامتك بس حبيت اعرفك بنفسي..
نوف: هلا والله..
وليد ورغد طلعوا مع بعض وهم يسولفون..
وليد: ايوه اقول لك البطل نفسه عندي له فلم خيالي..
رغد: قل والله..امانه امانه وليد تعطينياه.
وليد: فداك..واجيبه لك براس الخدمه..
رغد: تسلم والله..
وليد: كل اللي تبينه من افلام عندي.
رغد: يبي لي يوم اجي عندكم وألطش لي كم واحد واوسع صدري عليهم..
وليد: ا نشا الله اذا رجعنا..
مشاري: وش عندكم..
رغد: وليد عنده كل الافلام اللي نزلت هالسنه..
مشاري:ما عليك منه سارقها مني..
وليد: كذاب اصلا لو يحلم ما عطيته..
مشاري: مالت عليك..
فواز: الحين وين راح ترحون..
البنات: البحر..
العيال: المول..
مشاري: اتفقوا على شي..
البنات: البحر..
العيال: المول..
مشاري: حلفوا بس..
العنود: انا اقول البحر احسن وبكره المول..
البنات: ايه..
العيال رضخوا لطلبات البنات ..وقرروا يمرون اهاليهم..
ورجعوا للفندق..وقبل لا يصلون..
ريم: العنود الخطه..
العنود: ايوه صح الحين نطبقها..
ريم: اوكي..



@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


الجـــــــــزء السـابع والعشـــرون..
ريم: العنود الخطه..
العنود: ايوه صح الحين بنطبقها..
ريم: اوكيه..
العنود: تصدقين خفت يصير لك شي ويأنبني ضميري..
ريم: روحي فداك يا قلبي بس انتي قوي قلبك وعزمك بعد..وانتبهي لعمرك اوكي..
العنود: اوكي...
وصل الجمسين عند باب الفندق نزلوا العيال و البنات..
بعض البنات والعيال راحوا داخل الفندق يبلغون الامهات والابوان..
العنود: ريم يله تحركي..
ريم: خايفه..
العنود: تشهدي وروحي..
ريم: اشهد ان لا اله الا الله.."ومشت ووقفت في نص الشارع وغمضت عيونها...العنود كانت تراقب الوضع بدقه..جات سياره وصارت تضرب هرن لريم عشان توخر ..ريم ترتجف في مكانها....قربت السياره بسرعه متوسطه وهي ما زالت تضرب هرن..العيال والبنات انتبهوا لريم وصار الكل يصرخ انها تبعد وهي واقفه....قربت السياره وما بقى الا كم مترين وربطت فرامل وفي نفس اللحظه انطلق شخصين...الاول كانت العنود..والثاني كان سليمان..والسياره راطبه فرامل بس ما بعد وقفت قربت من ريم وما بينهم الا كم خطوه..في نفس اللحظه رمت العنود نفسها على ريم وتدحرجوا..سليمان الي ما امداه على ريم لان العنود سبقته..السياره اللي لحد الان ما وقفت صدمت سليمان ورمته على الارض بقوه ونزل منه الدم على وجه وثوبه ....
ريم فتحت عيونها وهي تتألم: آآآآه...خلاص..
العنود: أأأأأي.. خلاص..
ريم: طيب قومي عني..
وقامت العنود وريم..لفت ريم وشافت شخص مرمي على الارض والشله تركض لجهته..
ريم خافت ونغزها قلبها: مـ..مين هذا..؟؟؟
العنود مصدومه: ما ادري..انا شفت واحد من العيال يركض معاي بس ما ادري مين بالضبط..
ريم خنقتها العبره وصارت ترتجف وراح لون وجهها: شكل هذا ..."بعلت ريقها وقالت الاسم بصعوبه" سليمان..."لفت على العنود" ..بس ليش الدم عليه كذا..
العنود خافت منظر سليمان ما يطمن: قومي خلينا نروح نشوف..
ريم مشت بخطوات مهزوزه ..كل شي فيها متلخبط..افكارها خطواتها..توازنها اختل ومسكتها على طول العنود وسندتها عليها...

عند سليمان...
بعض العيال حوله ومها اخته من البنات..
مها تصارخ ودموعها سيل على خدودها: سليمان قوم واللي يعافيك قووم..
تركي طاح على ركبته وجلس جنبه ويهزه بخفيف: ابو سلوم...ابو سلوم وش فيك ..انا اخوك..رد علي واللي يخليك لا تصير ساكت كذا..ابو سلوم زعلان مني..ما تحب حركاتي..طيب خلاص بأعقل..بس انت رد علي...ابو سلوم لا تتركني كفايه ابوي واللي يعافيك..
والبقيه يحاولون يهدون تركي ومها لانهم منهارين..
ريم وهي تقرب من عند سليمان والعبره خانقتها: العنود ..سليمان وش فيه ما يرد على مها..
العنود: ان شا الله ما فيه شي..
ريم: العنود قولي الصدق ليش ما يرد "وصارت دموعها تنزل من دون أذن"
ووصلوا واخيرا عند سليمان..
ريم جلست تطالع سليمان من فوق لتحت وحطت ايدها على فمها وبعد لحظات لفت على طلال..
ريم: طلال وش فيه سليمان..
طلال يطالع العنود وبعدين طالعها: ما فيه الا العافيه بس انتي اهدي.
ريم تصارخ وتهز سليمان بقوه: سليمان واللي يعافيك قوم شوفني بخير ...سليمان رد علي طيب رد على مها..سليمااااان..
العنود شالت ريم: اذكري الله ما فيه شي...طلال وش تنطر وده المستشفى ما تشوف الرجال ينزف ..
طلال : صح المستشفى صح..
راح هو وماجد وشالوا سليمان وركبوه الجمس..
وجات رغد واخذت مها وريم معها العنود ودخلوهم داخل..

داخل الفندق..
ريم تصارخ وهي منهاره: انا ..انا السبب ..آآآآ يا سليمان حرام زهرة شبابك..
مها جنبها منهاره اكثر واكثر: آآآه يا اخوي لا تروح وتتركني ترى والله مالي غيرك.. لا تتركني مثل ابوي..
ريم صدمتها الكلمه ولفت على مها وزاد اللي فيها: شوفي شوفي يا رغد شوفي اخته انا انا اللي حرمتها منه انا...
رغد بحزم: ريم وش فيك ترى كلامك ماله داعي اذكري الله ا نشا الله الولد ما فيه شي.
ريم: انتي ما شفتي الدم اللي عليه وعلى ثوبه..يا قلبي عليك يا سليمان..
العنود بأنكسار: ريم هدي وسليمان ما فيه الا العافيه..
ريم: طيب ليش ما يرد علي..
رغد: يمكن مغمى عليه..
مها زاد صراخها: وين امي....ابي امـــــــــــــي..
نزلوا في نفس الوقت الحريم ومعهم باقي البنات والعيال..
ام سليمان نغزها قلبها: وش فيهم؟؟
مشاري: ما ادري بروح اشوفهم..
راح مشاري عند رغد
مشاري: وش فيكم..؟
رغد: سليمان سوى حادث ..صدمته سياره..
مشاري طير عيونه: وش تقولين وش تخربطين؟؟
رغد: مشاري..سليمان قبل شوي صار له الحادث..
ام سليمان سمعت السالفه وراحت عند بنتها..
ام سليمان وهي تحاول قد ما تقدر تثبت: مها يمه ليش تبكين..؟
مها: يمه اخوي...اخوي بيروح مني..
ام سليمان اخذت بنتها في حضنها ودمعتها في هدب عيونها: ما في الا العافيه..سليمان قوي وانا متاكده ما راح يصير له شي..
مها : ا نشا الله يا يمه ا نشا الله .."وحضنت امها بقوه"
ريم تطالع ام سليمان ومها ويزيد عندها تأنيب الضمير : العنود انا اللي خليت ام تفقد ولدها الوحيد وخليت اخت تفقد سندها الوحيد..آآآآه يا رب خذني ولا يصير في سليمان شي..
رغد صارت تبكي: ريم...شوفي امه اقوى منك..والله قطعتي قلبي..وبعدين قلت لك الصدمه خفيفه..
عبير: ريم خلاص يا قلبي والله الصدمه خفيفه..
وتجمعوا البنات بعضهم اللي يبكي وبعضهم تحكم في نفسه والثاني منهم يهدي نفسه واللي حوله..
العيال كلهم راحوا لعند سليمان بالمستشفى..وبعد ربع ساعه لحقوهم الرجال..
الحريم والبنات تجمعوا بسويت واحد ينطرون منهم رد...
مرت ربع ساعه...نص ساعه....ساعه....ساعه ونص..
ريم تهمس للعنود: العنود..غلطنا غلطه كبيره يا العنود..
العنود: ما فكرنا بكذا.
ريم: هذا اللي ياخذ المواضيع بضحك..."وخنقتها العبره"تخيلي صدق لو صار فيني او فيك شي..
العنود: تكفين يا ريم لا تزدين علي..
ريم لفت عليها: طيب تخيلي يصير في سليمان شي..."ونزلت دموعها"..والله ما ادري وش بيصير فيني...لا لا يارب لا يصير فيه شي..
بعـــد ربع ساعه..
ريم بدى القلق يصيطر عليها: رغد تاخروا مره اتصلي عليهم..والله خايفه..
رغد: بسم الله عليه..وان شا الله ما فيه الا الخير..
العنود: ريم قلبي ادعي ترى الدعا زين..
ريم: يا ليتني ما سويتها يا ليتني..
العنود: الحين يا ليت ما تنفع ..اللي ينفع يا رب..
ريم: يارب خذ روحي بس سليمان لا يصير فيه شي..
بعد ساعتين ونص بالضبط اتصل مشاري على موبايل رغد..
رغد خافت: هذا...هذا مشاري..
ريم بسرعه: ردي عليه....ولا اقول لا تردين اخاف يقول شي عن سليمان..
العنود: ردي عليه..اكيد يبي يطمنا عليه..
رغد: احم...الو...
مشاري: هلا..
رغد بتردد: مشاري ....بشر..
مشاري: لا الحمد لله جات سليمه..صار يتدلع..
رغد ارتسمت على وجهها ابتسامه عريضه: الله يبشرك بالخير ..طمنتنا الله يطمن قلبك..بس وش صار فيه..
مشاري يضحك وهو يطالع سليمان: ههههه قطو بسبع ارواح... ما فيه الا كسر في ايده اليمنى ورضوض بسطيه بجسمه..
رغد: ايه الحمد لله على سلامته..اوكيه باي..
مشاري: طمني الباقي ..باي..
ريم سمعت الحوار اللي دار بينهم بس تبي تتاكد: بشري..
رغد: لا الحمد لله ما فيه الا العافيه..وصار كسر بالايد..
ريم قامت تحضن رغد: قلبي كان بيوقف عليه...وش اسوي احبه"ضحكت من بين دموعها"
العنود قامت معاهم وضمتهم: الحمد لله على سلامته يا ريم..
ريم: الله يسلمك..تعالوا نبشر امه..
راحوا لام سليمان...
رغد: ابشرك خالتي..
ام سليمان: ولك البشاره..
رغد: سليمان طيب وما فيه الا العافيه..بس كسر بالايد..
ام سليمان قامت تحضن رغد: الله يبشرك بالخير مثل ما بشرتيني.
وبعدها راحت تحضن مها اللي صارت تبكي من الفرحه..
الكل تاثر وصاروا يبكون...والحريم يهدون فيهم..
ام مشاري: قرت عينك يا ام سليمان..
ام سليمان وهي مبتسمه: قرت عينك بشوفت نبيك..
ام ماجد..وام فيصل..وام فواز: قرت عينك يا ام سليمان..
ام سليمان: قرت عينكم بشوفت نبيكم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في المــســتشـــفـــــى

بعد ما تطمنوا الرجال و تحمدوا له بالسلامه رجعوا للفندق..
طلال: لو شفت وجه تركي كان قلت ايه هذا الصديق ولا بلاش..بس صاير كانك حبيبته مو صديقه..
تركي وهو جالس جنب سليمان وماسك ايده وكأنه خايف لايروح منه..
تركي: صديقي اذا ما خفت عليه..اخاف عليك اجل..
سليمان يطالع تركي بنظرات امتنان: الله يخليك لي..
تركي: بس اللي تنرحم مها اختك..
سليمان: اعرف اختي حساسه..بس ما طمنتوني على ريم..
مشاري: تطمن الحمد لله بخير..
طلال بأعجاب شديد: بصراحه العنود رهبيه في هذي المواقف ..انا ما قدرت اتحرك ..مشا الله انت وهي تحركتوا في نفس الوقت..
سليمان: الله يسلمك..
مشاري: هذا العشم بسليمان..رجال راعي مواقف..
تركي: مواقف بفلوس ولا مجانا..ههههاي حلوه صح..
العيال: ههه بايخه..
تركي: مالت عليكم..
مشاري: مشا الله العنود راعية مواقف..مو هذي اول مره ..
وقاموا العيال يمدحونها ويتذكرون وش كانت تسوي..لانها صدق راعية مواقف وتعجبكم..
طلال كان يسمع كلامهم وكأنه اول مره يفتح عيونه عليها..اول مره يدري انها كذا وشخصيتها كذا...ومنبهر من اللي يقولونه ..وكل يوم عن يوم يكتشف شي جديد ويزيد اعجابه بشخصيتها..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

طلعوا العيال من المستشفى وخلصوا اجرات الخروج لسليمان..ورجعوا للفندق..
سلم على امه ومها اخته .وتحمدوا له بالسلامه والبنات يطالعون الموقف ويبكون..
شجون: حرام شوفي امه وباين خوفها عليه بس كانت تكابر..
نوف تشاهق من الصياح: حرام عليه خوفهم كذا..
عبير: سليمان شكله يكسر الخاطر..
العنود ساكته وما علقت على شي..
ريم تطالعه بحب وبأبتسامه شاقه الوجه و دمعة الفرح بعيونها..
رغد: الحمد لله اللي جمعهم مره ثانيه..
الهنوف تبكي: تصدقين خفت يصير فيه شي..واهله من بعده يضيعون..
رغد: وانتي صادقه..طاح قلبي عليهم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ارتاح سليمان كم ساعه وقرروا العوائل يكملون ما كانوا بادينه بأصرار من سليمان وام سليمان..
وتجهزوا لرحلة البحر...وانطلقوا..
وبعد حوالي ساعه مشوار وصلوا نزل الكل اغراضه..وفرش الحريم لهم فرشه..والبنات نفس الشي..
والرجال والعيال مع بعض....

البنات مسوين دائره ويلعبون لعبة الصراحه..
رغد: اسمعوا اللي تجيه راس العلبه تسأل والطرف الثاني تجواب اوكي..
البنات: اوكي..
لفت رغد العلبه..وطلع شجون تسأل نوف..
شجون: امممممم..نوف من اكثر وحده فينا تعجبك شخصيتها..
نوف: بصراحه ..رغد..لاني احس انها كبيره وعاقله وفي نفس الوقت صغيره ومهبوله..
رغد: تسليمن يا قلبي والله انتي احلاهم..
ولفت العلبه..وطلع الهنوف تسأل رغد..
الهنوف: رغود قلبي..
رغد: سمي..
الهنوف:سم الله عدوك.. ممكن يجي يوم وتتركيني فيه"وخنقتها العبره"
رغد: قامت تحضنها: بس اذا الموت خذاني يا بعد قلبي والله..
الهنوف: بسم الله عليك..
ريم: خلصونا بلا رومنسيات وخلونا نلعب..
رغد مسحت دموعها ولفت العلبه..العنود تسال عبير..
العنود: ايوه واخيرا طحتي في ايدي..
عبير: اخلصي يله اسالي..
العنود: عبير وبكل صراحه انتي تحبين احد من العيال..
عبير بحيا: ايوه..
البنات انصدموا ..وكل وحده تقلب في راسها مين ممكن يكون
العنود طيرت عيونها وعلامات الدهشه والتعجب فوق راسها:ميـــــــن؟؟؟
عبير: اللعبه سؤال واحد ولا انا غلطانه..
رغد: ايوه سؤال واحد...
ولفت العلبه والعنود لف الف سؤال وسؤال في راسها"معقوله"
مها: ريم ليش اليوم بكيتي على سليمان..
ريم: لاني احس اني انا السبب في اللي صار له..
مها: بس هذا السبب..
ريم: ايوه..
لفت رغد العلبه...
عبير: وانقلبت الايه..عنيد وانتي تحبين احد..
العنود بسرعه:لا...ما احب احد..
عبير: كذاااااااابه..
العنود تقلد عبير: اللعبه سؤال واحد ولا انا غلطانه..
البنات يضحكون..
ولفت رغد القاروره...
ريم : فجيـــر..
فجر : يمه خرعتيني<<تهوجس في فارس احلامها..
ريم: قولي لنا عن مشاعرك اول مع فيصل والحين مع التغيرات اللي حصلت..
فجر: حشى كل هذا سؤال..
ريم: احمدي ربك طلع كذا..ولا كان ودي اغطي كل ما اقدر من استفسارات..
فجر: طيب..اول سلمك الله فيصل في حياتي ماله وجود وماله اهميه..او بالاصح ما كنت اشوفه قدامي..
ريم:والحين؟؟
فجر: الحين صار دنيتي كلها..ما اتخيل لحظه ما اشوفه فيها او اسمع صوته فيها ..واذا ما حصلي كل هذا ..افكر فيه..
البنات يصفرون:ياهووووووووه على الرومنسيه..
فجر ميته حيا: خلاص لا تحرجوني..
رغد اخذت العلبه ولفتها..
رغد: اووه الحين دوري..طيب مهاوي وش شعورك يوم شفتي سليمان بعد ما طلع من المستشفى بالسلامه..
مها وعيونها مليانه دموع: يوم لقيته لقيت الامان..اللي كان بيضيع مني في لحظه..لقيت الاب والاخ والسند ..وكل شي بحياتي ..وخفت كثير من فكرة انه يتركني وحيده.."وبكت"
البنات تأثروا..
رغد: خلاص بنات..والله جايين نغير جو..
العنود تبي تغير السالفه: اقول بنات عندي لكم مغامره واكشنات..
البنات: نورينا..
العنود: وش رايكم نركب اللنش..
ريم: يقطعك على هالفكره..وشلون ما فكرنا فيها من قبل..
العنود: انا العنود يا حلو غير عن الكل فاهمه..
البنات: درينا انك غير "وضحكوا لان العنود رافعه ايدينها ومسويه حركة اصبعين حقت يوسف الثنيان"
رغد: يله نبلغ الامهات اول وبعدين العيال نروح لهم شخصيا..
البنات: يلا..
وراحوا عند الحريم..
ام مشاري: براحتكم..
ام فيصل: والله كيفكم..
ام تركي: انا اقول خلوها بكره في النهار احسن..
ام فواز: وانا راي من راي ام تركي..
الهنوف: ماما..البنات كلهم بيرحون الا انا..
فجر: اسمعي يمه..انا تزوجت والحين انا في عصمة رجلي مالي دخل فيكم..
نوف: لا والله يعني انا الوحيده اللي ما اركب ما علي منكم...
ام تركي تطالع ام فواز: هاه وش رايك..
ام فواز: في النهايه بنقول ايه فا خلينا نخلص ...يلا روحي..
الهنوف ونوف: هيّــــــا...
ام ماجد طبعا ما خذوا رايها لان عبير والعنود ما يحتاج رايهم من كيفهم..
راحوا البنات لعند الرجال....طالعوهم كلهم رجال وعيال الا شخص اللي هي لين جالسه بينهم..
نوف: شوفي اختك لا حيا ولا مستحى..
فجر: انا اصلا متبريه منها من زمان..ما اعرفها ولا تعرفني..
شجون: طيب عادي صغيره..
فجر: أي صغيره..باولى متوسط ..مهما كان على الاقل ماتجلس بينهم ..تجلس عند ابوي او مع مشعل لحاله مو حاشره عمرها مع العيال..
نوف: خليني اناديها نستفيد منها..
نوف قربت شوي: ليــون...ليـــون..
نواف لف وطالعها وابتسم ..نوف طالعته واستحت ونزلت عيونها..
وصلت لين...:مناديتني خير..
نوف: روحي نادي فواز ولا طلال بسرعه..
لين: طيب..."وراحت عند العيال"..طــــــــــــــــــــــلال..طــــــــــــ ـــــلال.
طلال: نعم نعم تراني جنبك ماله داعي الصراخ..
لين: البنات يبونك..
طلال ابتسم: البنات يبوني..
مشاري: وش عندهم البنات شكلهم سحبوا علي..
طلال: خلاص انت طاح كرتك..وجا كرتي..
وليد: قوم روح خلينا نشوف اخر مصايبهم الا وحده..
مشاري: انا امنيتي اعرف من هالوحده.
وليد: بعدين ا نشا الله تعرفها..
تركي: ما يصلح ينادوني..
سليمان: من زين الوجه ينادونك..
سعود: يا اخي احس ان بناتهم غريبين..
سليمان: كيف غريبين؟؟
نواف: صادق سعود..يعني في عاداتهم وتقاليدهم غير..
تركي: هذولي من القمر واحنا من الارض...يا اخي في شي اسمه اختلاف وجهات..هم يحبون يعيشون كذا ومتربين على كذا..انت وش عليك..
سعود: احس انهم متفتحين مره..
سليمان: لا مو مره بس شوي..المشكله انت واشكالك اللي ما تعودوا على الخير..
نواف: لا يا اللي عايش في باريس ولا لندن ..تراك في الرياض ويخب عليك..
سليمان: وافتخر اني من الرياض واهلها...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طلال وصل لعند البنات...والبنات لفوا عليه بشكل دائري ..
طلال: وش ناوين عليه..ترى اهلي يبوني..
فجر: من زينك عشان اهلك يبونك..
طلال يطالع البنات..طالع عبير ووقف شوي بعدين كمل وشاف العنود ووقف وابتسم لها..
العنود خلاص بتموت من الفرحه وبصوت واطي: رويم .رويم..شفتي اللي شفته..
ريم: شفت..هذي يا حبيبتي بفضل الله ثم بفضلي وبفضل افكاري الاكثر من رائعه...
العنود: انا اصلا ما حبيتك الا عشان افكارك الاكثر من رائعه على قولتك..
طلال: الحين جايبيني تطالعون فيني..وش تبون.؟؟
رغد: شوف طلال ..بصراحه نبي ناخذ لنش الحين..
ريم: بليز طلال..
البنات: بليـــــــــــــــز..
طلال : انا موافق بس في شي...
البنات: ايش؟؟
طلال: في ثنتين ما قالوا بليز..
رغد: مين...
طلال: الخوات الكريمات عبير والعنود...
رغد: عبير قولي بليز وخلصينا..
عبير: ما ابي اقول.."طبعا معصبه لانها شافت طلال يبتسم للعنود ولاحظت ان العنود فرحانه على هالشي"
رغد: طيب ليش؟؟
عبير: خلاص هونت ما راح اروح..
طلال: ترى ما راح يروحون بدونك..
البنات: عبير يلا عاد.
عبير تطالع اشكالهم: هههه والله كأنكم شحذات عند مسجد..طيب خلاص..بليز طلال..
طلال: يله الثانيه..قولي..
العنود بفرح وخفه: بليز طلول...
ريم فقعت ضحك على العنود لانها ما صدقت على الله ولا طلول بعد..
طلال: وبعد يدلعوني من قدي..يله الحين موافق ..تجهزوا..
البنات: تسلم والله.
وراح طلال..
فجر: ما ادري وش عنده طلالوه يتدلع..
العنود: خليه يحق له..
فجر: لا والله مالت عليه..
راحوا البنات مع العيال ...
اللنش الاول ركب فيه البنات ومعاهم مشاري وماجد..
والثاني العيال كلهم الا سليمان كان تعبان وجلس عند الرجال..
وانطلق اللنش وكانت رحله بالمره ممتعه داخل البحر ولا بالليل مره وناسه..
البنات يغنون ويصفقون بقيادة اكيد الطقاقه العنود..
العنود: عزاه يا قلبي من الهـم عـزاه
من يواسي دمعتي قـال خيـره 
و اشلـون خيـره بعـد فرقـاه
لا تقولو خيـره خيبـه كبيـره 
البنات ماشين معها في الخط انواع الردح..
وبعد حوالي نص ساعه من الدوران في البحر..حامت كبد البنات وقرروا يرجعون..
ووصل لنش البنات نزل مشاري وماجد..ونزلت ريم وكان السلم شوي يخرع نزلته صعبه لانه عالي..
ونزلوا بعدها البنات واخر ثنتين رغد والهنوف....نزلت رغد وساعدها مشاري ..وجا دور الهنوف جات بتنزل بس خافت تطيح.شافت البنات بيرحون عنها فا خافت زياده...وقررت تنزل بسرعه وهي تنزل دخلت رجلها بين درجات السلم وطاحت على قدااام بس مشاري على طول مسكها وطاحت في حضنه وتعقلت في رقبته..
مشاري ما يحتاج اقول لكم شعوره والهنوف في حضنه ولا ومتمسكه فيه بضمير شاق الخشه لابعد درجه...قام مسكها من خصرها ورفعها شوي عشان تطلع رجلها وطلعت بس الهنوف ما زالت متعلقه فيه...
البنات فاقعين ضحك على الهنوف..
ريم: الهنوف خلاص فكي رقبة اخوي عورتيه..
العنود بصوت عالي: شكل البنت مبسوطه..
الهنوف ما فكت مشاري خايفه من الفشيله وما تبي تشوف وجهه وفي نفس الوقت من داخل مبسوطه..
رغد حست بصديقتها فا راحت لمشاري وفكت ايدين الهنوف..الهنوف على طول ضمت رغد وخبت وجهها ما تبي تشوف احد..وراحوا البنات...
مشاري يطالع جسمه"انا الهنوف كانت في حضني قبل خمس دقايق من يصدق..خلاص انا ما اقدر اصبر خاطبها خاطبها.."
ماجد: مشا الله وش هالوناسه اللي انت عايشها..البنات في حضنك..
مشاري: اصلا البنات يموتون علي بس انا ما اعطيهم وجه..
ماجد: ايه واضح لان من شوي تقول في حضنك مليار دولار مو بنت..فاتح فمه ومبسوط..
مشاري: انت وش يفهمك ..امش بس..

ولنش العيال فلوها وقعدوا حوالي الساعه وهم انواع الاستهبال الاستعراض..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف تبكي: والله فشله وموقفي بايخ وسخيف..
رغد تهديها: عادي عادي زوج المستقبل حلال عليه..
الهنوف ضربت رغد: انقلعي اتكلم جد..تمزح معاي..
رغد: اأأأأأي..وانا وش قلت..قلت زوج المستقبل يعني اتكلم في موضوع جدي..
الهنوف ابتسمت: طيب خلاص سكري الموضوع..
رغد: يمه منك..لهدرجه تحبين اخوي ..
الهنوف استحت: رغــــــــــد..صدق انك سخيفه..
رغد: هههه خلاص بأسكت..
جات عبير والعنود وريم..
ريم: وش عندك من شوي في حضن اخوي..ضايع لك شي..
الهنوف: ريم وربي مالي خلق لك..
العنود: لا والله نشوفك فالتها مع ولد عمي واسكت..انا أولى منك..
عبير: لا يا قلبي انا الكبيره انا أولى..
العنود: يا ربيه ما حلى هالمشاري الا يوم قلت اني ابيه..انتي كل شي لازم تشاركيني فيه..
عبير: عادي اختي..وبعدين انا الكبيره احترميني واحترمي قرارتي..
رغد: ما تملون هواش..24 ساعه هواش..خلاص راسي صدع منكم..
العنود: هذي غبيه وش يفهمها..
ريم: اقول بنات جوعانه متى يجي العشا..
عبير: اليوم عشانا دجاج مشوي..
ريم: الله فله من راح يسويه..
العنود: حبيبتي الرجال راح يسونه لا شغله ولا مشغله.
رغد: خلونا نروح نفلها معاهم و نساعدهم..
البنات: اوكيه..
ما راح كل البنات..راح بس رغد وريم والعنود وعبير والهنوف بعد اقناع صعب..
راحوا لعندهم وشافوا ارجال غاصبين العيال على الشغل..
ابو مشاري: وليد قم شفه استوى ولا لأ..
وليد :ابشر..
قام وليد وشافه: عمي ما ادري ..تعال شوفه..
ابو مشاري: عيال ما منهم لا شفع ولا نفع"وقام"..شوف اذا صار لونه مثل هذا يطلع استوى فهمت..
وليد: ان شالله..
ابو ماجد: مشاري تبل الدجاج زين هاه..
مشاري: ا نشا الله...اووف وش هالقرف اللي عايشينه هالحريم..
طلال: عادي يا ابن الحلال...عشان تطبخ عن زوجتك..
مشاري: والله تستاهل..
طلال: من الحين وهي مسيطيره عليك..
مشاري: حلال عليها..
طلال: لا شكلك رايح فيها..من هي اعرفها..
مشاري: انقلع بس..بعدين تعرفها...
ووقربوا البنات بالمرره..
ريم: الله ريحته حلوه..
العنود: جعت زياده..
عبير: خلونا نساعدهم حرام اشكالهم متوهقين..
رغد: صح ان ما عندنا خلفيه عن الموضوع بس احسن منهم..
الهنوف: والله مستحيه خلوني ارجع..
رغد: امشي واللي يعافيك....
ووصلوا عند فرشة الرجـــــــــــــــال..

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


الجــــــــــــــــزء الثامـــــــــن والعشـــــــرون...

ووصلوا عند فرشة الرجــــــــــــال....
ابو مشاري: هلا والله ببناتي...
البنات: هلا فيك..
ابو ماجد وابو فيصل: هلا بالوجيه السفره ...اجلسوا..
ابو فواز: وين الباقي.؟؟
رغد: ماجوا عند الحريم..
ابو فواز: براحتهم...اجلسوا..
كان فيه عيال على طرف الفرشه..
ابوماجد: فواز واللي معه..قوموا جلسوا هناك خلو البنات يجلسون..
فواز: بعد ..حتى هنا لاحقينا...
طلال: يبه خلوهم يجون يساعدونا..
ابو فواز: هم كفايه عليهم شغل البيت.انت خلك بشغلك وانت ساكت..
سليمان: يا ويل قلبي..شوف ريم كيف طالعه اليوم حلوه بس مفروض تتلثم...
تركي: ولا رغد تشق الراس شق..
رغد: لا عمي عادي نقوم نساعدهم..اصلا احنا ما جينا الا عشان نساعدكم...
ابو مشاري: والله فيكم الخير..بناتي اعرفهم سنعات ورعيات واجب..
فيصل: ايه واضح..
قاموا البنات وراحوا عند مشاري..
مشاري جالس على كرسي طويــــــل بمالره وجنبه طلال وبعيد شوي سليمان وتركي وقدام الكرسي فيه طاوله وعليها الاغراض..
وليد بعيد شوي عند موقد الشوي ..
فيصل قرب من عندهم: الحين وين فجر..ليش ما جات..
ريم: فجر يقال انها مستحيه..
فيصل: هين اوريها...
رغد: يا عمري يا مشاري متوهق قوم خليني ادبرك..
مشاري: تعالي اجلسي جنبي عشان الشياب ما يفجرون فيني..
طلال: وانا من بيساعدني..
ريم: اذا تفكر اني اساعدك انسى..
طلال: العنود تكفين ساعديني..
العنود في نفسها"ما يحتاج كل هالموال..انت بس قول العنود وانا براس الخدمه"....:اوكيه ابعد شوي..
وجلست جنبه..
طلال: الله يسلمك..تعالي شوفي..سوي كذا وبعدين كذا<<ترى ما عندي أي خلفيه..يعني ربة بيت فاشله..
عبير: اجل انا بروح اشوف وليد واساعده..
الهنوف: وانا وش اسوي..
جا عندها تركي : وش جابك انتي هنا.كله رجال..
الهنوف: رغد هي اللي جابتني..
تركي ابتسم: اذا كان رغد خلاص اقعدي بس اخر مره..
وجلس على الفرشه قبال رغد ومشاري..
الهنوف جلست جنب رغد..
مشاري: الهنوف كيفك..
الهنوف تذكرت الموقف وخنقتها العبره...
رغد: مشاري اسكت عنها..ترها مفتشله من بعد الموقف اللي من شوي..
مشاري: اسف يا الهنوف...
الهنوف: ما يحتاج تعتذر انا اللي مفروض اعتذر منك...
مشاري: عادي اعتبريني مثل اخوك..
الهنوف: اصلا انا ما اعتبرك الا اخوي...
رغد اللي في الوسط: يمه منكم..
مشاري: وش فيك؟؟
رغد: على الدجاج اقول يمه منكم..
مشاري: انهبلتي..
رغد: تقريبا..
********************************************
طلال: اقول العنود..
العنود: سم..امـــر..
طلال : ما يامر عيلك ظالم..بس كنت ابي اقول لك شي..
العنود: خذ راحتك...تفضل.
طلال: انا....انا...اسف لاني ما ادري وشلون كنت اعاملك قبل..وبصراحه كنت ماخذ عنك فكره غلط..
العنود ابتسمت: ادري ما يحتاج تقول..واسفك مقبول..وبعدين فكنا من الماضي الحين..احنا عيال الحاضر..
طلال فرح من قلب: ههههه والله انك شي...طيب وش رايك نتعرف من جديد يله تكلمي عن نفسك..
العنود: انا بثاني ثانوي..مواهبي متعدده وكثيره ..واغلبها ما اقدر اصرح فيها.وافكار كثيره وان شا الله قدر احققها وبس...يله الحين انت تكلم عن نفسك شوي..
طلال: انا ادرس بالجامعه..والاكيد بعد التخرج بأشتغل مع الوالد في الشركه.
العنود: اها...ما تلاحظ ما كنا عيال عم..
طلال: عادي نسولف..
ريم جلست بين العنود وسليمان..
سليمان قرب منها شوي..
سليمان: هلا والله وغلا..
ريم: يمه خرعتني..
سليمان: بسم الله عليك..
ريم ابتسمت: الهه يسلمك..
سليمان: وينك من زمان عنك..؟؟
ريم: بعد كسرت ايدك مالي وجه..
سليمان: افا..انا كلي فداك...
ريم استحت: تسلم..بس جد اليوم خفت عليك.طيحت قلبي..
سليمان: بس مو اكثر منك يوم تجيك السياره وما تحركتي..وش عندك في نص الشارع..
ريم توهقت: تصدق ما ادري وش فيني..كنت راح اقطع الشارع ابي المحل اللي في الشارع الثاني...بس يوم جات السياره وقفت في مكاني ما قدرت اتحرك..اطالعها وخايفه و رجولي ما رضت تتحرك..يمه كان موقف مره يخوف<<ويييييي طاع انواع الصواريخ..
سليمان: تصدقين لو صار فيك شي انا راح اموت بعدك على طول..
ريم: بسم الله علينا فكنا من سيرة الموت ترى ما احبها..
سليمان: تخافين علي..
ريم: اكيـــــد اخاف عليك"وبحيا قالت" وانت..؟؟
سليمان بصوته العذب: لو تنغزك بس شوكه انا اموووت مليون موته قبل لا تألمك..
ريم: هههه والله وصرت شاعر..
سليمان: عشانك اصير شاعر..
ريم : تسلم والله..هاه كيف تقديمك في الاختبارات..
سليمان: حلو...بس تكفين لا تذكريني بالهم..
ريم: بسم الله عليك من الهم ..
سليمان: ههههههه تبين تذبحيني...تبين تجلطيني..تراني ما اتحمل احد يدلعنبي..
ريم: هههه خلاص بأسكت..
سليمان بتردد: ريم................تحبيني...؟؟
ريم حمر خدوها وودها تقول اموت فيك ولا اقدر اعيش بدونك بس ما تقدر..
ريم: اكيد احبك....حالك حال مشاري..
سليمان: وانتي مصره على مشاري..غيري شوي..
ريم: تبي ولا كيفك..
سليمان: لالا راضي والله راضي..
ريم: هههه يا حليلك..
سليمان: لا تقولين يا حليلك..ترى انا مثلك..
ريم: اجل وش تبيني اقول..
سليمان: قولي اموت فيك..
ريم: في الحلم يا بابا..
سليمان: اجل دايم احلم فيها..
ريم: يعني تحلم فيني..
سليمان بنص ابتسامه تذوب: ايه مثل اختي مها..
ريم: يعني وحده بوحده..
سليمان: والبادي اظلم..
ريم قعدت تطالع سليمان بكل ما فيه..بعدين طاحت عينها على ايده..
ريم: ايدك تألمك..
سليمان: من يوم شفتك طابت..
ريم: لالا صدق سلوم ايدك تألمك..
سليمان: شوي..
ريم: تصدق جاتني فكره بأسويها ..لحظه شوي..
وراحت عند ابوها واخذت منه شي ورجعت..
سليمان: وين رحتي..
ريم: هات ايدك..
سليمان: وش تين فيها..
ريم: بأكلها...هاتها..
سليمان طلع ايده من ربطة الايد ومدها: خذيها واذا تبني انا كلي حاضر..
ريم ضربته وجهها احمر: بس ولا كلمه..
سليمان: ا نشا الله ابله رورو..
ضحكوا لانهم تذكروا ايام اول...
ريم: تصدق ايام حلوه..
سليمان: لانك فيها..هاه وش تبين في ايدي..
ريم: بأكتب ذكريات..
سليمان: يله..
ريم: وش اكتب .وش اكتب...ايوه...بس ما ابيك تشوف..
سليمان: طيب انا راح اغمض..
غمض عيونه وبطراف اصابعه مسك ايد ريم القربيه من اصابعه..
ريم طالعته وضحكت وما قالت له شي..
سليمان"الله يستر شكل ايدي الثانيه بتنكسر على الحركه اللي سويتها..بس خليني احلل الدقايق اللي اجلسها معها شوي..."

**********************************************
رغد بعد ما تبلت الدجاج قامت توديه عند وليد وعبير عشان يشوونه..
رغد: تفضلوا..
وليد: تسليمن..رغود تعالي شوفي الدجاج استوى..
رغد قربت من عند وليد لحد ما لزقت فيه بالضبط وهي ما حست بعمرها.وليد يطالعها بنظرات كلها حب وهيمان..
رغد: اتوقع هذي لا بس هذي ايه استوت..
ورفعت عينها وانصدمت من قربها ومن نظراته..
وليد بهمس: رغد..
رغد بعدت شوي ونزلت عيونها عنه: نعم..
وليد: لو اقولك كلمه بتصدقيني..
رغد: قول..
وليد: انا....انا أحبــــــــــــــــك..
رغد بسرعه رفعت عينها عليه..حست بمشاعر غريبه وكأن اعصار قاعد يهاجم قلبها الضعيف..تحس بحرارة عيونه وكأنها لهيب تستنى كلمه منها كلمه تطفيه...والكلمه اللي قالها كأنها فيضان اغرق كل ما كانت تفكر فيه..
وليد: وانتي يا رغد......؟؟
رغد الصمت نزل عليها والحروف ضاعت منها:..................
وليد بحب وابتسامه: معليش راح اخذ الجواب منك في يوم ثاني...
$$$$$$$$$$$$$$$$$$$$$$$$$$$$$$$$$$$$$$$$$$$$$
في خاطري لك شي وودي اقوله..
مدري تصدقني او تقول كذااااب..
قلبي يحسك دايم الدوم حوله..
مع كل دقه يذكرك يا اغلى الاحباب.
تدري عليك الروح بالحيل تولــه..
وتدري بعد طيفك عن العين ما غاب..
انت الغلا بالكون عرضه وطوله..
وانت الحبيب الي بك الظن ما خاب..
فيك الحلا والزين كامل شموله..
دمك..وعيونك..والبها فيك جذاب..
هذا اللي كان بخاطري بقوله..
قلت وزاح الهم في صدري وذاب...
$$$$$$$$$$$$$$$$$$$$$$$$$$$$$$$$$$$$$$$$$$$$$$
رجعت رغد مكانها وهي مصدومه وش اقول له..وايش اقول لعمري وش اقول للكل....خلاص افاكرها اتعبتها وخنقتها العبره وقامت..
ومشت متجهه لجهة الحريم...
تركي اللي كان مراقب الوضع لحق رغد بدون محد يحس فيه..
وتقربيا بعيد عن الحريم والرجال يعني في الوسط..
رغد كانت تركض ودموعها اسرع منها..
تركي صرخ: رغــــــــد..
رغد وقفت...
تركي قرب من عند رغد ومسكها من كتوفها ولفها لجهته:رغد..
رغد منزله راسها تخفي دموعها..
تركي رفع راسها وطالع عيونها: رغد انا ما ابي اشوف دموعك ابد...اذا نزلت دموعك تعورين قلبي..واصلا ليش الدموع..
رغد طالعته وبعدين نزلت عيونها مره ثانيه ما تدري وش تقول له بعد..
تركي: رغد انا ما ادري وش بينك وبين وليد..لكن يهمني اللي بيني وبينك........رغد انا احبك ...واموت فيك ولا اتخيل نفسي اعيش لحظه بدونك..
رغد رجعت تبكي" وهذا اللي ذابحني وهذا اللي ذابحني..انت تحبني ووليد ما اقدر اكسر فيه"
تركي: صدقيني يا رغد وصدقي كل كلمه اقولها.. وودي اقول لك شي تراني اغار عليك من وليد..ما ادري ليش احس اني انقهر منه وما ابغاك تكلمينه..فا اتمنى اني ما عاد اشوفك معاه..اوكيه حبيبتي..
رغد جات حبيتي مثل السكين على قلبها..
ومشت عنه وراحت"يا ربي ليش انا..ليش انا احتار بين اثنين..تركي ووليد..تركي احس اني اميل له..وليد ما اقدراجرحه ..يارب ساعدني ..ابي حل والله تعبت وماعاد فيني اتحمل"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مشاري: وش فيها رغد..
الهنوف: علمي علمك..


طلال: واقول لك..ذاك اليوم جاتني بنت تتمليح..وانا كاتم ضحكتي لان شكلها تقولين مهرج..
العنود مولعه ومن بين اسنانها:لااااااااااااااااااا..
طلال: والله..المهم قالت لي لو سمحت..قلت انا نعم..قالت ممكن الرقم...تدوريني ما تلقيني فقعت ضحك..قالت وش فيك تضحك مستغرب عشان وحده حلوه عطتك وجه..قلت لها لا والله مستغرب وشلون القرد انحاش من القفص ههههههههه وهجت ولا عاد شفتها مره ثانيه..
العنود ومعها سكنيه وتغرزها داخل الدجاج:صدق بنات ما يستحون على وجيهم..
طلال: والله عندي قصص كثيره..اذا عندك وقت قلتها لك..
العنود بتولع الحين: عندي وقت بس غير الموضوع..
طلال: لالا هالموضوع يجنن على قولتك ..اسمعي هالسالفه..مره كنا بمجمع وكان السكيورتي واقف ما رضى يدخلنا..المهم احنا وقفنا برى شوي.. جتنا بنت قالت تبوني ادخلكم قلت انا وخويي اكيد قالت ابغى المزيون يعطيني رقمه طبعا اللي هو انا..قلت لها خلاص اوكي..
العنود ميته قهر: هي حلوه..
طلال: الصراحه عيونها تذبح ..المهم اكمل لك..دخلتنا والسكيورتي كان بيتكلم بس عطيته نظره وسكت..ودخلنا..قلت لها مشكوره اختي وما قصرتي وجزاك الله خير الله يغفر لك..طبعا استهبل عليها هي انصدمت بعدين قالت لي الرقم.. قلت انا مريني بكره ورحت وخليتها ههههههههه وش رايك..
العنود: رهيب بصراحه رهيب..شوف طلال نصيحه مني كا بنت لا تعطي البنات وجه..
طلال: شوفي انا على حسب مزاجي..
العنود انقهرت منه: انت وذا المزاج..اقول لك لا تعطيهم وجه تراهم غثى وبعدين عشان زوجتك حرام عليك..
طلال: اذا تزوجت عقلت..
العنود استغلت الفرصه: وانت تفكر بالزواج الحين ولا بعدين..
طلال: والله ما ادري وش الظروف وبعدين انا نفسي محتار بين امرين..
العنود تحمست: اللي هم..
طلال: شي خاص ما يصلح اقوله..
العنود تفشلت: طيب لا تقول..
طلال وهو منزل راسه ويطالع الارض ووده يعرف: وانتي لو جا احد وخطبك بتوافقين..
العنود تطالعه تبي تفهم له قصد من هالسؤال ووش قصده بس ما عطاها مجال:على حسب..
طلال: كيف على حسب..
العنود: على حسب الشخص..
طلال: اهاااا..
**********************************************
ريم مسكت ايد سليمان وصارت تكتب..

يا زهور الورد مع قطرات الندى..
يا ضيا الشمس في وقت الشروق..
يا قمر ليل بنوره يهتدى..
ارفق بقلب على شوفك شفوق..
ما هدا فكري وبالي ما هدا..
عيا قلبي يا حبيبي لا يروق..
لا تخليني عساني لك فدا..
لاجل غيرك على الخاطر ما يلوق..
.................................................. ..................
حياتي بعد عمري لو صار ما صار..
انا للعهد والميثاق حافظه والله الدراي..
اعيش وحبك الجاري بدمي يبعث التذكار..
لعين اللي تشوفك طيف مر بليله الساري...
.................................................. ...............................
ابو سلوم لا تنسى دايما وابدا معاك رورو...اذا احتجت شي.. وكل ما شفت ايدك تذكرني بس لا تقول هي السبب قول عشانها اوكي...
وبــــــــــس....
.................................................. ..............................
ريم: يله افتح عيونك..
فتح سليمان والتقت العيون...اللي كلها حب مفعم بالشوق..ريم ابعدت عينها عنه..
سليمان: هاه وش كتبتي..
ريم: لا تقراها لما اروح سامع..
سليمان: طيب ليش ما تقرينه لي انتي..
ريم بحيا: لالا انا ابيك انت تقراه..وبعدين بروح ..رغد مدري وش فيها..ما ادري وش قال لها ثقيل الدم وليدوه..
سليمان: اوكيه..
ريم قامت: يله باي..
سليمان: باي..
ريم: العنود تراني رايحه..وانتي يا الهنوف تراني بروح..
الهنوف: اوكيه انا جايه...يلا باي مشاري..
مشاري: ليش تروحين تو الناس..
الهنوف: ما عليش...باي..
العنود لريم: ليه وش عندك..
ريم: خلاص مشينا .ما مليتي من رمز الشقا طلال..
طلال: انا رمز الشقا..يا رمز الفقر والنحس..
ريم: احسن من وجهك..
العنود: ريم طلال خلاص..يله انا رايحه..
طلال: اقعدي ما بعد خلصت سوالف..
العنود في نفسها"اقعد عشان الهم"..:لالالا انا رايحه..
طلال: اوكي باي..
االعنود: باي...عبير تجين معانا..
عبير: اوكيه شوي و جايه..
راحوا البنات...وبعد ربع ساعه قررت عبير تروح..
مشت عبير لما بعدت عن الر جال ..لحقها طلال وسوى نفسه ما يدري ووقف قبالها..
عبير لفت يمين..لف يمين..لفت يسار..لف معها يسار..
عبير زعلانه: وبعدين..
طلال: ولا قبلين..عبير وش فيك متغيره هالايام..
عبير: انا؟؟....ما فيني شي..
طلال: لا صدق متغيره..اعتبريني اخوك وفضفضي لي ..مثلا البنات قايلين لك شي..متهاوشه معاهم..؟؟
عبير:لا....
طلال: اجل ليش تغيرتي..ما انتي مثل اول راعية حركات واستهبلات ودايم تضحكين...وش فيك؟؟
عبير: دوام الحال من المحال..
طلال استسلم: براحتك..بس اذا حبيتي تتكلمين اخوك طلال موجود..
عبير: تسلم..
وراحت..
عبير في نفسها" يا ربيه ليش اعامله كذا..يعني عشان العنود...العنود من زمان مع الكل والجميع..اجل ليش شاكه فيها..ما ادري بصراحه ..احس طلال تغيرت نظرته للعنود صار يطالعها باهتمام..بس ليش؟؟...و اللي ماني قادره افهمه انه حتى يهتم فيني..بصراحه حيرتني يا طلال..فتره حسيت انك تحبني..وفتره احس انك تحب اختي...لا تحيرنا يا طلال..لا تحيرنا..."
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
خلونا نشوف اشخاص من زمان ما شفناهم او سمعنا اخبارهم...
لين: شعول..
مشعل: هلا..
لين: ليش انت متغير علي..؟
مشعل: لانك ما تفهمين..اقول لك ما يصلح تجلسين معاي 24 ساعه..اجلسي معاي اذا جاو البنات بس.خليني اجلس مع العيال شوي..فهمتي علي..
لين: بس انا ما احب اجلس مع احد غيرك..
مشعل: حتى انا يا قلبي..بس ما يصلح نجلس مع بعض دايم حتى خواتك يقولونه..
لين:طيب اذا سويت اللي قلته ما راح تزعل علي..
مشعل: ابدا.. بالعكس اشتاق لك..
لين: اوكيه خلاص ..باي..
مشعل: باي..
وراحت....
مشعل: اووف صدق صايره تطفش الواحد..
محمد: حرام عليك لا تقسى عليها مره..
مشعل: ماودي اقسى عليها بس هي اللي تجبرني على كذا..
محمد: تعال نلعب بلاي ستيشن محمول..
مشعل: يله ولأول مره بدون لين..
محمد: هههههههههه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند البنـــــــــــــات...
ريم: رغد وش فيك..؟؟
رغد: محتاره يا ريم وراسي بينفجر من التفكير..
ريم: في ايش؟؟
رغد: خلينا نقوم نتمشى شوي..
ريم: يله..
وهم يتمشون على اطراف البحر والمويه تداعب اقدامهم..
رغد: ريم...اليوم وليد قالي كلمه خلتني اثبت في مكاني..
ريم: وش قال..؟؟
رغد: ريم .وليد قالي ...احبــــــك..
ريم انصدمت: قولي والله ما اصدق..
رغد: واللــــــه..
ريم: بصراحه كلنا ندري انه يحبك بس ما توقعت انه يقولها لك..
رغد: ولا يسألني انا وش أكن له من مشاعر..
ريم: ايوه وش قلتي..؟
رغد بقلة حيله: سكت ما قلت له شي..
ريم: ليش ما قلتي انك شخص عادي او أي شي..
رغد: انربط لساني ما قدرت اقول له شي...وبعدين رحمته ما ودي اكسر خاطره..
ريم: يا عمري يا سليمان كل ما قالي كلمه قلت له انت مثل مشاري..
رغد: ماشا الله عليك ..بس المصيبه مو هنا..
ريم:اجل وش بعد..
رغد: المصيبه ان بعدها على طول..تركي لحقني وقالي احبك واموت فيك وما اقدر اعيش بدونك..
ريم رحمت اختها.: وش قلتي له..
رغد: سكت وش اقوله بعد..
ريم : يا حرام والله انك مسكينه..وش بتسوين..
رغد: ما تشوفين راسي بينفجر ما ادري وش اسوي..
ريم: طيب انتي من تحبين..؟
رغد: شوفي انا بقولك وبكل صراحه...انا احس اني اميل لتركي..بس في نفس الوقت ارحم وليد ودايم اتخيل لو اني في مكانه وش بيكون مصيري..
ريم: بصراحه مشكله..بس انتي بتختارين تركي..
رغد بتعب: ما ادري يا ريم ما ادري..
ريم: بس لازم تحددين مصيرك..يا وليد..يا تركي..
رغد: العقل والقلب بيختار تركي والقلب يختار وليد..
ريم: خلاص واضحه..انتي تحبين تركي..اختاريه .انحلت..
رغد: طيب افرضي اخترت تركي وش اقول لوليد..
ريم: لا تقولين له شي ..ما لك الا انك تتجنبينه..
رغد: بس حرام لازم اقوله عشان ينساني ويدور غيري..فهمتي علي..
ريم: حيرتيني معاك.خليه بعدين يمكن يصير شي جديد ما تدرين..
رغد تبي تنسى شوي..ابتسمت: كيف سليمان..؟
ريم: سليمان يا حبي له ..يهبل يا حلوه ويا حلو كلامه..
رغد: هههه طيب واخبار عنيد وش عندها هالايام تقعد مع طلالوه رمز الشقا..
ريم تسوي نفسها ما تدري: بصراحه اشك ان العنود تحب طلال بس لاتقولين لأحد..
رغد فاهمه عليها:ريم اختي اعرفك..العنود قايله لك انها تحب طلال بس على بالك بتخلينه سر.تراه واضح..
ريم:هههههه طيب واضح عليها..
رغد: هو واضح بس محد راح ينتبه..
ريم: واذا قلت لك اني اشك ان عبير تحب طلال..
رغد: ما ادري ...عبير تحب احد بس مين ما ادري..
ريم: لازم نراقب حركاتها عشان نعرف..
رغد: صح..طيب افرضي ان عبير والعنود صاروا يحبون نفس الشخص..
ريم: احس بتصير الحرب العالميه الثالثه .اذا هم على كل شي يتهاوشون ..وشلون عاد على حبيب..
رغد: لالالا الله لا يقوله ..ترى هذي مشاعر حرام اختين يحبون نفس الشخص..
ريم: صادقه..تخيلي انا وياك نحب سليمان..
رغد: كان انا اخذته..
ريم عصبت: مسكينه ..اصلا حاولي تقربين لمه..
رغد: تتخيل وتعصب علي..طيب انتي اللي قلتي تخيلي وانا تخيلت..
ريم: غلطتي..مفروض ما اخليك تفكرين فيه..
رغد: من زينه..يله بس خلينا نرجع نتعشا تراني ميته جوع..
ريم: وانا اكثر منك...يله..
وراحوا وتعشوا....
وبعدها رجعوا للفندق..
وراح الكل لسويته والبنات لسويتهم والعيال نفس الشي..
العنود منسدحه وجنبها ريم..
العنود: قهرني يا ريم..تخيلي يقول لي مغامراته..
ريم: ههههه خليه يوسع صدره..
العنود: هو يوسع صدري وانا يضيق صدري..والمشكله اقول له غير الموضوع يقولي لا..
ريم: يعنني طلالوه رمز الشقا ان البنات يحبونه..
العنود: وهذي هي المصيبه الكبرى ان صدق البنات ينهبلون عليه.يا اختي يحق له..
ريم: هههه..الا خلينا من طلال شوي..كنت راح اسألك عن عبير وش عندها هالايام متغيره ومنقلبه اربع وعشرين درجه..
العنود: صادقه وانا ملاحضه هالشي..بس تطالعني بنظرات استحقار وما ادري وش نظراته..متغيره علي انا خصوصا وبعدين متغيره على الكل عموما..
ريم: ودي اعرف وش فيها..تتوقعين لو خليت رغد تسألها بتقول لها..
العنود: ما ادري عنها ام راسين..ما افهم عليها..
ريم: اختك وما تفهمين عليها..
العنود: عشان كذا اسميها ام راسين..تلاقين لها رايين في نفس الموضوع...يعني مثلا مره قلت لها عن موضوع وقالت لي عادي..ومره ثانيه سألتها في نفس الموضوع قامت تصارخ وتقول لي ما تستحين على وجهك..
ريم: ههههه أي والله ام راسين..
العنود: خلينا منها ومن روسها..وش اخبار ابو سلوم..
ريم: اسكتي لا تذكريني فيه..ترى بيغمى علي..يا اختي يهبل.جماله يشق المخ شق..وكلامه يعذبني والله يعذبني..
العنود: مشا الله اخاف احسدك ..على الاقل انتي عارفه انه يموت فيك..لكن رمز الشقا اللي معاي..اللي ما ادري وش يفكر فيه..
ريم: كتبت لسليمان اليوم ذكريات على الجبس..
العنود: امانه وش كتبتي له...
قالت ريم وش كتبت له بس ما قال لها انه مسك ايدها..
العنود: والله انك خطيره..
ريم: ولو اعجبك..
العنود: لا وكل هالكلام ومثل اخوي مشاري..
ريم: ادري بيقول خبله..بس كيفه اهم شي عبرت عن احاسيسي...
العنود: طيب ورغد..
ريم: وش فيها اختي؟؟
العنود: احس في حياتها لغز كبير..
ريم: رغد مسكينه خليها في حالها..الا فجر نسينا نسألها عن فيصل اليوم..
العنود: صادقه خلينا نروح عندها..
ريم: يله..
وراحوا عندها..
فجر: انتوا من سلطكم علي..
ريم: اللقافه..
العنود: اخلصي قولي لنا وش صار..بالتفصيل..يعني لا تنسين مسك ايدي..عطاني بوسه..طالعني بحب..يعني الاشياء المهمه هذي لا تنسينها..
فجر تذكرت اللي صار واستحت: اقول انقلعي عني بنام..فيني النووووم..
ريم: انا اقول ان وجهها يدل ان صار مسلسل كامل..
العنود:ولا مو أي مسلسل الا مسلسل مكسيكي مدبلج..
ريم: وش قال لك ألفريدو..بسرعه..
فجر: ما قال لي شي ولا قلت له شي.طول الوقت ساكتين ونطالع في بعض مستحين...
العنود: ترى فيصل اليوم سأل عنك لما رحنا عند الرجال وقال.....
فجر: وش قال..؟؟
العنود: ما راح اقول لما تقولين..
فجر: قلت لك طول الوقت مستحين..
ريم: انتي يمكن...بس فيصل وجه النكبه(المصايب) ما اظن..بسرعه تكلمي..
فجر: امممم وش صار اليوم تصدقون نسيت..
العنود: فجير بلا لف ودوران اخلصي علينا..
فجر: اووووف منكم بقول بقول..
وقالت لهم السالفه مع حذف الكثيييييير...
ريم: بس هذا اللي صار..
فجر: قلت لك ما صار شي ما صدقيتني..
العنود: مع اني ماني واثقه ان بس هذا الي صار بس بعديها لك لان المره الثانيه راح الحقك بكاميرا فيديو..
فجر: ايه هين...بسرعه اخلصي علي وش قال فصولتي عني اليوم..
ريم: قال وينها وجه النحس ما جات معاكم..
فجر:فيصل قال لكم وجه النحس هاه
العنود: ايوه بالضبط ولا وقال هين اوريها..
فجر: بعـــــد...انقلعوا عني يله انقلعوا..اصلا ما اصدقكم في فيصل..
ريم: قايله لك ان مو بس هذا اللي صار..
العنود: عارفه..بس ترى جاني النوم.خليني اروح انام عشان استعد لبكره..
ريم: وش عندك بكره..؟؟
العنود: وراي مقابل طلال..لازم اتلزق فيه لما يحبني..
ريم: ايه هين..بتلزقين فيه بيقول كرهتك من قبل لا احبك...
العنود: اسكتي تكفين..وش يعلمك في حركات الرومنسيه..
ريم: مخليتها لك..
وبعدها ناموا لان اليوم مان مليئ بالاحداث الحلوه والصعبه ...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــد العيال
سليمان:...............................



الجــــــــــــــــزء التاســع والعشــــرون


عنــــد العيال..
سليمان كان يطالع الجبس ويقرا الكلام اللي كتبته له ريم..
تركي: وش فيك لك ساعه وانت تطالع ايدك..!!
سليمان: قاعد أقرا..
تركي:تقرا؟؟ وش تقرا لايكون مشعوذ وتقرا مستقبلك..
سليمان: انا أقرا مستقبلي اللي هي ريم..
تركي: سليمان واللي يعافيك مسائل الرياضيات المعقده فكنا منها..يا اخي تكلم مثل الناس وفهمني..
سليمان: يا حول..ريم كاتبه لي ذكريات على الجبس وانا قاعد اقراها...
تركي: عطني اشوف..خلني اقرا وش كاتبه لك..
سليمان: ما في عيب هذي خصوصيات..
تركي: كذا يا الخاين..وهذا وانا صديقك اللي اليوم قلبي بغى يوقف علشانك..
سليمان:يا حبك للمنّ..خذ اقرا"ومد ايده لتركي"
تركي يقرا ويضحك: هههههه حلوه هذي يا قمر ليل..
سليمان: بتقرا مثل الناس ولا هات ايدي..
تركي: لالا خلاص بأعقل بس خليني اكمل وههههههههه تقولك يا حبيبي ههههههه..
سليمان: تركي اخر مره اقولك بتقرا زين ولا انقلع..
تركي: وش فيك زعلت...بس تصدق طلعت ريم خطيره..
سليمان تحمس ونسى اللي صار: وش رايك فيها..؟؟
تركي: لالا بصراحه تصلح شاعره..اجل تحبك هاه...
سليمان بحزن: على قولتها مثل اخوها مشاري..
تركي تسدح من الضحك: ههههههههه مثل اخوها مشاري هههههههههه..
سليمان: وش فيك تضحك..
تركي: وان شا الله انت مصدقها..
سليمان: ايه..ليش هي بتكذب..
تركي: هي تحبك يا الحول بس يقال انها ما تحب تبين..
سليمان فرح: صدق...طيب انت وشلون عرفت...؟؟
تركي: لان اصلا تعاملك على اساس انها تحبك والكلام اللي كتبته هذا اكبر دليل والشي الاعظم نظراتها لك..والشي اللي ما لاحظته يا الحول لو انها على قولتها تحبك مثل اخوها مشاري كان ما خلتك تقولها انك تحبها او مشتاق لها وخلت العلاقه رسميه اكثر فهمت...صدق انك درج..
سليمان: أي والله صادق..صدق اني خبل وانا مضيق صدري وهي موسعه صدرها..
تركي وضربه على ظهره: يلا عقبال ما تنكسر رجلك وتقرا كلام ثاني ههههه..
سليمان: تتطنز حضرتك..نوم واللي يعافيك وانت ساكت..
تركي: بنام وعسى احلم برغد قلبي..
ونام سليمان وتركي مجافيه النوم يفكر برغد"احس ان بين رغد ووليد شي .مع اني متاكد ان وليد يحبها..بس اللي محيرني رغد ما ادري عنها..ساعات احس انها تميل له وساعات احس انها تميل لي وتحبني بعد..بصراحه هالبنت لغز ما عرفت احله..بس ا نشا الله بعد الكلام اللي قلته لها اليوم تحدد موقفها يا انا يا وليد"
وبعدها راح في سابع انه يصحى ورغد تكون من نصيبه..
وليد اليوم ما عرف طعم النوم ابد .يفكر كمان برغد..
"في امل رغد تحبني...ايه ليش لا هي ما تكرهني ومعاملتها لي حلوه..بالعكس احس انها في اغلب الاحيان تميل لي..بس اللي ما توقعه انها وصلت معاي لدرجة الحب..بس ا نشا الله بعد الكلام الي قلته لها تفكر تحبني...بس المستغربه ليش انصدمت لما قلت لها اني احبك وانصدمت اكثر لما سألتها وانتي؟؟؟ يكمن مستحيه..او ما توقعته..بس احساسي يقول انه بيجي يوم وتحبني فيه رغد"
وكمل تفكير لحد ما طلعت الشمس وغلبه النوم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل من يوم ناموا العيال وهو ما سك موبايله وداقها سوالف مع فجر..
فيصل: الووو..
فجر:الووو..
فيصل: هلا والله بفجر عمري..
فجراستحت: اهلين..
فيصل: تصدقين وحشتيني..
فجر: بس تونا شافين بعض..
فيصل: لو تبعدين عني لحظه توحشيني..
فجر: وانت بعد..
فيصل: شنو..
فجر: وحشتني..
فيصل:آآآآآآآآه تصدقين ودي اقوم واصرخ بس حرام نايمين..
فجر: ههههههه..
فيصل: يا لبى هالضحكه يا ناس بتذبحني..
فجر: فصول ..
فيصل: بعد دنية فيصل انتي آآمري..
فجر: وش اخبارك وش علومك؟؟
فيصل: الحمد لله تمام من يوم سمعت صوتك..تذكرت...انا زعلان عليك..
فجر: ليش وش سويت انا..؟
فيصل: ليش ما جيتي مع البنات اليوم عند البحر..
فجر: والله كنت يا بعد عمري مشغوله..
فيصل: وصلني خبر يقولون مستحيه..
فجر: اللي وصله اكيد رويم ولا عنيد صح؟؟
فيصل: ايوه..
فجر: كذابات ماني مستحيه ولا شي بس كنت مشغوله..
فيصل: اجل انا اسف لسؤ الظن فيك..
فجر: لالا عادي حبيبي تمون..
فيصل: عادي ايش ما سمعت..؟
فجر: عادي تمون...
فيصل: لا انا ما سمعت الكلمه اللي بينهم..
فجر بكل برائه: حبيبــــــــــــــي..
فيصل: قلبي يا ناس بوقف البنت هذي تبي تذبحني اليوم بسكته قلبيه سببها زياده جرعه في الحب..
فجر: فصول ترى صدق خرعتني عليك..
فيصل برومنسيه: تخافين علي..
فجر: اكيد اذا ما خفت عليك اخاف على منو..
فيصل: وش رايك اسكر وارجع ادق عليك...
فجر: ليش؟؟؟
فيصل: بروح افحط واجي....
فجر: هههههههههههه حلوه..لا صدق فصول انت تفحط..
فيصل: وين ايام المراهقه..ترى كنت افحط علشانك..
فجر: ليش علشاني؟؟
فيصل: لاني كنت احبك واموت فيك وانتي ما عطيتيني وجه..فا احط حرتي في التفحيط..
فجر: فصول اسمع تفحط مره ثانيه ترى ازعل عليك.
فيصل: ليش؟؟
فجر: والله لو يصير فيك شي ترى انتحر.
فيصل: فديت عمرك انا والله..لهدرجه تحبينبي..
فجر: واكثر يا قلبي..
فيصل: لالا الحين بسكر وافحط انا وياك..
فجر: ههههه اعقل بس..فصولتي ما جاك النوم..
فيصل: معاك مافي امل اغمض لحظه..وانتي.؟؟
فجر: معليش فصولتي دايخه وتعبانه ودي انام..
فيصل: يا جعل اللي فيك فيني..ويله روحي ارتاحي تصبحين على خير..
فجر: وانت من اهل الخير يا قلبي...مع السلامه..
فيصل: مع السلامه..
سكر منها ونام والدنيا مو سايعته من الفرحه وفجر نفس الشي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
صباح اليوم الثالث.....

صحت ريم التفت يمين ..يسار تدور رغد اختها ما حصلتها..استغربت وين راح تكون من صباح الله خير ..قامت وغسلت وجهها وصلت الفجر لانها ما صلتها ولبست عبايتها وتحجبت..وطلعت تتمشى شوي..وقررت تنزل تحت عشان تفطر..ونزلت وجلست على طاوله وطلبت لها فطور..قامت تلتفت يمين ويسار تتفرج على الناس...اجانب..عرب...واحد وزجته شكلهم في شهر العسل..طيرت عيونها في شخصين كانوا قاعدين في كنبه وحده جنب بعض الولد كان حاط يده على كتف البنت ولازق فيها وقاعد يسولف معها ويضحك والبنت حاطه راسها على كتفه وتضحك على سواليفه..وباين في عيونهم الحب..لكن الطامه الكبرى انه الشخصين ريم تعرفهم زين مو فجر وفيصل لا...الشخصين هم..


هم.... رغد وسليمان..
ريم خنقتها العبره وراحت لعندهم..
ريم تصارخ: ليش يا رغد كذا ليش؟؟
رغد مصدومه: ريــــــــــــم..."ووقفت ووقف معها سليمان" انتي وش مصحيك بهالوقت..
ريم تصارخ ودموعها سيل: جاوبيني على سؤالي ليش تخونني يا رغد ليش؟؟
رغد مرتبكه: لالا يا ريم انتي فاهمه الموضوع غلط..
سليمان بقسوه: رغد لا تقعدين تبررين لها...قولي لها الصدق وخلاص..
ريم تطالع سليمان بأستحقار وما همها...اهم شي عندها اختها: رغد قولي الصدق عادي ما راح يصير فيني شي..
رغد بربكه: بصراحه يا ريم..انا وسليمان نحب بعض..بس انتي قلتي احبه فا ما حبيت اكسر بخاطرك وقلت لسليمان السالفه..وهو رحمك وقال لي بسوي نفسي احبها عشان خاطري انا..عرفتي السالفه الحين..
ريم صارت تصارخ وتبكي وراحت تضرب رغد بجسم منهار ومهدود..
ريم: ليش ...ليش يا رغد ليش....
لما حست ان احد يهزها بقوه..
رغد: ريم ريم..اصحي..ريم..
ريم فتحت عيونها وفزت من سريرها وبعدين طالعت رغد: ليش يا رغد ليش..
رغد: وش اللي ليش الله يهديك..قومي تراك تحلمين..
ريم: احلــــــــــم...يعني كل اللي صار حلــــــم...
رغد: ايه..
العنود صحت من اصواتهم: يا لليل..مره ثانيه لاتحلمين ازعجتينا..
ريم ضحكت من قلب:هههههههه الحمد لله انه حلم ولا كان كرهتك يا رغد..
رغد: وليش وش اني مسويه..
ريم: بروح اغسل واجي اقولك..
راحت ريم غسلت وصلت ورجعت لرغد..
رغد: هاه حمستيني وش صار...؟
ريم: حسبي الله على بليسك خليتيني انهبل..
رغد: اخلصي قولي..
قالت ريم لها الحلم..
رغد: هههههههههههههههههههه اتخيل بس شكلي مع سليمان..
ريم/ بغيت اذبحك..
رغد: اجل ما همك سليمان..
ريم: لا ما همني..كنتي انتي اللي قاهرتني..
غد: يا حليلك..بس شوفي احتمال حلمك يتحقق مو تنصدمين.
ريم: تسوينها..اذا انتي محوشه على اثنين اكيد الثالث في الطريق..
رغد تقلب وجهها للوان وانقلب كيانها فوق تحت وقالت بصوت مكسور: وتحسبيني مبسوطه على هالشي..تحسبيني فرحانه اني قاعده العب في مشاعر الناس..
ريم تحسفت انها تكلمت: والله ما كان قصدي كنت امزح...
رغد تنهدت: بس هذي الحقيقه..يا ريم والله معاناة..ادعي لي ربي يفرجها علي..
ريم: يا رب..
وبعدها صحى الكل من بنات وعيال وحريم ورجال واجتمعوا مع بعض وافطروا..
وقرروا البنات يريحون السوق عشان فجر تشتري لزواجها ..واتفقوا ان كل يوم من الظهر لما المغرب سوق وبعدها يتمشون..
راحوا العيال والبنات السوق والرجال اخذوا الحريم وراحوا يمشونهم في دبي..
البنات من يوم دخلوا المجمع وهم داخلين من محل وطالعين من الثاني ويشترون كل ما تراه اعيونهم<<حلوه هذي..
وبعد لف ودوران قرروا يرتاحون شوي..وتغدوا وكملوا شرى لما اذن المغرب رجعوا عشان يصلون ويرتاحون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&
فــــــــــــــــي الفندق..
وبالتحديد في سويت البنات..
فجر رافعه قميص نوم من اللي شرتهم: وش رايكم في هذي..
رغد: تهبل..
ريم: تجنن..
العنود: بايخه..
فجر: ليش وش فيها؟
العنود: عاريه مره..تبين يطلع فخذك..
فجر: عادي متزوجه انا..
العنود: ما ادري..لو انا في مكانك بأستحي..
عبير: ما عليك منها..البسي اللي تبين..
فجر: بشوف يا عنيد وش بتشترين لزواجك..
العنود: كله اكمام طويله..وطويل لحد الارض..
ريم: ايه هين اقص ايدي..
العنود: الا اذا كان زوجي اللي في بالي..
ريم تخبط العنود: يا اللي ما تستحين على وجهك..
العنود: عادي وش فيك زوجي حلال علي وان شا الله يصير اللي في بالي قولي امين..
ريم: اميــــــن..
عبير: ومن هو اللي في بالك..
العنود: قلتيها في بالي..يعني ماله داعي اللقافه..
عبير: يعني تخبين علي..
العنود: مثلك...قولي واقول..
عبير: اجل حلمي..
العنود: حتى انتي حلمي..
ريم: خلاص عاد انتي وياها دايم هواش..
العنود: ما عليك منها.."وهمست لها "الا اقول ريم ما عندك خطه..
ريم: اكيد يا قلبي عندي..
العنود: نورينا..ابي طلال يموت فيني وبأسرع وقت..
ريم: اسمعي اليوم راح اشتغل على مظهرك الخارجي..
العنود: كيف ما فهمت..!!!
ريم: يعني شوية سيشوار..وشوية ميك اب.. وشوية لبس كيوت وبس..
العنود مكشره: لا تقولين..
ريم: تبين ولا طلال بيطير منك..
العنود: اوكيه خلاص..
ريم راحت هي والعنود للغرفه الثانيه..
ريم: يله..بسم الله بدينا..
قامت ريم وبدت تشتغل..سوت سيشوار للعنود لان العنود دايما تخليه مجعد ويناسبها وخصوصا انه قصير بالمره يعني شعرها(boy)..
وبعد كذا سوت لها تسريحه بسطيه وحطة لها كرستاله صغيره على جنب..وبعد كذا حطت لها ميك اب نعوم وردي وكحل ومساكرا وبلاشر وروج غامق شوي وعليه جلوس ..وطلعت العنود تهبل وودكم تاكلونها وبعدين دورت لها لبس انيق وحلو .وخصوصا ان كل تيشرتاتها رجاليه وحقت "نقى"وكمان بناطيلها كلها"bigess"..لبست بلوزه صفرا وعليها جاكيت جنيزوطاغي عليه اللون الوردي وبنطلون جنيز وبأخره من الطرف رسمه بالخيوط الورديه..طبعا كل قطعه من بنت..وبعدين اخذت ايشارب ولفته على رقبتها..ولبستها سندل مو عالي بس فينفس الوقت فخم..ولبست كمان حلق بالمره صغير ورشتها عطر" valentine" لان عطوراتها اكيد كلها رجاليه..
ريم: يله قومي طالعي نفسك بالمرايه..
العنود: باقوم اشوف اكيد مخليتني دراكولا.
ريم وهي منبهره بجمالها: انتي قومي بعدين احكمي..
قامت العنود وطالعت نفسها بالمرايه..وانصدمت..
العنود:هذي انا..
ريم: لا هذي ظلي..هاه وش رايك...
العنود: صراحه كأنها توأمي مو انا..
ريم: عجبك؟؟
العنود: بصراحه حلو..لالا يجنن..بس احس انهم بنصدومن ويعلقون علي..
ريم: ما عليك منهم الواثق من نفسه يمشي ملاك..
العنود: وانتي الصادقه الا شلون خليتني كذا.."ورجعت تطالع نفسها بالمرايه"
ريم: اصلا انتي يا بعد قلبي حلوه بلا شي بس شوية لمسات وطلعتي تخبلين..
العنود: تسليمن والله يا بنت عمي..
ريم: ما بقى الا مشكله وحده بس.
العنود: اللي هي..
ريم: صوتك واسلوبك
" العنود صوتها مبحوح طبيعه بس تعودت تفخمه"
العنود: عاد هذي يبي لي سنين.
ريم: لا سنين ولا شي ..شهر بالكثير..وتطلعين كذا..
العنود لفت على المرايه وصارت تلف على نفسها: عاد الصراحه طالعه اهبل اول مره احس اني حلوه..حتى في الزواجات ما اطلع حلوه عشان الميك اب " "over
ريم: يله اطلعي على البنات خلينا نشوف رايهم..
العنود: يله والله يستر..
وطلعت للبنات..البنات كلهم فتحوا افاميهم
..
رغد كانت في ايدها شنطة فجر وطاحت:ما شالله تبارك الرحمن من هذي..؟
العنود: رغيد بلا استبهال انا العنود..
رغد: عارفه انك العنود اجل ظلها..بس السؤال وش عندك؟؟
العنود: هاه وش رايكم..
شجون: ياي تهبلين..
نوف: قمر بسم الله عليك..
الهنوف: وش رايك احجزك لاخوي "وطالعتها رغد وسكتت"
مها: تراني غرت بروح احط ميك اب..
عبير باحتقار: وش اللي قلب القرد غزال..وش سوت لك ريم..
العنود طنشت عبير وما ردت عليها: تسلمون والله..
رغد: طيب ما قلتي لنا وش المناسبه..
العنود: والله بدون مناسبه كذا..
رغد: اهاا..
العنود: تسلمين يا رويم..
ريم: الله يسلمك يا عنيد.
الهنوف ميته ضحك: ما يصلح على هالكشخه اسلوبك..
العنود: شوي شوي علي بعدين اتعدل..
عبير: بس وش السبب اللي قلبك فوق تحت..
العنود: والله انا حره بسبب بدون سبب كيفي.. وحتى لو كان فيه سبب ما راح اقول لك..
رغد حست بالتوتر بينهم فا حبت تغير الموضوع: عبير تعالي معي ساعديني..
راحت لها عبير..
العنود: الحمدلله والشكر بس..
ريم: وش فيكم وش صاير بينكم..
العنود: ما صار بينا شي ..بس ما ادري وش فيها قالبه علي كني ذابحه اهلها..
ريم: يمكن قايله لها شي وانتي ما دريتي..
العنود: ما قلت لها شي وبعدين لو سويت شي قالت لي وتهاوشت معي..بس ما صار شي هي كارهتني كذا بدون سبب..
ريم: بصراحه غريبه..عبير طبعها مو كذا..
العنود: ما عليك منها تراها طالعه مع خشمي بس طايحه لي استحقار ونظرات وتنطيل في الكلام..
ريم: الله يعين..
العنود: وين راح ترحون اليوم..
ريم:والله كني سمعت البنات يقولون خلونا نروح الملاهي..
العنود: الملاهي...........حلو..
ريم بخبث: ليش وش عندك..؟
العنود: يعني يمديني اتلزق في طلال..
ريم:عنيد نصيحه مني لا تركضين ورى احد خليه هو يركض وراك..
العنود: واذا ما ركض وراي وش اسوي..
ريم: يعني خلاص ما يفكر فيك..وانسيه..
العنود: انساه بعد كل هذا انساه..بعد ما تغيرت عشانه..وخاطرت بنفسي وفيك وكسرت ايد سليمان وبعد ما قلبت اختي علي تقولين انسيه..
ريم: وش دخل عبير في السالفه..
العنود: بصراحه احس انها تحب طلال..
ريم: وش دراك انتي....؟
العنود وهي منزله راسها: اختي واعرفها زين..
ريم: واذا انتي داريه انها تحب طلال تروحين انتي تحبينه..
العنود: طيب هي ما قالت شي..ويمكن اني اتوهم..
ريم: واذا قلت لك اني انا بعد احس انها تحب طلال..
العنود:يعني ما لنا الا حل واحد..
ريم: اللي هو....؟؟؟
العنود: طلال يختار وحده منا..
ريم: ما تخافين تخسرين اختك او اختك تخسرك..
العنود: محد راح يخسر شي..
ريم: بس ما يصلح هو يحدد مصيركم..لازم انتو تحددونه بأنفسكم...
العنود: طيب كذا الحياه..كذا قدري انا واختي..كنا نتهاوش على اشيا تافهه والحين نتهاوش على اشياء كبيره بس ما زلنا خوات وراح نظل خوات مهما صار..
ريم بتردد:طيب افرضي اختار...عبير..
العنود: راضيه..بس يمكن يختارني..
ريم:العنود انا اقول لك فكري زين قبل ما يفوت الاوان..ولا تنسين طلال بداله طلال ثاني بس اختك عبير ما راح تلقين لها بديل فهمتي علي..
العنود:خلاص فكينا من الموضوع ترى راسي يعورني وبعدين ما احب افكر اني اخسر طلال ودي اكسبه واكسب اختي..
ريم: اللي يحب يضحي..
العنود: ريم تكفين طلبتك غيري السالفه"وخنقتها العبره"
ريم شا فت العنود بتبكي وخنقتها العبره: العنود ادري انك تعانين بين اختك واللي تحبينه..
العنود راحت في حضن ريم وصارت تبكي مثل الاطفال العنود ولي أول مره تبكي ..هي بس مره نزلت دموعها لكن هالمره تبكي وتشاهق..وريم صارت تبكي اكثر منها اول مره تشوف العنود ضعيفه بالشكل هذا..
العنود: والله يا ريم تعبت والله تعبت وش اسوي ..
ريم رحمتها: سوي اللي تبين انتي حره..حبي واختاري اللي تحبينه..ليش انتي تضحين..
العنود تمسح دموعها: صح ليش انا اللي اضحي..
ريم: اهم شي راحتك ما عليك من احد.
العنود:صح كلامك....بس............بس وين اللي بتطبق هالكلام ما اقدر...ما اقدر..
ريم: ادري انه صعب بس اجلي الموضوع بعدين..يمكن يصير شي جديد..
العنود: شورك وهدياة الله..
ريم بمزح:يله قومي غسلي وجهك وبعدين خربتي مكياجي..
العنود ابتسمت:اوكيه بس ترى راح تحطين لي ثاني..بس هالمره مو عشان طلال هالمره عشاني..
ريم:يله قومي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد اخذت عبير بعيد عن البنات..
رغد: عبير وش فيك على العنود ..صاير بينكم شي.؟
عبير: لا ما صار بينا شي..
رغد: اجل وش فيك عليها..
عبير: ما ادري ليش اذا شفتها اتنرفز..
رغد: هذي اختك حرام اللي تسوينه فيها وهي ما سوت لك شي..
عبير: ادري..بس احس غصب عني اتنرفز اذا شفتها ..
رغد:عبير في شي فقلبك ودك تقولينه لي..
عبير بتردد: لا....لا ما فيه شي..
رغد: اكيـــــــد..؟
عبير: اكيــد...
رغد: اوكيه براحتك ومتى ما حبيتي تتكلمين بنت عمك واختك رغد موجوده..
عبير ابتسمت:تسلمين والله..
رغد: يله قومي البسي وحاولي تخفين على العنود لان مالها ذنب اوكيه..
عبير: اوكيه بحاول..
كل البنات قاموا يتلبسون ويتكشخون واستعدوا للطلعه..
ريم: يله اتصلي يا رغد على مشاري خليه يودينا..
رغد: اوكيه..
واتصلت على مشاري وقال لهم اهم ينزلون تحت يستناهم مع العيال..
فجر وهي تلبس عبايتها رن موبايلها..
فجر: الوو..
فيصل: هلا والله بهالصوت..
فجر: هلا فيك..
فيصل: فجوره..لا تروحين مع البنات ابيك تجين معاي..
فجر استحت: طيب خلها المره الثانيه..
فيصل بخبث: لا عادي هالمره والمره الثانيه ..يله دقايق وابيك تكونين عندي..
فجر: خلاص اوكي باي..
العنود: لا تقولين انك بتروحين معاه..
فجر: الا بروح معاه..
ريم: هذا اولها يبي ياخذك منا..
فجر: طيب وش اسوي..
رغد: روحي ولا عليك منهم..
فجر: يلا بنات اشوفكم هناك..باي...
البنات: باي..
عبير: حشى هذا اولها ما خلنا ننبسط مع بنت عمتنا..
شجون: حدكم عاد على اخوي..
عبير: تكفين فكينا انتي واخوك..
الهنوف: يا ناس زوجته هو حر فيها..
العنود: حر فيها بعد الزواج مو الحين..
رغد: والله هم تملكوا خلاص حلال عليه..
ريم: ولو يخليها تجلس معانا شوي..
رغد: الهنوف تكفين خلينا نروح لان هذولا بيرفعون ضغطي..
الهنوف:يله..
قربت نوف من عند البنات: وذا على كيفه ياخذ اختي وبس..
العنود: لو اني مكانك ما سكت رحت وقلت لامي انه عيب وانه وانه وانه ..لما ما تخليها تروح معاه..
عبير: وصدق بتسوين هالحركات اذا تزوجت ..
العنود: لا بسويها اذا تزوجت ريم بنت عمي..
عبير: يكون احسن..
ريم تبي تغير السالفه:اقول نويف مو تصدقين كلام عنيد ترى ما عندها سالفه..
نوف: ودي اسويها بس اخاف اكسر بخاطر اختي..
ريم: ايه...وبعدين يله انزلوا لا يفجر فينا مشاري..
البنات: يله..
وركبوا البنات السياره مع مشاري وفجر ركبت مع فيصل..
فيصل يفتح باب السياره لفجر.
فيصل: تفضلي..
فجر ركبت السياره:مشكور..تسلم..
فيصل سكر الباب وراح الجهه الثانيه وركب..
فيصل: تو ما نورت السياره..
فجر: منوره بأهلها..
فيصل يطالع فجر بنظرات كلها حب واعجاب لدرجه ان فجر استحت وصارت تعدل بحجابها وتعدل عبايتها..تحس انها عاريه..
فيصل: سبحان اللي صورك ملاك..
فجر: تسلم عيونك الحلوه..
فيصل: تصدقين توني انتبه ان لون عيونك رمادي..
فجر في نفسها"يا ربيه وش هالفشله يعني ما انتبه انها عدسات":هههههه..
فيصل: صدق لون عيونك مره حلو كيف ما انتبهت لها من اول..
فجر تبي تصرف: ههههه عادي تصير...الا ما ودك تحرك السياره..
فيصل: الا بس جمالك ما يخليني..
فجر استحت: فييييصل..
فيصل: طيب خلاص وهذاني حركت السياره..
حرك فيصل السياره وشغل المسجل وحط اغنية نجوى كرم"هيدا حكي"
هيدا حكي..هيدا كلام..
هيدا عشق..هيدا غرام..
جن وحالي نسيني..خل جنونك يعديني..
وبمملكتك خليني..احرق عرش المملكه...هيدا حكي..
مسك فيصل ايد فجر وباسها..فجر في هاللحظه ودها الارض تنشق وتبلعها ..فيصل حط ايدها على خده ويغني مع نجوى كرم ويطالع فجر بكل حب وشوق ورمنسيه..فجر بالمررره مبسوطه مع فيصل وحمدت ربها انه كان من نصيبها..
ووقفوا عند اشاره..
فيصل: فجوره قلبي ممكن اطلب طلب وما تقولين لا..
فجر: لك عيوني فداك..
فيصل: تسلم عيونك..ممكن اطلب بوسه صغيره منك..
فجر فص ملح وذاب تدورونها ما تلقونها من الحيا: الحين!!!..
فيصل: ايه الحين..
فجر: قدام الناس!!!!!..
فيصل: محد حولك..
فجر: لازم!!!..
فيصل: ترى بزعل..
فجر قربت منه وطبعت بوسه على خده..
فيصل انسدح على المرتبه: خلااااااااص انا بذوب..
فجر وجهها احمممممر: ههههههه..
فيصل بجديه: فجوره بصراحه ودي اقولك شي..
فجر خافت: وش فيك..قول؟؟
فيصل وفي عيونه لمعت خوف: بصراحه يا فجر خايف افقدك..خايف تروحين عني.
فجر مسكت ايده: ما راح اروح.."وابتسمت"شوفني انا جنبك..
فيصل وحط ايده الثانيه فوق ايدها:وعد يا فجر ما تتركيني..
فجر: وعد مني..
فيصل ابتسم ورفع صوت المسجل وخلا صوت نجوى كرم يتردد في السياره..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وصل الكل للمدينه الترفيهيه اللي هي الملاهي على قولتنا..كانت كبيره بالمره ومليانه العاب محمسه ومثيره وبعضها خطيره..
العنود: وااااو اليوم بنفلها..
ريم: ولا لعبه راح تفوتنا..
رغد وهي تطالع الالعاب: اللي يحب الاكشن يلحقني..
افترق الكل وصار مجموعات..
رغد وهي تاشر على لعبه مره خطيره وحلوه في نفس الوقت: انا بدخل ذيك من يجي معاي..
الهنوف: لو اموت ما ركبتها..
رغد: رويم تركبين معاي..
ريم: يلا قدام والعنود تجين انتي وعبير..
العنود: انا جايه..
عبير: ما راح اجي...
ريم: كيفك انتي حره..
راحوا البنات لعند اللعبه وقصوا تذاكر وصار ينطرون الدور يجيهم..
تركي: ابو سلوم شوف البنات بيلعبون هاللعبه..
سليمان: يله معاهم..
تركي: يله..
وقصوا لهم تذاكر والبنات ما انتبهوا لهم..
جا دورهم للعبه..ركبت العنود على الطرف اخر اللعبه وبعدين ريم بعدين رغد جا تركي وعلى طول جلس جنبها وجلس جنبه سليمان..
رغد ما انتبهت لتركي وتكلم ريم: يا الله يا ريم وناسه..
ريم: سمي بالله..
رغد: تصدقين خفت..
تركي بصوت هادي: لا تخافين وانا معاك..
رغد انصدمت من الصوت ولفت على صاحبه: تركي..
تركي ابتسم: ايوه بشحمه وبلحمه..
رغد وهي تكبس بعيونها:وش جابك؟؟
تركي ويسوي نفسه برئ:عادي العب فيها شي...
رغد: لا...ما فيها شي..
بدت اللعبه تسكرت الاحزمه وبدت تدور بخفيف وكانت رغد تغمض شوي تفتح شوي..والعنود وريم ميييتين ضحك..
وبعدين بدت اللعبه تدور بسرعه مريعه ما تتصورن قد ايش تخوف..رغد قامت تصارخ من قمة راسها من الخوف..والعنود وريم يصفرون ويرقصون ويستهبلون..
رغد من الخوف وما حست بعمرها تمسكت بكتف تركي ودخلت راسها في كتفه ومسكت ايده بقوه..تركي ابتسم ومسك ايدها..
تركي يعلي صوته عشان تسمعه: لاتخافين وانا جنبك..
رغد تمسكت فيه اكثر: تركي...لا تتركني..
تركي: ما راح اتركك طول ما انا عايش وما راح اخلي احد ياخذك مني..
رغد وكأنها انبسطت لكلامه وتعلقت فيه وما ودهاتتركه..تركي مبسوط على هالشي وخصوصا انه مصمم ما راح يخليها لا للوليد ولا لغيره..وبعد حوالي عشر دقايق من الدوران بدت تهدى اللعبه وتوقف..
نزلوا البنات داخين روسهم تدور من كثر الدوران الدوران..ريم تمشي وصقعت في العنود وبعدين مشت وصقعت في رغد اللي من يوم وقفت اللعبه نزلت على طول ما ودها تشوف تركي بعد الحركه اللي سوتها..بعدين ريم مشت وخبطت في سليمان ولا تحركت من عنده وكأنه عجبها الحضن مع انها ما تدري مين صاحبه..
سليمان استغرب من ريم: ريم فيك شي..
ريم رفعت راسها بشويش ولما شافته ابعدت عنه وكأن احد قارصها:هاه...لالا ما فيني شي..
سليمان: اجلسي لما ترتاحين شوي...
ريم وهي تتأرجح شوي:لالا عادي شوفني مثل الحصان..
جات العنود ومسكتها: الله يخلف على ام جابتك..
ريم: وش فيك...
العنود: تمشين وتصقعين في خلق الله..
ريم: مادريت..
العنود: امشي خلينا نشوف هذيك اللعبه..
ريم: يله..
وراحوا يلعبون اللعبه..
************************************************** ******************************************
فيصل: فجوره وش رايك نشتري لنا ايس كريم..
فجر: يله..
فيصل: راح شرى الايس ورجع: تفضلي..
فجر: تسلم...
فيصل: بشرط..
فجر: حتى في الايس فيه شرط..
فيصل:ايه..انتي تأكليني وانا أأكلك..
فجر وهي تبتسم: وانا موافقه..يله يله افتح فمك يا امور..
فيصل فتح فمه....فجر:اووووووباه...شاطر فصول..
فيصل: ههههه يهبل منك..يله دورك افتحي فمك..
فجر طيب صغرها..
فيصل: انتي افتحي فمك كله يا الدلوعه..
فجر فتحت فمها بس كانت القطعه كبيره فا صار اسكريم على اطراف شفايفها..
فجر: زين كذا..
فيصل اخذ منديل ومسحه لها بكل حب: انتي الي فمك صغير..
فجر ساكته..
فيصل: وش فيك ما جا دوري..
فجرمن الحيا: خلاص كل واحد يأكل عمره..
فيصل: ما يصلح اللي اوله شرط اخره نور..
فجر: وانا فجر مو نور.
فيصل: حلوه بس منك..قومي يله خلي الايس..
فجر: حرام يجنن خلني اكله..
فيصل: قومي خليني العبك..
فجر: ما راح اتحرك من مكاني..
فيصل: ترى اشيلك..
فجر قامت خافت يسويها: لالا خلاص قمت..
وراحوا عند اللعبه حقت كبار بس هااااااديه بالمره..
فيصل: وش رايك في هذي..
فجر تطالع اللعبه: هذي ..بايخه..
فيصل: لالا هذي حلوه وشالها وركبها فيها..
فجر: فصوووووووووول..
فيصل: عيونه..
فجر: شوف الناس كيف تطالعنا..
فيصل: ما عليك منهم ..ناس غايره..
اللعبه عباره عن عربه تمشي في كل مناطق المدينه الترفيهيه..فيصل فتح ايده وحطها على كتف فجر وحط راسه على راس فجر..
فيصل بهمس: فجر...
فجر وهي حاطه راسها على صدر فيصل العريض: اممممم..
فيصل: تصدقين اني ماني مصدق انك معاي..احس ودي استمتع في كل لحظه انتي تكونين فيها..
فجر: حتى انا...لما اصير جنبك احس اني انسى الدنيا وما فيها..
فيصل قربها لمه وضغط على كتفها: الله لا يحرمني منك..
فجر: ولا منك..امين..
فيصل: فجر انتي مبسوطه معاي..
فجر: انت فرح دنياي..الدنيا دونك لحظه ما تسوى..
فيصل: طيب حبيتيني؟؟
فجر: انا مو حبيتك بس ..انا عشقتك..
فيصل: انا....انا...."قعد يفكر" ابي كلمه جديده..
قامت فجر تغني:
لك حب يا عيني من كثره..
قلبي مو قادر على حمله..
احتاج لحبك عشره قلوب..
يمكن تكفي ويمكن لا..
انا احبك؟؟
فيصل يمكل:لا..
فجر: انا اودك.؟؟؟
فيصل: لا...
فجر: ولا مغرم ولا أي احساس..
فيصل وفجر: احتاج لكلمه حب جديده ما مرت على كل الناس..
فجر: في قربك وفي بعدك اشتاق..
شوف حبك وش مسوي فيني..
لو اكتب لك حبي بأوراق..ما تكفي اوراق الدنيا..
تشتاقلك روحي بكل لحظه..
تتعبني بغيابك عني..قلبي وهوقلبي يحبك..
يا محبوبي اكثر مني..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد كانت تمشي لحالها تفكر بتركي واحساسها انها بدت تحبه او انها كانت تحبه ..احتارت في مشاعرها ...فاجأها صوت من وراها..
وليد: بووووووه..
رغد لفت عليه مخترعه وضربته: يمه خوفتيني..
وليد: هههههههه..اجل خوافه..
رغد مشت: لا ما خفت بس اخترعت..
وليد مشى جنبها: كيفك اليوم؟؟
رغد: الحمد لله تمام..وانت؟؟
وليد: اذا انا شفتك فا اعرفي اني انا بخير..
رغد ابتسمت وهم يتمشون: وين العيال...
وليد يتلفت: ما ادري عنهم ........"وفجأه مسك ايدها وسحبها"تعالي تعالي..
رغد وهي تمشي وراها:على وين..
وليد: امشي معاي..
وقف عند السيارات التصادم وطالعها وبعدين كمل مشي لحد ما وصلوا السياره ركبها السياره وجلس جنبها وربط لها حزام الامان وربط لنفسه..كانت رغد طول الوقت مصدومه من وليد وصايره كأنها لعبه وليد يحركها مثل ما يبي..وبدت اللعبه..
وليد: شوفي شوفي هذي خلينا نصدمها..
رغد تحمست:يله يله.."وصدومها"
رغد: ههههههههه تستاهل..
وليد يضحك ويطالعها: هاه وش رايك في ذاك الولد اللي مسوي فاهم على البنات..
رغد: عندك اياه..
ومشى وليد بسرعه ناحية الولد ورغد بعفويه تمسكت في وليد عشانها خايفه من الصدمه..وليد مبسوط وفرحان والدنيا مو سايعته ..وش يبي اكثر من كذا رغد راضيه عليه و تضحك معاه..والحين متمسكه فيه من الخوف بدليل احساسها بالامان معه..
رغد: ههههههه شوف شكله رايح فيها..
وليد: هههههههه يا الله يقولي وقف الله يخليك..
رغد: هههههه يا حليله اجل يستقوي على البنات
وليد بكل حب..:مبسوطه..؟؟
رغد وهي تطالع الناس بأبتسامه: اكيــــد..
وليد: وهذا اهم شي..
ووقفت اللعبه ونزلوا ووليد ماسك ايد رغد..رغد ساكته ما تدري هي ليش مبسوطه عليه وراضيه على الحركات اللي يسويها..
وليد: امشي معاي اشتري لك حلاو قطن<<عرفتوه الوردي اللي هوغزل البنات..
رغد: الله من زمان عنه..
وليد راح اشتراه: يله افتحي فمك..
رغد:آآآآآآ..اممممممممم لذيذ..
وليد اكل بعد رغد: هو حالي وبعدك احلى..
رغد استحت من كلامه وفي نفس الوقت انتبهت للكلام اللي قاله..تركت ايده وتغير لونها..وليد حس بهالشي وسوى نفسه ما يدري..
وليد: رغد وش فيك..ودك نرتاح..
رغد: لا ابي البنات..
وليد: اوكيه ..يله.."وهو يمشي"تبين غزل البنات..
رغد: لا ..كله بالعافيه..
وليد: رغد وش فيك علي..؟
رغد: اسأل عمرك..
وليد: غصب عني والله غصب..لاني احبك يارغد..احبك..
رغد موصله معاها: وانا يا وليد.........."وسكتت"
وليد: وانتي ايش يا رغد ايش..
رغد:اقولك ودني عند البنات ولا خلني اروح بروحي..
وليد:موقبل ما تقولين لي انتي ايش يا رغد انا ايش بالنسبه لك..
رغد: وليد بليز اعفيني من الجواب..
وليد: ما اقدر اسمحي لي..انا وش بالنسبه لك..
رغد: انت.....انت ولد عمي..
وليد وكأنه تطمن على الاجابه ..يمكن خايف تقول اكرهك..او ما احس بناحيتك أي شي..
رغد قالت ولد عمي ..ليش ما تدري لو انها قالت له مثل اخوي كان ارتاحت بس ما تدري وش اللي منعها..يمكن لهفة وليد على الجواب..يمكن خوفها على وليد..يمكن يمكن يمكن اشياء كثيره..
راحت رغد عنه لحقها ووصلها لعند البنات وهم ساكتين وصلها وراح..
ريم: وش عنده وجه النحس معاك..
رغد ومالها نفس: ما عنده شي..
ريم: وش فيك..رغد مسويلك شي..
رغد: ريم قلت لا خلاص يعني لا..
ريم: اوكيه ..اوكيه لا تعصبين.....
جاء مشاري ومعاه طلال عند البنات...
مشاري باللبناني: هاي كيفكم صبايا..
طلال: تكفى اسكت ما يليق عليك اللبناني..
مشاري: اجل يليق عليك..
طلال: اكيد تأبر ألبي..
رغد: تحوم الكبد منكم الاثنين..
ريم: وووووع لا عاد تعيدونها تكفون..
طلال: تهزئنا ولا...
مشاري: الا ملاحظ هالشي..
رغد: وش عندكم جايين..
مشاري: جايين نسلم عليكم ونطمن عليكم .."ويطالع الهنوف"
الهنوف نزلت راسها من الحيا..
رغد تطالعهم اثنينهم: علينا هاه..
مشاري: هاه لعبتوا..
رغد: ايوه لعبنا الا الهنوف..
مشاري: افا ليش ما خليتوا الهنوف تلعب..
رغد: خوافه ما عليك منها..
مشاري قرب من عند الهنوف: ممكن اوديك لعبه..اكيد راح تعجبك..
الهنوف بحيا: اوكيه..
رغد: احلى حركات..
الهنوف تأشر لرغد يعني شغلك بعدين..
مشاري: يلا مشينا..
وراحوا للعبه نفس اللي ركبها فيصل وفجر هاديه ورمنسيه..
مشاري: يله تفضلي..
ركبت الهنوف..
مشاري: عادي اجلس جنبك..
ما امدى الهنوف تجاوب الا مشاري ركب معاها..
ركب مشاري بس بعد عن الهنوف شوي..
الهنوف ميته حيا وخوف من تركي في نفس الوقت..
مشاري: احم احم..الهنوف..
الهنوف رفعت راسها تطالعه:هـــلا..
مشاري: تصدقين لو قلت انك احلى وارق بنت شفتها بحياتي..
الهنوف ابتسمت وتوترت وصارت طالع يمين ويسار بس اهم شي ما تطالع مشاري..
مشاري مسك وجها ولفه عليه وكمل: وتصدقيني لو قلت اني معجب فيك..واني افكر.....افكر......اخطبك..
وصار يطالع الهنوف يبي يشوف ردة فعلها...
الهنوف تطالع بعيون مشاري وخنقتها العبره..
وكمل مشاري: الهنوف لو اجي اتقدم لك بتوافقين..
الهنوف نزل عليها الصمت ما قدرت تتكلم لانها لو تكلمت بتبكي..
مشاري ما شاف منها أي تواصل:طيب انتي موافقه مبدئيا..
الهنوف تطالع مشاري وعيونها مليانه دموع وهزت راسها بمعنى الموافقه..
مشاري اتسعت ابتسامته ووده يقوم ويرقص من الفرحه وقام يصارخ والناس تطالعه وقعد يضحك: صدق يا الهنوف موافقه صدق..
الهنوف فرحت لفرحته:ايوه..
مشاري: وااااااااااااااااو يا ناس يا عالم الهنوف قلبي موافقه..
الهنوف: مشاري خلاص قصر صوتك فضحتنا عند الناس..
مشاري: انا ما همني احد اهم شي عندي انتي وبس..الهنوف وبس..
الهنوف ودها تضحك وتبكي .من الفرحه ما توقعت ابدا ان مشاري ممكن يفا تحها الموضوع..
ووقفت اللعبه وراحوا عند الشله..
ريم: على ايش هالصراخ..
مشاري مبسوط وقرب من ريم ومسك ايديها ويرقص معها: مبسوط يا ريم مبسوط..
ريم: فكني فشلتني الله يفشلك.. وعلى ايش مبسوط يا حظي..
وراح عند رغد ومسك ايدها ويحركها يمين ويسار ويغني..
رغد: الهنوف اخوي وش فيه انهبل..؟؟
الهنوف تطالعهم مبتسمه وكاتمه ضحكتها وهزت كتوفها بمعنى ما ادري..
طلال: اقروا على اخوكم اكيد دخلت فيه جنيه عاشقته..
رغد: بسم الله على اخوي..
العنود: شباب في لعبه مسوين عليها تحدي البنات والعيال..
ريم: وش التحدي..
العنود: متحدين من يركب هاللعبه.
واشرت على اخطر لعبه في المدينه الترفيهيه كلها..
طلال يطالع العنود وما عرفها عشان النيو لوك : العنود هذي انتي..؟؟!!!
العنود: لا ظلها ..
طلال: توني ادري انك العنود..وش عندك مسويه نيولوك..
العنود تدور على نفسها:هاه وش رايك؟؟
طلال باعجاب: بصراحه طالعه شي..
العنود: تسلم لي والله..
ريم تهمس لها:الناس تقول تسلم والله مو تسلم لي والله..
العنود: كيفي انا حره...المهم مين بيروح معاي..
طلال: انا..
ريم: وانا..
العنود: انطقي انتي..توك صغيره...يلا طلال..
طلال: يله..
العنود قربت من طلال وصارت تمشي جنبه..طلال بعفويه مسك ايدها..العنود حست بكهربا بجسمها..وخدودها حمرت واول مره تحس هذا الاحساس وارتسمت على شفايفها ابتسامه لها الف معنى ومعنى..وهم ما شين ناحيه اللعبه وقفهم صوت..................



@@@@@@@@@@@@@@@@@@@



الجـــــــــــــــزء الثـــــلاثـــون


العنود قربت من طلال وصارت تمشي جنبه..طلال بعفويه مسك ايدها..العنود حست بكهربا بجسمها..وخدودها حمرت واول مره تحس هذا الاحساس وارتسمت على شفايفها ابتسامه لها الف معنى ومعنى..وهم ما شين ناحيه اللعبه وقفهم صوت..................
عبير:على وين يا العنود؟؟
العنود اختفت ابتسامتها وارتبكت بس ما حبت تبين: وانتي وش عليك؟؟
طلال ببرائه:عبير تعالي معانا..مسوين تحدي على هذيك اللعبه..
عبير طالعت ايدهم المشبكه مع بعض ورفعت عينها على العنود بنظرات كلها احتقار..
طلال: عبير تجين معانا..
عبير: لا ..تهنوا فيها "وراحت"
طلال يناديها: عبيــــر...عبيـــــــــر..
عبير ما ردت عليه مشت وهي خانقتها العبره"ليش ماني قادره ارجع مثل اول ليش صايره حساسه بزياده..ليش انزعج من حركات العنود مع طلال..مع انه هذي حركاتها من زمان مع الكل..انا لازم القى حل ماني قادره اطيق نفسي.."
العنود حست بتأنيب الضمير ..فكت ايدها من طلال وصارت تطالع بظهر عبير وبطلال وتحس انها ما لها مكان بينهم..
طلال: العنود..وش فيها عبير ..مرره متغيره..
العنود بأسى:والله ما ادري وش فيها...
طلال: اوكيه..نروح للعبه..
العنود خف حماسها بس ما حبت تكسر بخاطر طلال: يله..
قربوا من عند اللعبه حصلوا الكل مجتمع عندها..
نوف: العنود لا تقولين بتركبينها..
شجون: بليز العنود لا تتهورين..
العنود بدت تنسى عبير ودخلت في جو الحماس والتحدي:لا بأركبها انا وطلال..
فواز: يا المهبول بتركبها..
طلال: اكيد..بس على ايش التحدي..
وليد: صرفيتكم علينا يومين كاملين..
العنود: انا موافقه..
طلال: والله فله..اوكيه وانا موافق..
ريم: عنيد تشهدي..
العنود: جهزوا فلوسكم بس..
طلال للعنود: مشينا..
العنود: يله..
اللعبه عباره عن عمود طويل وعاااااااااااااااالي بالمره معلق فيه الكراسي..الكراسي هذي اذا ارتفعت تسوي حركات..تتقلب فوق تحت يمين يسار..يعني بالعربي لحد ما تفرغ كل اللي في بطنك من هالحركات ومرررررررره سريعه وتخوف وكل اثنين مع بعض..
دخل طلال اللعبه وجلس على الكرسي وجلست العنود جنبه وتسكرت احزمة الامان..
طلال يصارخ عشان تسمعه: مستعده..
العنود: ايوه..
طلال: هاتي ايدك..
العنود مدت ايدها ومسكها طلال..
طلال: اذا حسيتي بأي شي قولي لي فهمتي..
العنود: اوكيه..
بدت اللعبه بهدوء..
العنود: سم بالله..
طلال : بسم الله الرحمن الرحيم..
وبدت تسرع...العنود تمسكت بطلال اكثر...وصارت تتقلب فيهم الكراسي..
العنود: واااااااااااااااااااااع..يمه لحقـــــــــــــي علي..
طلال: يارب تخلص اللعبه بسرعه ..واااااااااااااااااااااا
العنود فاضيه تقلد حليمه بولند: ابي امي..ابي ابوي..ابي زوجي..
طلال وبدى عنده الفضول يصارخ: ومين زوجك..
العنود بصوت واطي: ا نشا الله انت..
طلال ما سمعها: ميـــــــــــــــــن؟؟
العنود: في الحلم اتزوج..
طلال: والشخص الي في بالك..
العنود تفاجأت: من قال لك..
طلال: كان احساس يقول...بس انتي الحين اكدتي لي..
العنود: ما فيه احد..
طلال: خلاص بيغمى علي طولت..
العنود بصعوبه تتكلم: طلال....طلال..
طلال يطالع العنود: العنود وش فيك..؟؟
العنود: ما ادري بس احس.....اني........دايخـــــــــ"وسكتت"
طلال: العنود....العنود.."ويضغط على ايدها"..العنود..
ما ترد..............
وفي نفس الوقت وقفت اللعبه وانفتحت احزمة الامان قام طلال على طول مسك العنود وصار يضرب وجهها بخفيف..
طلال: العنود..العنود...اصحي يا الله شكل مافي فايده..
قام شالها صح انها ثقيله شوي بس طلال جسمه يساعده..نزلها من اللعبه ومشى فيها لحد الشله والكل اجتمع عليهم..
ريم قربت من طلال بعد ما حطها على الارض: طلال وش فيها بنت عمي..
طلال ياخذ نفس: شكلها اغمى عليها..
ريم نزلت للارض وصارت تضرب وجه العنود: حبيبتي اصحي انا ريم..
رغد والخوف مالي قلبها: عطر...ابي عطر..
صح ان في شنطة رغد عطر لكن مع الخوف نسته ..
في وحده كانت تراقب الوضع من بعيد..
عبير:مين اللي طايح عليهم..."ونغزها قلبها"...العنود...
هي بس تخيلت انها العنود صارت تركض لها وكأنها تقول انا السبب..عبير وصلت عندهم..
عبير: اختي وينها اختي..؟؟
رغد وهي تاخذ عطر شجون وترشه على المنديل: عبير هدي..بس اغمى عليها..
عبير مسكت وجه العنود: العنود..اصحي تكفين عشان خاطري..تكفين..
رغد تحاول تبعدها وتحط المنديل على انف العنود الصغير...
العنود حركت راسها بخفيف وصارت تهمس: عبير...عبير..طلال..
عبير: العنود انا جنبك..العنود اصحي يا قلبي..
رغد حطت المنديل مره ثاينه: ابي مويه..
مشاري معاه مويه: خذي..
خذت رغد المويه وصبت على ايدها عشان تمسح بها وجه العنود..ومسحته وبعدها على طول تحركت العنود وفتحت عيونها..
العنود: عبير وين انا فيه..
عبير: العنود حبيبتي انتي بخير؟؟
العنود صارت تطالع عبير وكأنها تأنبها على اللي سوته فيها..
عبير قرت افكارها وفهمت عليها وضمتها: سامحيني يا العنود..والله ما كان قصدي..صدقيني حياتي بدونك ما لها طعم..
العنود وهي تضم اختها: حطي عليها ملح..
عبير تضحك على اختها وتأكدت انها لو تفقدها لثواني راح تضيع: حتى وانتي تعبانه..
الكل ضحك عليهم والبعض منهم تأثر..
نوف:الحين جايين تضيقون صدورنا "وتمسح دموعها"..
ريم متأثره بس بدون دموع: كذا يا عنيد طيحتي قلبي..
فجر وفيصل شافوهم مجتمعين ..فجر تركت فيصل وصارت تركض لهم..
فجر:وش فيكم وش صار؟؟
رغد:سلامتك بس العنود حبت تعرف غلاها..
فجر ضمت العنود:غاليه يا قلبي غاليه..
العنود تستهبل: طيب خلاص خنقتيني..
فجر ابعدت عنها وضربتها: ما تعقلين عن سواليفك..
نوف:توك تجين يا مدام فيصل؟؟
فجر وهي تقرص خد نوف: وليه يا قلبي غايره..؟
وليد يطالع رغد طول الوقت..ومبهرته شجاعتها وحسن تصرفها في مثل هذي المواقف..
رغد كانت جالسه واول ما قامت صارت لاصقه في وليد لدرجه انه حست بحراة جسمه..
حاولت ترجع بس مافي مجال..البنات جالسين واللي واقفين يعني بالمره زحمه..
وليد وهو يطالع عيونها بكل شكر: مشكوره يا رغد..
رغد: على ايش؟؟
وليد: لولا الله ثم انتي ما توقع ان احد بيتصرف تصرفك..
رغد: لا عادي وش دعوه هذي اختي العنود..
وليد صار يطالعها ووده يقول شي دام الصمت بيتهم ثواني بعدين تكلم وليد..
وليد: رغد....
رغد كانت منزله راسها من نظراته لها وبعدين رفعته: هلا..
وليد: رغد انتي زعلانه مني...
رغد:لا...
وليد: يعني مسامحتني...
رغد:لا...
وليد ابتسم: يعني تبيني اراضيك..
رغد ابتسمت غصب عنها: لا...
وليد: طيب كيف ارضيك..
رغد بدلعها الرباني وبروحها الخفيفه: خلاص رضيت عليك..
وليد مسك ايدها..رفعها يبي يبوسها نسى كل العالم..نس كل اللي حوليه وما بقى الا هو ورغد وبس..ورغد في هول صدمتها..بس.........في جسم دزه لما بغى يطيح..
وليد التفت بسرعه يبي يشوف مين اللي دفه: تركي!!!!!..
تكري بكل برائه: نعم..
وليد: انت اللي دفيتني؟؟
تركي: اوه..معليش بالغلط..
رغد زادت صدمتها كانت شافيه تركي جاي مسرع وعطاها نظره وبعدين صقع وليد..
رغد سحبت ايدها وهي ترتجف:في شي ثاني..
وليد: لا..اهم شي انك سامحتيني..
رغد: اوكيه انا رايحه..
البنات..قاموا يتمشون..
شجون: بنات بليز ما عاد نفترق مره ثانيه..
نوف: ليشم مين اللي افترق..؟
شجون: بصراحه كنا مشتتين..يعني العنود وعبير ..وفجر مع اخوي..
العنود وعبير يطالعون بعض..
عبير: من ناحيتي انا والعنود ا نشا الله ما راح يفرقنا الا الموت..
العنود تأيد كلامها: ايوه..
ريم: وانتي يا جولييت..
فجر: انا بحاول قدر الامكان اخفف طلعاتي مع فيصل..
نوف: فجوره احنا ما نقول لك لا تقعدين معاه..بس كمان لا تعطينه وجه..مثل اليوم طول الوقت جالسه معاه..المفروض تجلسين معانا..وشوي معاه.. فهمتي قصدي..
فجر: ايوه صح كلامك..بعد عشان ما يمل مني..
شجون: لا تخافين من هالناحيه يموت فيك ومستحيل يمل منك..
فجر احمرت اخدوها: ايوه وش اخباركم..احس اني من زمان عنكم..
الهنوف: الحمد لله..
فجر: عاد انتي مغبره بقوه..
الهنوف: ليش.؟؟؟
فجر: ما اشوفك كثير ولا اسمع صوتك كمان..
الهنوف بخبث: بس الغلطه مو غلطتي..
فجر: يا ذا الفيصل اللي ذابحكم..
عبير: ما عليك منهم مقهورين..
العنود: المهم بنات احس اني تعبانه متى راح نرجع..
رغد: وهذا انا اتصل على مشاري........الوووو..
مشاري: اهلين..
رغد: ميشو متى راح نرجع..عشان العنود..
مشاري: الحين...يلا استعدوا..
رغد: اوكيه باي..
مشاري: باي..
رغد: يقول الحين..
العنود: يله بنات الله يعافيكم تراي ماني قادره اوقف على حيلي..ولا تنسون التحدي..
البنات قعدوا يضحكون على العنود وخبالها..
ريم قربت من عندها وصارت تهمس لها تبي ترفع ضغطها: اما عليك تمثيل يا العنود خطير..اثرك تخططين من وراي.. ولا حركات اغمى علي وبعدين طلال يخاف عليك ...ههههههه والله انك داهيه..
العنود: لا والله حرام عليك كل اللي صار صدق..
ريم: علينا..علينا يا مناحي..
العنود: لا مناحي ولا يحزنون..والله من جد اللي صار لي يعني انتي ما صدقتيني..
ريم: احاول اصدقك..
العنود: الا تعالي وش صار صدق؟؟؟
ريم: عشان كذا اقولك داهيــــــــــه..
العنود: حمستيني وش صار..
ريم: اول ما وقفت اللعبه قام طلال وشالك مسكين ظهره راح فيها..
العنود ضربتها: والله اني خفيفه..وبعدين وش صار؟؟
ريم: ااااي..بعدين جابك لعندنا ورغد تصحي فيك وهو جالس جنبك..
العنود بعيون حالمه..:الله فارس احلامي شاليني..
ريم: ايوه بس بدون حصان..
العنود: عادي مو لازم الحصان..
ريم: اجل تبين تكسرين ظهر الرجال لازم حصان عشان يرميك عليه..
العنود: ما عليه المره الجايه..وبعدين وش صار..
ريم: بعدين جات عبير وبعد عنك..
العنود: تصدقين شكله يحب عبير..
ريم: وش دراك..
العنود: احساسي...وانتي وش تتوقعين..
ريم: والله علمي علمك..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رجعوا للفندق..راحوا البنات يدردشون مع امهاتهم شوي..
ام مشاري: هلا والله غلا..
البنات: اهلين..
ام ماجد: مالكم لا حس ولا خبر..
عبير: يمه وش تبون فينا..
ام ماجد: هاااو..بناتنا لازم نسأل عليكم ونتطمن..
العنود: شوفينا ما فينا الا العافيه..
ام فيصل: وكيف الطلعه..
نوف: والله يا خالتي انبسطنا..
شجون: مرررره وناسه..
ام سليمان: المره الثانيه بنكد عليكم..
ريم نطت: وش دعوه خالتي وجودك يشرفنا..
رغد تهمس لها: وينا وفيه في حفل تكريم "وتقلد صوتها" وجودك يشرفنا..
ريم: ما عليك مني اهم شي اتميلح عند خالتي..
\رغد: يمه منك داهيه..
ام فواز: وش اخبار عروسة العايله..
فجر وردت خدودها: تمام يمه..
نوف: ماخذ عقلها..
ام فواز: زوجها تتهنى فيه بعد قلبي والله.."ودمعت عيونها"
فجر: يمه اذا بتقلبينها عزا خليني اروح..
ام فواز وهي تمسح دموعها: ما اقدر يا بنيتي شي غصب عني..
نوف: ماما خلاص تكفين ترى بأبكي..
العنود:تكفون اذا السالفه فيها بكي وصياح ونياح خلونا نروح..
ام ماجد: تونا ما شبعنا منكم..
عبير: بقيه لبكره..
العنود: وانتي لحد الان ثقيلة دم..
عبير: طالعه عليك..
رغد تطالعهم وشتاقت لايامهم: الله يخليكم لبعض..
ريم قربت من عند رغد: امين ولا يفرقنا كلنا..
الهنوف: امين يا رب..
طلعوا البنات للسويت حقهم ودخلوا كلهم واخر وحده كانت رغد وتوها بتدخل الا وقفها صوت اجش تعرفه زين..
:رغد ممكن شوي..
رغد لفت على صاحبه: تركي............خير وش صاير..
تركي كتف ايدينه: والله صاير اشياء..
رغد خافت: وش فيه تكلم..
تركي قرب منها شوي: وليد هذا وش سالفته..
رغد لفت وجهها عنه: وليد هذا اللي تتكلم عنه ولد عمي..
تركي: وانا........وانا يا رغد وش اصير..
رغد طالعته تبيه يفهم من نظراتها انه هو الحبيب وهو الغالي وهو انت اللي اخترتك وبديتك على الكل والجميع..
تركي: تكلمي يا رغد..لا تخليني كذا معلق بين السما والارض..عاد انتي يا ترفعين فوق لسماك او انك تنزلين لسابع ارض..
رغد غرقت عيونها دموع: حشى والله دومك عالي..بس وش تبيني اقول لك..
تركي برجا: لي مكان في قلبك؟؟
رغد تبي ترتاح هزت راسها الايجاب..
تركي قرب منها اكثر: طيب مكن اعرف وش هالمكانه بقلبك لانـــــــ...........
حس ان رغد مطيره عيونها في شخص...
تركي وكأن احد كاب عليه مويه بااااااااااااااارده وما وده يلتفت ما يبي ينصدم....وبعد ثواني كأنها سنين التفت..........


تركي:طــــــــــــلال..
طلال كان مكتف ايدينه ويتفرج وبعدها قال: ما شا الله بصراحه عايشين الجو...
رغد ما حبت تبين أي علامات خوف..مع انها من داخل ماتت وخلصت: طلال لو سمحت عن البياخه..
طلال وهو رافع حاجب ويتكلم بستهتار:بياخه.....تقولين علي انا بياخه..اجل اللي تسوينه مع هذا"ويأشر على تركي بطرف اصبعه"وش يسمى....؟
تركي وجها لونه مخطوف: طلال....انت فاهم الموضوع غلط..
طلال معصب: انت اسكت ما كلمتك..انا اكلم بنت خالي المصون..
رغد: مصون غصب عنك فاهم...وبعدين انا واثقه من نفسي وما يحتاج ابرر لك..
تركي يطالع رغد ويحسدها على جرئتها وشجاعتها..وزاد حبها في قلبه مليون مره عن قبل وصمم زياده انها تكون له ومستحيل تكون لغيره..
طلال: ولا بعد ما يحتاج تبررين..بس اتوقع لما انادي اخوك مشاري اشوف وشلون تبررين..
طلال وتركي كلهم توقعوا انهيار الجبل الصامد على طاري مشاري اخوها..
رغد بأبتسامة ثقه: رح ناده والحين بعد..
طلال انصدم: انتي متاكده..
رغد: واذا حبيت انا ناديته بنفسي..
طلال انقهر: هين...هين يا رغدوووه..
رغد ضحكت بأستخفاف: وش بتسوي؟؟
طلال ما قدر يصبر اكثر



وانفجر ضحك: ههههههههههههههههههههههههههههههههههه
رغد وتركي يطالعون بعض مستغربين ..وعلامات تعجب فوق روسهم..
طلال: هههه والله انك قويه يا بنت خالي..
رغد: حضرتك تستهبل..
طلال: وش رايك ضبطت الدور..
رغد: صدق انك سخيييييف..
تركي توه ياخذ نفس لانه حس انه دخل نفسه بدوامه ما لها اول ولا اخر: صدق انك ابيخ واحد مر علي بحياتي..
طلال: اسكت بس يا النعجه والله انك خايف..
تركي تفشل وسكت ما يقدر يقول شي لانه صدق خايف..
بس رغد حبت تدافع عنه: يعني اكيد واحد في مكانه وش بيسوي..
طلال: لا بس وبصراحه اعطيك عشره على عشره على شجاعتك مشا الله وثقتك بنفسك..
رغد: وش كنت تبي..؟
طلال: سلامتك كان سليمان النشبه يدور صديقه فاطلعت ادوره لانه يستحي يخاف يقابل وحده من البنات ولا الامهات ..وبس..
رغد: هذا هو شفه قدامك..
طلال: الا انتوا وش كان عندكم..
تركي توهق: كنت ابي...ابي..
رغد بسرعه: والله الصراحه الموضوع خطير..
طلال تحمس: وايش هو.؟؟
رغد تدور سالفه: بصراحه هو واخته متهاوشين فا حبيت اصلح بينهم..
طلال يتطنز:لا صدق الموضوع خطير.....هههه والله من السخافه..وعلى قولة نويف سوفاج..
رغد: سوفاج انت مع وجهك ..يله خذ صديقك وخلوني ادخل..
طلال : هيا بنا..
تركي: الهمام..الهمام..
ودخلوا وهم ميتين ضحك..
رغد توها تاخذ نفس: يالله بغيت اروح فيها حسبي على بليسك يا تريك على قولة الهنوف...
ودخلت..
ريم: وين كنتي ؟؟وش تسوين؟؟وكأني سمعت صوت صراخ!!
العنود: وكأني سمعت صوت طلال..
رغد بتقول السالفه لريم بس للعنود صعبه: طلال....ايه طلال كان يسأل عليك..
العنود فرحت: صدق..وش قال بالضبط..
رغد: سأل عنك وعن عبير وش صار بينكم"عشان ما تأملها"
العنود: يعني مو عني انا لحالي..
رغد: من زينك عشان يسأل عليك..
ريم تطالعهم وحبت تغير السالفه: اقول بنات عندي شي ودي اقوله لكم..
البنات اجتمعوا حولها..
ريم: ودي اني اخذ وعد منكم كلكم إنا نبقى مثل الخوات..واي وحده في قلبها شي على الثانيه تقوله لها بدون لف ودوران مثل بعض الناس..
عبير: يا لليل مطولك..وانتوا ما خلصتوا مني..
ريم: المهم وش رايكم..
نوف: فكره حلوه عشان الوحده تتجرأ تتكلم..
رغد: نوف شكل في قلبك شي...قوليه..
نوف: ايه في قلبي على فجر يوم خلتنا وراحت عند فيصلوه..
فجر: هههههههههههه يا حليلك اجل لو تزوجت وش بتسوين..
نوف: على الاقل متزوجه..مو معنا وجالسه معاه وصافطه علينا..
البنات يضحكون على نوف..
عبير: وش عندك تقولين مصطلحات عربجيه..
نوف: ليه وش قلت..
شجون: صافطه..
نوف طيرت عيونها: انا قلت صافطه..
البنات: أيــــــــه..
نوف: مستحيل سوفاج سوفاج..مستحيل اقولها..
ريم: المهم موافقين..
البنات: ايوه..
ريم:اوكيه وانتبهوا ترى هذا وعد مو تخونونه..
البنات: اكيد..
العنود شغلت التلفزيون: يارب الاقي فلم اكشن ولا رعب..
نوف: لا نبي رومنسي..
العنود: انتي اصبري خلينا نشوف..
عبير: عطيني الريموت ما راح تعرفين..
العنود: الا اعرف شايفتني بقره مثلك..
عبير وهي تسحب الريموت: انا الكبيره..
العنودتاخذه: وانا ماخذته قبلك..
ريم: بدينا......
رغد: واصلا احنا انتهينا..
وهم يتضاربون ضغطوا على روتانا وطلعت اغنية " يا رب" لي مروان خوري وكارول سماحه..
يا رب تدوم ايامنا سوا ..
ويبقى عطول جامعنا الهوى..
يا رب تدوم يا رب تدووم..
يا رب نعيد هالحب لي كان..
واحلا بكتير من الماضي كمان
يا رب نعييد يا رب نعيد..
قامت كل وحده تطالع الثانيه ودمعت عيونهم..
نوف: الله لا يفرقنا..
العنود تكابر: وش فيكم كأن احد بيموت ولا أحد قايل لكم انه بيموت..
عبير وقفت ووقفوا البنات وقربوا من بعض وحضنوا بعض وهم يبكون..راحت رغد تجيب كاميرتها وتصورهم وهي تبكي..
فجر تمسح دموعها وتطالعهم: بنات والله اشكالكم تحفه هههههه..
وبعدين قلبوا البنات على الموجه الثانيه صاروا يضحكون..
ريم عيونها غرقانه دموع من الضحك: والله انا مهبل..
العنود: اشك ان عندنا انفصام بالشخصيه..
عبير: فجير يا ويلك ان تركتينا..
فجر: ترى اهون ما اتزوج..
شجون: كان أخوي ينتحر..
فجر: بسم الله عليه..
وبعدها البنات انفجروا ضحك على فجر وخبالها..
رغد: بنات موبايلي يرن بس ما ادري وينه..
وصاروا البنات يدورونه..
الهنوف لقته: خذي..
رغد: مين..
الهنوف وتطالع الشاشه: مشاري.."وابتسمت"
رغد عطتها الكاميرا واخذت الموبايل: اهلين ميشو..
مشاري: ممكن اسأل سؤال..
رغد خافت ان طلال قال له شي: اسأل..
مشاري: انتوا تضحكون ولا تبكون..
رغد فقعت ضحك: اثنينهم..
مشاري: كيف اثنينهم؟؟؟
رغد: كنا نبكي وبعدين قلبنا على الموجه وصرنا نضحك..
مشاري: الحمد لله والشكر بس..
رغد: ليش تسأل..؟
مشاري: حب استطلاع"وهمس لها"عسى ما خليتي هنوفتي تبكي..
رغد: الا تشاهق من الصياح..
مشاري: خلوا عنكم الهبال واعقلوا..
رغد: هههه اوكيه..
مشاري: باي..
رغد: باي...
&&&&&&&&&&&&&&&&&&&&&&&&&&&&&
مشاري: الحمد لله والشكر...تدرون ان البنات كانوا يبكون وبعدين قلبوها ضحك..
ماجد: من زمان وهم مجانين..
فواز: ما في شي جديد عليهم..
فيصل يطالع فواز: انت هنا..ليش ما انقلعت عند زوجتك..
فواز: يا اخي عيالها يبكون..
طلال: عيالها مو عيالك يا الفاهي..
فواز: وش لي بعوار الراس..
فيصل: يوم انك مو قد الزواج وش له تتزوج..
فواز: تجربه..
فيصل: مالت عليك..
فواز: مخلي كل شي زين لك..
فيصل: ايه ابيصير احسن منك..
مشاري: عيال من جد من ناوي يتزوج قريب..
ماجد: انا ما في امل..
فيصل: انا خالص..
طلال: والله محتار..
وليد: كأني ناوي..
تركي: احتمال..
سليمان: انا بعيـــــــــد بالمره..
مشعل: شكلي انا اللي بتزوج..
محمد: اجل خذني معك..
العيال فقعوا ضحك..
مشاري : اتخيل شكل مشيعل متزوج..وعني انا كأني ناوي..
وليد: صدق من هي..
مشاري: بعدين يا الحبيب..
وبعدها ناموا العيال الا ثلاثه..
تركي: اقول لك قلبي طاح في بطني..
سليمان كتم ضحكته عشان العيال نايمين: اما طلال هذا تحفه..
تركي: بغيت اذبحه..
سليمان: احمد ربك ان رغد طلعتك من هالوهقه..
تركي: رغد...رغد احسها انسانه عظيمه ..بس لو الله يفكنا من هالوليد كا انا بخير..
سليمان: طيب انت فهمت منها ا ن لك مكانه في قلبها..
تركي: ايوه..
سليمان: بس قالت لك وليد ولد عمي..
تركي :طيب؟؟؟
سليمان: ما قالت لك انه عادي او مثل اخوي او أي شي..
تركي: لالا ما اتوقع انها تقصد كذا..
سليمان: لا انا اتوقع..
تركي: بس قهرني هذا وليدوه..تخيل كان ماسك ايدها وشكله كان يبي يبوسها..
سليمان تحمس:ايوه وبعدين وش وسوا..
تركي: مسكين يحلم ما خليته..
سليمان: كيف؟؟
تركي: دفيته لما بغى يطيح على وجهه زين..وعطيت رغد قلبي نظره مع انها ما تستاهل بعد عمري والله..
سليمان: والله ما انت بسهل...
تركي حب يغير الموضوع: وش اخبار ريم الفــلا..
سليمان: اسكت لا تزيد المواجع..
تركي: اعصابك...
سليمان: احس انها ساحبه علي وما تعطيني وجه..
تركي: صدق انك درج..يا اخي انت اللي روح لها مواهي اللي تجيك..
سليمان: طيب مافي فرصه..وبعدين انحرج اروح لها وعندها البنات..
تركي: يا حول استغل أي فرصه وخلك جرئ..
سليمان: اخاف اذا صرت جرئ اروح في ريح يعني اتوهق..
تركي: خلك مثل ما انت عليه..ولا تشتكي لي مره ثانيه يا الجريع
(جريع ضد جرئ ..طبعا في قاموس تركي)
سليمان: نم نم..يا الجرئ انت..
وبعدها ناموا....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــد البنات..
البنات ناموا كلهم الا اربع وكل ثنتين في جهه بعيده عن بعض..
رغد: ذبحوني يا ريم ذبحوني اثنينهم..
ريم: واحد قال لك هبلي فيهم اثنينهم..
رغد: اتكلم جد..
ريم: وش صار..
رغد: اليوم وليد" وحكت لها اللي صار"
ريم: زين سوى فيه تركي..
رغد: حرام عليك ما يستاهل..
ريم بصراحه ما فهمت عليك..
رغد: اذا كان يحبني ماله ذنب..شي غصب عليه..
ريم: وربن هود الثاني وش سوى..
رغد: تركي صار لي موقف معاه لا يحسد عليه..
ريم تحمست: اللي هو..؟؟
رغد حكت لها اللي صار قبل شوي..
ريم ميته ضحك بس بصوت واطي:يا بطني ....آآآآآه .اما طلالوه عرف يلعب باعصابكم..
رغد: اقول لك كنت ارتجف بس ما بينت..
ريم: مشا الله ومن وين جاتك القوه..
رغد: من حيني وانا قويه..
ريم: بصراحه مشا الله عليك دائما وابدا قويه..
رغد: الله يسلمك..
ريم: ودي احكي السالفه للعنود والله بتنبسط...
رغد: اصحي تسوينها ترى اذبحك وبعدين وش يفكني منها..وش يبي تركي وش عنده وليش وكيف وخرابيطها..
ريم: ههههه صادقه""وتتثاوب" يا ربيه جاني النوم..
رغد: يله خلينا ننام ترى حدي تعبانه ودايخه..
ريم: يله تصبحين على خير..
رغد: وانتي من اهله..
***************************
العنود تحكي لعبير وش صار وهي بعيده عنها بدون ما تجيب لها سيرة طلال ..وعبير نفس الشي بدون ما تجيب سيرة طلال وبعد سوالف خذت ساعتين ناموا وعبير في حضن العنود...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

اليـــــــوم الرابــــــع..
الساعه 12 الظهر الكل صحى عشان يطلعون السوق مثل الايام اللي راحت ..وعسى يمدي على فجر المسكينه محتاسه وما تدري وش تسوي بس قررت انه اذا راحوا السوق يتوزعون جروبات(مجموعات) عشان يخلصون اسرع مع انها متأكده انها راح وتكمل في الرياض..لبسوا البنات وكشخوا..
الهنوف: رغد..رغد..
رغد لاهيه تلبس الشوز:.............
الهنوف قربت منها: رغــــــد..
رغد رفعت راسها وردت ببرود:نعم..
الهنوف تفاجأت من اسلوب رغد بس ما حاولت تكون دقيقه في كل شي فا مشتها: كنت بقولك ان...
رغد: خلاص خلاص الهنوف بعدين" وقامت عنها"
الهنوف كانت ملاحظه تغير رغد من قبل بس الحين تأكدت ان فيها شي..
رغد كانت مشغوله ذهنيا تفكر بتركي ووليد وتقرر مصيرها يا مع ولد عمها اللي يموت فيها او مع تركي اللي كمان يحبها ومصر عليها..خايفه تختار واحد وبعدين تندم عليه وهي عارفه ان الندامه على قولتهم مريره..صحيح تميل لتركي بس هذا ما يمنع انها في يوم من الايام تحب وليد..ونفس الوقت هي معجبه بتركي وبشخصيته وبكل شي فيه..وتذهلها صراحة وليد وجرئته معها وحبه اللي ممكن يصرح فيه قدام الكل بدون تردد او خوف..


الهنوف قامت من مكانها تفكر وش ممكن يكون في رغد وش اللي يخليها تلهى عنها لدرجه انها ما تكلمها...

طلعوا البنات للمجمع مع العيال وافترقوا عيال وبنات..والبنات انفسهم افترقوا تقريبا نفس المجموعات الدائمه نوف قررت تروح مع فجر وعبير...والعنود وريم ورغد والهنوف مع بعض...مها وشجون ولين مع بعض..
وانتشروا في المجمع..
ريم: بنات تصدقون ودي اشوف فزاع على الطبيعه..
العنود: يا ناس عليه يجنن..
رغد: اذا صار عنده امسيه ولا شي رحنا لها وش رايكم...
الهنوف: الله لو احظر امسية فزاع كان اموت..
ريم: يهبل..يجنن واثق من نفسه..
العنود: يحق له يا شيخه..
الهنوف: وانتي يا رغد وش رايك فيه...
رغد: عادي..."وراحت تشوف المحل اللي عندهم.."
الهنوف فهمتها غلط تحسب انها راحت وخلتها ..لان الهنوف صايره حساسه ولا بالعاده تفهم رغد على الطاير حتى بدون ما تتكلم...
دخلوا البنات المحل وشروا لهم كم غرض وبعدها طلعوا ...وصاروا يدخلون ويطلعون من محل لمحل..
رغد: خلاص انا هلكت..
ريم: اوكي انتي اقعدي هنا واحنا راح نكمل..
العنود: يله مشينا..
رغد: الهنوف تجلسين معاي..
الهنوف في نفسها"توك تذكريني":لا....
رغد انصدمت اول مره تقولها الهنوف لا ..رغد لو تطلب الهنوف عيونها ما قالت لا...: ليش؟؟؟
الهنوف: كيفي..ما اشتهيت غصب..
رغد عرفت ان الهنوف زعلانه بس ما عرفت وش السبب: طيب ليه..الهنوف انا زعلتك بشي..
الهنوف ما تحمل هذي النبره من رغد ..على طول تبكي فا مشت قبل لا تخونها دموعها..
ريم: وش فيها..
رغد ما زالت مصدومه: ما ادري...
راحوا ريم والعنود والهنوف..ورغد جلست تقلب مستقبلها براسها وزادت الطين بله الهنوف..
"وش فيها الهنوف لا يكون زعلتها...مو بالعاده تزعل على أي شي..شكلي زعلتها بس متى ما اذكر اني قلت لها شي..يا ربيه يا الهنوف والله مو وقتك..اللي فيني مكفيني وزياده"
رغد عايشه الجو مع نفسها وبعمق....
مر من عندها واحد كويتي مملوح لابعد درجه..وقف عندها حاول يجذبها بس ولا في الاحلام .. رغد غارقه في عالمها وافكارها.. جلس جنبها ولا حست فيه..
استغرب الولد منها بس قعد يطالع فيها لان مو كل يوم يلاقي جمال بجمال رغد وبرائتها وانوثتها وكمان بسحرها..
الولد: وش دعوه يا المزيون سارح بأفكارك..
رغد طالعته وما لها خلق له او حتى ترد عليه بعدين صدت عنه..
الولد: وش دعوه كل هذا ثقل..يا حلو عطني ويه.."وجه"
رغد ولا كأن احد يكلمها..
الولد: وش فيج متكدره وضايق خلقج..والله ما يليق عليج الا الابتسامه مع هالجمال اللي يقط الطير من السما..
رغد قامت عنه بدون ما تتكلم معها ..قام بسرعه وصار قدامها..
الولد: على وين..كذا بتروحين بدون ما اخذ رقم تليفونج..
رغد طالعته بعدين لفت يمين لف معها يمين...لفت يسار لف معها يسار..
رغد: وبعدين..
الولد: يا قلبي على هالصوت..ياناس صوتها يخبل..
رغد لفت على ورى وقررت تمشي عنه لانها بتنفجر منه..وما قدرت ترد عليه لانها لو ردت راح تبكي وهذا اللي ما تبيه ومشت لها كم خطوه..
والولد سبقها : طيب انا بعطيج تلفيوني على الاقل فضفضي لي..
رغد وقفت وحطت ايدها على خصرها وعيونها غرقانه دموع وبصوت بصعوبه ينسمع: ممكن تبعد عني..
الولد: انتي سعوديه..
وبعد لحظات ما هي طويله ما حسوا الا بواحد ماشي مليون ومر من عند رغد لدرجه ان طرحتها طارت شوي...
ومسك الولد من ثوبه..
: خير مضيع لك شي عند البنت..
رغد تطالع ظهر اللي ماسك الولد وعرفته من طوله ورزته وريحة عطره وابتسمت...



@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


الجـــــــزء الواحد والثلاثون..

رغد تطالع ظهر اللي ماسك الولد وعرفته من طوله ورزته وريحة عطره وابتسمت...

كان وليد..
الولد: ومن تكون حضرتك..
وليد: مالك دخل من اكون..انا سألتك وش مضيع عند البنت...
الولد وبكل جرئه: مضيع رقمها...ابي رقمها..
وليد وصل معها خلاص ما عاد يشوف قدامه الا سواد: وش قلت عيد وش كنت مضيع..
الولد يعلي صوته اكثر وبوثوق: قلت لك مضيع رقمها ما تسمع انت..
ما امدى الولد يكمل جملته الا بوكس في وجهه مصحيه من اللي هو فيه وطلع الدم من فمه..
وليد: هذا عشان مره ثانيه تنتبه لاغراضك وما تضيعها..
الولدومسح الدم وطالع الدم في قميصه: انت قدها يوم تضربني..
وليد ابتسم ابتسامه تنرفز: قدها وقدود وش بتسوي يا دلوعة ماما..
الولد توه بيضرب وليد الا وليد وبحركه سريعه وقفه عند حده ومسك ايده ولواها..
وليد: حبيبي عيب تضرب اللي هم اكبر منك...ترى مره ثانيه اكسر ايدك فهمت..
الولد يتألم: فك ايدي احسن لك..
وليد ويزيد عليه اكثر: واذا ما فكيتها وش بيصير..
الولد: فك ايدي وخلنا نتفاهم..
وليد: اذا بنتفاهم يا دلوعة ماما عند المغفر اوكي"يعني قسم الشرطه"
الولد خاف: وش دعوه مغافر حنا رجال ونتفاهم مع بعض..
وليد ضحك ضحكه ملت السوق اللي يعتبر فاضي: هههههه رجال...ليه انت تعد نفسك واحد منهم..
الولد اخذ نفس عشان ما يضربه ويروح فيها:وانت وش رايك..؟
وليد: راي اتوقع راح يجرحك..وبعدين بتبكي عند امك وبعدها وش بيسكتك عاد..
الولد: طيب عن الغلط..
وليد: اسمعني من الاخر..انا بتركك وان شفتك داخل المجمع ما تلوم الا نفسك سامع..
الولد ما صدق على الله وليد ترك ايده وهج من المجمع كله..
يوم راح الولد..وليد لف على رغد وقرب منها وهو يعدل ثوبه وعمامته ..كان لابس اماراتي هو العيال كلهم..
وليد وهو مبتسم لها: انتي بخير..
رغد كانت طول الوقت مبسوطه على وليد وعلى شجاعته وحست معاه بالامان اللي فقدته في لحظات الشتات بينها وبين نفسها..
رغد وبأبتسامه اكبر :ايوه انا بخير ...وانت؟؟
وليد: تمام التمام..الا وش فيك يا قلبي جالسه لحالك..
رغد انتبهت لكلمة يا قلبي بس ما بينت:لا ابد سلامتك..بس تعبت من كثر ما ادور فا جلست لحد ما يخلصون البنات..الا انت وش جابك؟؟
وليد: قلبي جابني..حسيت ان فيك شي اقصد فيكم شي..
رغد: مشكور يا وليد على اللي سويته..
وليد: ولو انا بالخدمه...ما ودك تروقين بكوفي بعد الولد الباتكس اللي من شوي..
رغد: ههههه حلوه هذي باتكس..بس بصراحه راكبه عليه..
وليد يدرس كل حركه من رغد ولما ضحكت ذاااب عندها..ومشى جنبها متجهين للكوفي: وش كان يقول لك..
رغد: ما عليك منه خرابيط..
وليد: ووقح بعد..
رغد: لأبعد درجه...
ووصلوا للكوفي..وجلسوا قبال بعض وكانوا لايقين على بعض ..هذا اللي حسه وليد واللي استحت منه رغد..
رغد تصرف تبي تهرب من نظراته لها: بتصل على البنات واقول لهم اني بالكوفي عشان ما يدورون علي..
وليد ما رد عليها بس يطالع فيها..وما كان يلوم الولد اللي من شوي..
رغد: الوو.اهلين ريومه..تراني بالكوفي..هاه...لالا..لحالي....اوكي باي..
وليد: ليش ما قلتي اني معك..
رغد بسرعه: ترى ما اقصد شي..بس عشان العنود وسوالفها..
وليد: في هذي صادقه..."وسكتوا شوي".......رغد..
رغد: هلا..
وليد: بقول لك شي يمكن جرئ شوي بس لازم تسمعيني عشان تفهميني..
رغد وهذا اللي خايفه منه ما ودها يقول شي ابد: تفضل..
وليد: رغد بليز ما تزعلين من حركاتي ترى والله هذا شي غصب عني مو بأيدي...اذا شفتك خلاص اضيع اتخربط..صحيح بتقولين جرئ وكيف يقول لي هالكلام والمفروض اخليه في قلبي...بس انا مو كذا ولا طبعي كذا فا لا تزعلين مني اوكي رغوده..
رغد: بس ..بس انت ولد عمي..يعني ما يجوز تقول لي هالكلام..
وليد بسرعه: اوكيه..اخطبك واصير لك حل...
رغد طيرت عيونها وتحسفت قد شعر راسها انها تكلمت..ولو انها ساكته وبالعه لسانها كان ارحم لها مليون مره...يعني لازم البربره والكلام اللي ماله داعي...
وليد لاحظ سكوتها: وش فيك سكتي..ما تلاحضين انك دايم تسكتين..
رغد في نفسها"يقطع ابو الوهقه والفشيله": هاه..لا عادي..
وليد: طيب انتي موافقه...
رغد: وليد بصراحه...انت فاجئتني..وبعدين احس اني توني صغيره على الزواج..
وليد بمزح: أي صغيره..بسم الله عليك مثل القمر..كبيره وعاقله وفاهمه وش ناقصك بعد..
رغد: هههه الله يسلمك.."تبي تغير الموضوع بس ما عرفت"
وليد وكأنه حس فيها: اوكي انتي فكري وانا ماراح استعجل وترى هذي مو خطبه ولا أي شي بس حبيت اخذ رايك من باب الاحتياط...
رغد تبي تصرف وتاخذ الموضوع بمزح: تصدق على بالي هجوم هههههه...
وليد: ههههه حلوه...يا حلوك وانتي تضحكين..
رغد بلعت ضحكتها وسكتت:....................
وليد حب يغير الموضوع بالمره: ما خلصت فجر من التسوق..
رغد ارتاحت انه تغير الموضوع: لا وين باقي لها كثير..
وليد: انتم يا البنات عليكم حركات ما ادري وش تبي..يعني لازم دبي ..وش فيها الرياض..
رغد: لا بس هنا ماركات عالميه اكثر والبضاعه تكون جديده ..واحسن من الرياض مع ان الرياض فيها اشياء حلوه وتجنن بعد..
وليد: كل هذا مدح بالرياض هههه طيب واذا ما امداها تخلص من دبي وش بتسوي..
رغد: ما لها الا الفيصليه والمملكه والمجمعات اللي هناك..
وليد: اهااا..وكل البنات يسوون حركاتكم..
رغد: لالا مو كل البنات بعضهم..
وليد: وانتي؟؟
رغد حمرت خدودها: وانا ايش؟؟
وليد: اذا جابوا مهرك بتروحين دبي ولا باريس ولا وش بتسوين..
رغد: اذا جا ..فيها حلال..
سكتوا للحظات ..وليد يطالع رغد وبشكلها وحركتها ..كيف ترمش بعيونها كيف تنفس كيف تطالع.. كيف تشرب..كل شي فيها يدرسه وكأن عنده اختبار..
رغد كانت تطالع بالكوفي اللي معاها عشان تهرب من نظرات وليد..وتحاول تخفي توترها من جلوسها معه بعد لحظات مروا من عندهم العيال..
رغد في نفسها"وهذا الي ما حسبت حسابه"<<كانت تقصد تركي..
مشاري: وليد..ومعاك رغد وين على الله..
وليد: كانت جالسه لحالها فا خفت عليها..
طلال: وليش يا بنت خالي تاركينك لحالك..
رغد: لا انا تعبت من كثر المشي..
ماجد: وين شلة المطافيق..
رغد: ههههه حلوه .. بس ترى ما ارضى عليهم..وما ادري وينهم بالضبط..
تركي حشر نفسه من بين طلال ومشاري..وقال بمزحه وهي رزحه:وانتي ما شا الله فالتها مع وليد..
الكل ضحك الا رغد فاهمه وش قصده وانقلبت دنياها لانها متأكده اذا ما سكت تركي بيعلق مع وليد في مشكله وهي في غنى عن المشاكل..
راحوا العيال وجلسوا على الطاولات وصاروا يسولفون ..
تركي وسليمان واقفين..
سليمان: بتجلس؟؟
تركي وهو يطالع وليد ورغد ويغلي من داخل:بجلس معاهم...
سليمان: مو فشله..
تركي: عناد فيهم..
سليمان: كيفك...انا بروح ادور على ريم قلبي..
تركي بروحه الخفيفه: سمعت كلامي امس يا درج..
سليمان: فكرت فيه ولقيت فيه شي من الصحه..
تركي: اقول رح الفيزياء مأثره عليك..
سليمان: تكفى لا تذكرني تنسد نفسي..
تركي: انت روح لها وتنفتح نفسك..
سليمان: وانت صادق..
طبعا سليمان ترى ما يقصد يخون صديقه او يطعن فيه من ورى ظهره..بس حب انه يسلم عليها وعاد نفسه واحد من العايله..لان عيال عمها نفس الطريقه عندهم عادي يروح مخصوص يسلم على بنت عمه او بنت خاله وهو مصدق نفسه واحد من العايله..يعني لا تفهمونه غلط.وتركي كمان نفس الشي واصلا مستحيل يسوون شي في العائله اللي امنتهم على بناتهم واكلهم وشربهم صار واحد..وصاروا تقربيا من ضمن العائله وتعودوا على بعض..
راح سليمان يدور قلبه ريم ..
تركي جلس على نفس طاولة وليد ورغد..عشان ينكد عليهم..
تركي: ارحب بالوليد..
الوليد: مراحب بالتركي..
تركي: وش العلوم والاخبار..؟
الوليد: والله تمام..
رغد حست نفسها غلط..يعني هذا ولد عمها وهذا صديقه هي جالسه ليه..
رغد جات بتقوم الا تركي لف عليها يبي يكلمها قدام وليد..
تركي: كيفك يا رغد..
رغد على طول طالعة وليد تشوف ردة فعله بس كان ساكت وهادي..
رغد: الحمد لله تمام..
تركي انتبه انها خايفه من وليد بس كذا عناد بيزيد: مستعده للفصل الثاني<<ما عنده سالفه بس من اللعانه..
رغد وهي تاخذ شنطتها واغراضها:ا نشا الله..يله عن اذنكم ..ومشت..
تركي لحقها : رغد..
رغد وقفت في مكانها:وش يبي ... ولفت عليه..
تركي قرب من عندها:خذي ..نسيتي النظاره..وشكلك نسيتيني..
رغد اخذت النظاره: مشكور..
تركي: وانا...اخذتي النظاره وانا..؟؟
رغد: تركي روح عني بلا مشاكل..
تركي: تخافين من وليد ..؟
رغد وهي تطالع وليد اللي جالس: لا ما اخاف من احد بس ماله داعي المشاكل وعلى اشياء تافهه..
تركي منفعل: حبي لك اشياء تافهه..
رغد عصبت من انفعاله: تركي.اذا روقت لنا كلام ثاني.."وراحت وتركته"
تركي حس على نفسه انه معصب ورجع لعند وليد ..
وليد كان يناظر بالكوب اللي معاه..
سحب تركي الكرسي وجلس وهو سكت..
وبعد لحظات من الصمت..
وليد وبكل هدوؤ: تحبها؟؟
تركي فاجأه السؤال وما توقع ان وليد ممكن يسأله هذا السؤال:ميـــــــن؟؟
وليد بجديه وبنفس الهدوء: تحب رغد..؟
تركي ارتبك بس حاول يضبط اعصابه: ليش السؤال..؟
وليد طالع تركي ومازال يحاول يضبط هدوئه: اتوقع سؤالي واضح ..تحب رغد؟
تركي توهق وش يقول له..يقول ايه احبها.ولا يقول لا.. ولا وش يقول..
تركي: مثل اختي الهنوف..
وليد وعينه في عين تركي عسى يلاقي الجواب: اكيـــــــد...
تركي بثقه: اكيد...مثلك...مثل ما تكن لها من مشاعر انا مثلك..
وليد عصب بس حاول يكون بارد وصار يقلب الكوب: اهاااا..
تركي بخبث: طيب انا اللي بسألك سؤال وصريح وواضح....ليش تسأل..؟
وليد: كذا ابي اتطمن على بنت عمي ومستقبلها..
تركي: ليش انا ما اطمن..
وليد: انت وش عليك مو تقول ما تحبها...
تركي ارتبك: ايوه انا قلت ...بس افرض اني احبها..
وليد:ما راح افرض شي..لانه ما راح يصير .وحطه على بالك زين اذا فكرت فيه...زين..."وقام من مكانه"...وتراني ما اقصد شي من كلامي..يعني لا يصير بينا أي حزازيه ..ما زلنا اخوان اوكي وراح من عنده وجلس عند مشاري وطلال.وترك تركي بحيرته..
تركي في نفسه" لو اخطب رغد معقوله يوقف في وجهي وليد..ليش لأ باين انه يحبها..وكلامه اللي من شوي باين ان فيه تحدي..وبعدين معقوله حس اني احبها ..كيف حس والباقين ما حسوا..اكيد عشانه يحبها من قلب..مسكين يا وليد راحت عليك.. ما تدري ان رغد لي انا وبس..."

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نروح لعشيقنا الثاني اللي من زمان عنه واللي كلامه يفتح النفس وشوفته تشرح الخاطر بالنسبه لريم ولنا بعد<<ترني اتكلم عن نفسي..
سليمان شاف ريم ماشيه وهي تضحك مع العنود...
سليمان: يا حبي للبنيه هذي..ياناس ملاك يمشي من البرائه والطفوله والجمال..
سليمان سوى نفسه ماشي قدامهم وما انتبه لهم..
العنود: شوفي سليمان على باله يتمليح وكأنه ما شافنا..
ريم: اهبل فيه...مع انه ما يهون علي..
العنود: عشان مره ثانيه ما يستهبل..
ريم: خلينا نمشي وكأنا ما انتبهنا له..اوكي..
العنود: اوكي..
الهنوف: بنات انا بدخل المحل هذا..لا تروحوا بعيد.
ريم: خذي راحتك يا قلبي..
الهنوف تذكرت رغد وتنهدت ودخلت محل لللأكسسورات...
مشى سليمان وعلى باله انه لاهي وما نتبه لهم..وهم ماشين ونفس الحركه وكأنهم ما لمحوه من ارضه..
مشوا...مشوا...لحد ما مروا من عند بعض وكل واحد يتغلى على الثاني..
سليمان: معقوله ما انتبهوا لي...بسرعه احلق نفسك يا ولد.."ولف ونادى بصوت كأنه شاك"..ريــــــــم...؟؟
ريم لفت وكانها توها تنتبه له: سليمان؟؟؟؟ اهلين..
سليمان قرب من عندهم: تصدقون ما شفتكم..بس بعدين شكيت انه انتم...كيفك العنود؟؟
العنود: الحمد لله تمام..
ريم: حتى احنا تصدق ما شفناك ابد"وشددت على كلمة أبد وهي مبتسمه"
سليمان: هههه يا حليلكم بصراحه بالصدفه شفتكم هنا..
ريم في نفسها"يفضح عمره من زمان وانا قايله ما يعرف يرقع":بصراحه صدفه سعيده...
العنود ناويه عليه: وانت وش جابك لحالك..حتى صديقك مو معك..
سليمان: هاه..تقصدين تركي والعيال..جالسين بكوفي وانا بيني وبينكم ما اشتهيت اجلس فا قلت اتمشى شوي..
ريم تضحك على سليمان وعارفه حركاته اصلا مكشوفه: هههههه ما صادفت برغد اختي..
سليمان: الا كانت جالسه مع وليد..
العنود طيرت عيونها: جالسه مع وليد ليش؟؟
ريم في نفسها" اجل رحتي فيها يا رغد وش بيفكك من عنيد" ريم طالعت سليمان وتأشر له بمعنى فضحتنا..
سليمان فهم عليها:لالا هونت ما كانت جالسه مع وليد..
العنود: اجل وينها فيه وجالسه مع منو.؟
سليمان يتلفت يدور ترقيعه:هاه....كأني شفتها جالسه على الكراسي لحالها...
العنود: ايه صح احنا تركناها هناك ..بس وشوله تكذب..
سليمان: ما كذبت..خربطت..وشلونكم وش اخباركم..؟؟<<يبي يسولف بأي طريقه..
ريم: الحمد لله بخير..
العنود: وينك لا حس ولا خبر..
ريم تطالعها يعني خير تمونين عمتي..
العنود طنشتها: ايوه..
سليمان ومسوي نفسه شي: والله لهيت شوي مع العيال مثل ما انتي عارفه ما عندي وقت لشي..
ريم: اللي يسمعك يقول عندك عقار واسهم واراضي وشركه ما لها مدير وانت اللي بتديرها ومؤسسات محد بيمسكها الا انت........
سليمان: تكفين يا ريم بس..اعرفك اذا مسكتي خط ما سكتي..
ريم: هههه يا حليلك تعرفني..
سليمان: وش قلت على يا حليلك..
ريم تأشر بعيونها يعني عشان العنود فيه..
العنود ناويه عليهم:ليش انتو متى شفتوا بعض عشان تقولها وتقولك...
سليمان: ما ادري وين بس من زمااااااااااااااااااان مررررررره..
العنود: اهااا...
ريم كاتمه ضحكتها عشان حركات العنود بس رحمة سليمان االلي مصدق ان العنود ما تدري عن شي..
العنود: اجل نمشي..
سليمان: لا تونا ما بعد شبعنا منكم..
العنود: بقي لبكره...يله مشينا يا بنت عمي..
ريم ابتسمت: باي سلوم,,اشوفك اليوم بعد المغرب اذا طلعنا اوكي..
سليمان: اوكي...بااااااي...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد وهي تمشي تحس نفسها بتطيح بأي لحظه..وبتنهار من داخل كمان بأي لحظه..مشتته ..ضايعه..تلاقيها من وين ولا وين..من وليد اللي اليوم فاتحها بالموضوع يلمح لها..ولا تركي اللي ما تدري وش تسوي فيه...ولا الهنوف اللي زعلانه عليها وما تدري ليش....وعندها زعل الهنوف اهم من الكل..الهنوف صديقة عمرها ..وقفت معها بكل لحظه..حتى انها توقف معا ضد اخوها..وش تبي اكثر من كذا صديقه...صديقه تفديها بروحها وبحياتها..وما تتوقع ان راح يمر عليها بحياتها كلها وحده مثل الهنوف..تدور رضاها وتبديها على نفسها..وما تقول لها الا ابشري ولبيه ومن عيوني..رغد ما تعدها الا من غلاة ريم واكثر بعد..امنتها على كل اسرارها الا سر واحد اللي هو عن وليد اكيد..لانها ما راح ترضى على اخوها وراح تقول لها يا وليد يا اخوي بس ما تخلين اخوي كذا معلق وحتى وليد بعد..طبعا هذا الكلام الصح وما فيه نقاش....

صارت تمشي بلا هدف اصلا ما تدري وين تروح..مرت من عند محل وتعدته بعدين رجعت له..فيه بنت تعرفها زين..بنت تموت فيها ولها الغلا كله وتميزها من بين الف وحده..
دخلت عندها في المحل شافتها تشيل سلسه فيها حرفAوبعدين قالت: ما عندك نفسها حرفR..
رغد في نفسها" يا حبي لها تفكر فيني حتى وهي زعلانه ويلومني فيها بعد قلبي والله"
صاحب المحل: واللهRما فيه..
الهنوف: حسافه..
جا صوت من وراها وحط السلسه قدامها: مو هذي احلى واحسن..
كانت سلسله فيهاA,R وبينهم قلب مايل وحلو..
الهنوف لفت تعرف صاحبة الصوت زين: رغـــــــد...؟
رغد ابتسمت لها: على سن ورمح..
الهنوف ما تحملت تبعد عن صديقة عمرها ثانيه زياده..وعلى طول حضنتها: خلك تسوينها مره ثانيه"وضربتها بخفيف"
رغد وهي ضامتها: ههههههه طيب وش سويت انا اصلا..
صاحب المحل يطالعهم مستغرب..بس مبسوط عنده بنتين وكل وحده تقول الزين عندي ولا وبعد رومنسيات بالمره...
الهنوف بعدت عنها: وبعد ما تدرين وش سويتي..
رغد: وش دراني ..ما اذكر اني سويت شي يزعل نصفي الثاني..
الهنوف: خلينا نطلع شوفي هذا بيكلنا بعيونه..
رغد: ههههه واضح..
اشتروا سلسلتين نفس اللي اختارتها رغد وحده لها ووحده للهنوف..وطلعوا من المحل..
رغد: ايوه وش سويت لك يا الدلوعه...
الهنوف: بالله ما لاحظتي اسلوبك معاي ..مطنشتني وحاقرتني.ولي كم يوم ما جلست معاك وقعدنا نسولف مثل ايام قبل..
رغد تذكرت اللي صار: اهاااا..عشان كذا زعلانه..معليش يا قلبي واسفه واذا تبين بوسه بعد انا حاضر..
الهنوف ابتسمت: ايه ابيها..
رغد باستها من خدها: تكفين ارضي علي..
الهنوف: ههههه رضيت عليك..وانا اقدر ازعل...انا اذا مره مره شلت عليك شوي..اما ازعل لا هذي كبيره وماني بقدها..
رغد تطالعها بحب: الله لا يفرقنا..
الهنوف: امين..
رغد: ونتزوج بيوم واحد..
الهنوف: هههههه امين..بس وش جاب طاري الزواج..
رغد: تخيلتنا عرايس مع بعض ..هههههه.
الهنوف: الله فله...يله خذي اخوي وانا اخذ اخوك..
رغد في نفسها" يا ليتها كذا سهله خذني جيتك":حبيبتي هذا زواج مو لعبه..
الهنوف: اذا ما اخذتي اخوي ترى انتي الخسرانه..بس انا بأخذ اخوك..
رغد: يحصله وحده مثلك ويقول لا...مفروض يحمد ربه ليل نهار وصبح ومسا ان ربي رزقه بوحده مثلك..
الهنوف: الله يسلمك يا قلبي..يا ربيه قد ايش اشتقت لك..
رغد: هههه حتى انا والله...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
خلونا ناخذ لفه على فجر ونوف وعبير..
عبير ونوف طلعوا الشيب في راس فجر..
عبير: فجر خذي هذا يجنن عليك..
نوف: عز الله فصيّل راح فيها..
فجر: انهبلتوا البس هذا...على رقبتي البسه..
عبير: وش فيه..شوفيه وش حلاته..
كان قميص نوم..فتحت الصدر كبيره بالمره وغير هذا شفاف بالمره يبين كل شي تحته...وطوله لحد الركبه..وغير كل هذا كل فتحات كثيره من عند الفخذ الى اخر شي..
فجر: بصراحه تكلفوا فيه..
نوف: لا عاد فجر اخذيه..وقولي لنا وش ردة فعل فيصل اذا لبستيه...
فجر: مهابيل انتو..اصلا عسى البس عنده بيجامه وزين عليه..
عبير: علينا هاه...طيب شوفي هذا شورت ومعاه تي شرت قصير يطلع بطنك ومن فوق توب..هاه وش رايك..
نوف تضحك: خذيه وش فيك ساكته..
فجر: صدق سخيفين والاسخف اللي يعطيكم وجه..
عبير: ههه يا حليلها تستحي..
فجر طلعت من المحل وخلتهم..وهم خذوا قميص النوم والشورت وطلعوا..
فجر: ابدخل هذا المحل واذا دخلتوا معي يا ويلكم..
عبير: ايه هين نخليك بروحك ..ما يصير يا قلبي..
نوف: انتي اختي ولازم اساعدك..
فجر: انتو تساعدون ..انتو تغثون الواحد..
عبير: هههههه تحملينا بالطيب بالغصب تحملينا..
فجر: يا ليتني ماخذه معي رغد والهنوف كان ارحم لي مية مره..
نوف: ولا يهمك نعوضك عنهم..
فجر وهي تدخل المحل: يارب صبرني..
نوف/ حرام رحمتها..
عبيرتستهبل:احسن عشان مره ثانيه تحرم تتزوج.
نوف: ليه فيه مره ثانيه بعد..
عبير: عشان تاخذين عضه وعبره فهمتي..
نوف: انا بشتري بدونك الله يعافيك ويجزاك خير ما ابي منك شي..
عبير: في الحلم يا ماما ..انا بجي مع كل وحده فيكم حتى لو كنت متزوجه..وبنكد عليكم كلكم..
نوف: وانا ماراح اخليك بنكد عليك..
عبير: اصلا تحسبيني بستحي وحركات ماسخه..اصلا انا اللي بشتري مثل هذي الاشياء وألعن بعد..
نوف: هالبنت هذي ما فيها ذرة حيا..
عبير: عادي خلوكم فري مثلي..
نوف: والله احس العكس اذا تزوجتي..
عبير: امشي بس خلينا نروح عند فجير ونطفشها لما تصيح..
نوف: يا نذلك..
عبير وهي تمشي: طالعه عليك..
ودخلو عند فجر ومسكينه طلعوا لها قرون في راسها وجابوا لها الشيب قبل حينها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جا المغرب ورجعوا من السوق هلكانين ومنتهين..
فجر وهي تحط الاكياس: يا ويلي تكسرت ما عاد فيني حيل..
العنود: احسن هذي الي تتزوج بدري تستاهلين..
نوف: سبحان الله نفس كلام عبير..
عبير والعنود جنب بعض ولزقوا وجيهم في بعض وكأنهم بيصورون وابتسموا ابتسامه تجيب الهم: هيهيهي عادي خوات..
ريم: هههه الحمد لله والشكر بس على العقل..
العنود: اعصابك يا الثقل..
ريم رزت نفسها: احسن منك يا الخبله..
رغد: تكفون بلا هالمزح لانه بيقلب جد..
ريم قربت من عند رغد: وينك اليوم اختفيتي..
رغد: اسكتي واللي يعافيك ترى بأبكي عليك الحين..
ريم: اجل هذي يبلها سهره بالليل مع بيبسي مع توكس مع ليز بالتوابل الشرقيه..
رغد: انتي بتسمعين سالفه ولا بتشوفين فلم..
ريم: عادي كلهم مثل بعض..
الهنوف: هاه رويم وش عنك تنكدين على صديقتي..
ريم متعجبه: تراضيتو...؟؟؟؟
رغد: بسم الله وش درا ك ان احنا متزاعلين..
ريم: الحمدلله والشكر باين ان الهنوف زعلانه وانتي معطيتها اشكل<<تحب الفتنه..
الهنوف تعرف حركات ريم:لا الحمد لله تصالحنا قبل لا يتشمتون فينا العذال..
ريم بتهديد: قبل لا يتشمتون فيكم العذال هاه طيب"وصرت تصارخ"..بناااااااات..بنااااااااااااااات..
الكل التفت على ريم. وريم تكمل: ترى الهنوف ورغد تهاوشوا هواش ما قد شفت بحياتي مثله ..هواشي انا والعنود ما يجي قده..
نوف: صدق غربيه..؟
شجون قربت من عندهم: حرام ليش الزعل والجفا..
رغد: وينى فيه ..في بيت القصيد عشان تقولين الجفا...
عبير والعنود يتمسخرون فيهم: هههههههههه
العنود: ومسوين صديقات وهم على جنب..
عبير: ولا ورمنسيات يا شيخه روحي زين..
ريم تطالعم وهي ترفع حواجبها وتنزلها تحرهم..
مها: ترى علي كيكة الصلح..
رغد: ما اقول الا حسبي الله عليك ونعم الوكيل فيك يا رويم.
الهنوف: كذا كذا يا ريم.هين خلك تقولين ولد خالي المزيون والله لو تحلمين فيه ما خطبتك له..
طبعا كانت ريم مو تحب ولد خال الهنوف بس كانت معجبه فيه وبجماله..
ريم: بليه واشربي مويته..مالت عليه ..جا اللي احسن منه ويغطي عليه..خذيه انتي..
الهنوف: افا قلبنا..
ريم: اجل ذالتنا فيه.
الهنوف: ومن هو تكفين اللي يغطي على ولد خالي اللي مطيح نص بنات الرياض ومسدح النص الثاني..
ريم: واحد ما يجي ظفره هذا ولد خالك.
الهنوف: والله انتي الخسرانه..
ومازالو العنود وعبير يتمسخرون في رغد..
ريم: بس ابشركم رجعوا لبعض"وقالت لرغد" رحمتك..
العنود: حسافه ما وسعنا صدورنا..
عبير: مسرع ..حشى انا واختي اللي هي اختي قعدنا اسبوع..
العنود: لالا اتوقع اسبوع ونص..
عبير: ايه اسبوع ونص وانتي وياها 24 ساعه ما كملتوا...
رغد: يمه.بسم الله علينا من عيونك انتي وياها..وش تحسبيني مثلك انتي واختك علاقتكم مثل الريشه يهزها كل شي..لا يا حبيبتي انا والهنوف مثل الجبل ما يهزه ريح..
العنود وعبير سكتوالان رغد معها حق على اتفه شي تزاعلوا وطولوها وهي قصيره.
الهنوف: حرام شكلك جرحتيهم.
رغد: عادي يحطون ديتول هههه..
ريم: هههه يا خف دمي.بصراحه اختي فيها خفة دم ماهي عند احد..
رغد تستهبل: الله يسلمك هذا من ذوقك..
فجر: ما قررتوا وين راح تطلعون...
ريم: وش رايكم نروح السنيما ونشوف كيف الحال...
العنود: مين هشام الهويش..يله قدام..
عبير: الله بشوف هشوم..
رغد: اجل كلموا العيال..
العنود: انا بدق على وليدوه واشوف..
واتصلت...
وليد: الوووو..
العنود: وليدوه اسمع<<ما عندها وقت..
وليد: عبد عندك..تكلمي زين...
العنود: اخلص علينا..البنات يبون يشفون فلم كيف الحال..
وليد: انتي ولا البنات<<عارف حركات اخته...
العنود: انا والبنات وش قلت..
وليد: بنات عمي ابو مشاري وش قالوا..
العنود: ريم ورغد منهبلين بيون يشوفون هشام..
وليد: اجل رغد تبي تشوف هشام هاه...
العنود: كلنا مو هي لحالها هههه..
وليد: انسي..انسي اني اوديكم..ولا غيروا الفلم...
العنود: وليد تكفى عاد بلا سخافه..
وليد: فلم هشام لا لو تحلمين..
العنود ابعدت الموبايل عن اذنها: بنات يقول فلم هشام لا..
رغد: ليش؟؟؟
وليد سمعها وانقهر زياده...
العنود: وش دراني عنه المتخلف..
ريم: رغد كلميه اكيد بيوافق"وتغمزلها"
العنود: تكفين رغد كلميه..
رغد في نفسها" هين يا رويم اوريك":لا وش اكلمه..
فجر: رغد ولد عمك وش فيها...
عبير: بلا سخافه.خلينا نشوف الفلم..
شجون ومها ونوف: تكفين بليييييييييز..
رغد رضت بالامر الواقع: اوكي جيبي الموبايل..
العنود تكلم وليد: اسمع هذي بنت عمي بتكلمك..
وليد توهق: أي بنت عم لا تكون ريـــــــ
رغد قطعته: الووو..
وليد خق على صوتها: هلا والله وغلا..
رغد: اهلين وليد..
وليد: انا على صوتك ما اقدر...
رغد ابتسمت: احم...وليد بليز خلنا نروح نشوف الفلم..
وليد انحرج: فلم هشام لا ومستحيل..
رغد: طيب ممكن اعرف ليش..؟
وليد: بصراحه اغار عليك...تقعدين تطالعين هشام وانتي منهبله عليه مستحييييل..
رغد: خلاص ما راح اطالع بس البنات يبون يشفونه حرام..
وليد: ونطلع انا وياك مكان ثاني..
رغد في نفسها"صدق عمره الولد":لا وين نطلع مكان ثاني..نقعد معاهم بس ما راح اطالع عشانك بس .وبعدين من قال لك اني احب هشام..
وليد: ما يحتاج احد يقول..البنات كلهم منهبلين عليه..
رغد: هههه عاد انا غير..ما نهبلت عليه ولا شي<<ايه هين..
وليد: اذا كان كذا اوكيه ترى بس عشانك..
رغد: اوكيه.تسلم والله..باي..
وليد:باي..
رغد: خلاص وافق..
كانوا البنات يطالعونها وهي تكلم...وكانت كأنها تكلم خطيبها..
ريم: وش دعوه ها الابتسامات والدلع..
رغد: انتوا احمدوا ربكم وافق وبعدين مفروض تشكروني وتحبون راسي بعد..
عبير بخبث: وانا اقول عقل اخوي مفقود اثره معك..
العنود: وليد رايح فيها..ورايح في حب رغدوه..
رغد توترت عشان البنات كلهم فيه: اقول أي حب وخرابيط انا بنت عمه وهو ولد عمي وبس...
الهنوف تطالع عيونها زين: بس شكلك وعيونك تقول غير كذا..
رغد خافت تحس عليها الهنوف لان الهنوف ما يحتاج تفهمها على طول:لالا يتهيأ لك..وبعدين محجرين لي ليش..قوموا البسوا وتكشخوا..يمكن نشوف هشام..
العنود تصرخ: آآآآآآآآآآآآآآ يا هشام يا قلبي عليك..
عبير: اذا شفته والله بسلم عليه ويكمن ابوسه بعد..
نوف: يعني مسويه فري..
فجر: ما عليك منها كلام بس.
شجون: فجير ما تحبين هشوم..
فجر: الا اموت فيه بس خلاص الحين انا مرتبطه بزوج ما يمديني أراهق.. 
البنات ضحكوا على فجر وبعدين قاموا يتلبسون ويكشخون...

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@



الجــــــزء الثـــــــاني والثــــــلاثون..


لبسوا البنات وتكشخوا عشان عندهم امل انهم يشوفون هشام الهويش اللي فاز بقلب ستار اكاديمي 2..
اتصل وليد على العنود..
وليد: هلا العنود..
العنود: هلا..
وليد: ما خلصتوا..؟؟
العنود: الا خلصنا..دقايق وحنا تحت..
وليد: اوكي..
مشاري: وش قالوا..
وليد: الحين بيجون...
طلعوا البنات من سويتهم ومروا على امهاتهم عشان يخبرونهم انهم بيطلعون..
ام مشاري: فلم هشام؟؟
ريم: ايوه..
ام مشاري: بنجي معاكم..
العنود: لالا تقولون..
ام ماجد: استحي على وجهك وبنجي نشوف اول فلم سعودي..
فجر: اجل يله بسرعه..
نوف: ترى العيال موصله معاهم..
ام فواز: ينتظرون وش وراهم..
عبير: بس استعجلوا نخاف الفلم يبدى..
ام سليمان: دقايق ونصير جاهزين..
مها: بصراح امي خطيره بتحظر معنا الفلم..
ريم: ليه امك ما تشوف افلام..
مها: حتى التلفزيون ما تطالع..
رغد: اجل امي بتخربها ههههه..
مها: هههههه شكله كذا..
اتصل وليد للمره الثانيه...
وليد: عنيد ووجع ما صار..
العنود: ابشرك الحريم بيجون معانا..
وليد: يا ليل وشوله يجون...؟
العنود: عاد وش اسوي فيهم..
وليد: خلاص اوكي..
العنود: باي..
طلال: وش عندهم بعد..
وليد: امهاتنا بيجون..
تركي في نفسه"وما لقوا الا اليوم..يعني ما راح نفلها.."
سليمان بضيقه: تركي امي بتجي..
تركي: وش اسوي لك حتى امي بتجي..
سليمان: حسافه كنت مخطط على اشياء كثيره.
تركي: اجل اجلها..
سليمان: عاد امي لو الف وجهي بس..سوت فيني كباب..
تركي: هههه أجل بعلم عليك..
سليمان: اوووف..
تركي: عيب عليك هذي امك...افا بنت تخليك تبيع امك.
سليمان: واللي يعافيك اسكت..
تركي: هههه ترى الحال من بعضه..
نزلوا البنات والحريم معاهم..
فيصل: وش جابهم..؟
ماجد: امك يا اللي ما تستحي..
فيصل: كنت ناوي افلها مع زوجتي..
ماجد: لاحق على الشقى..
ركبوا البنات بالجمس ومشاري يسوق فيهم..والحريم بالجمس الثاني وماجد يسوق فيهم..والعيال تفرقوا في سيارتين صغار..وتحركت السيارات كلها..
مشاري: يا حليلهم متحمسين.وأولهم الوالده..
رغد: على قولة خالتي ام ماجد اول فلم سعودي..
مشاري: ههههههه والله انهم داعسات..
ريم تتكلم من المرتبه الاخيره: ولا ومنهبلين على هشام..
مشاري: ههههه وانتو؟؟
رغد: لا احنا عادي ما همنا..<<قابليني بس..
مشاري : كلكم<<<يقصد الهنوف
رغد: اذا كنت تقصد الهنوف فهي هي الوحيده اللي تموت فيه.
مشاري رفع صوته: اجل الهنوف تحبه..
رغد كاتمه ضحكتها وتهز راسه بالإيجاب..
الهنوف انفعلت: والله ما احبه ولا اطيقه واللحين اكرهه..
مشاري: هههه تراها عصبت..
الهنوف: رغيد مره ثانيه تكلمي عن نفسك..
رغد: ترى امزح هي الوحيده اللي عادي عندها..
مشاري: اكيد هذي الهنوف..العقل والثقل كله..
الهنوف حمر خدودها وابتسمت..وتحس نفسها طايره في السما ولا تبي توصل الارض ابد.تبي تصير طايره مع مشاري وبس..
ووصلوا للسنيما واخذوا كروت..
طلال توه طالع من اللي بيع تذاكر: اووووف حشى خلصتوا التذاكر حتى اللي وراي ناظرني بحقد..
فواز: هههههه يله ادخلوا..
كانت جنبه بدور تمشي..
فواز: روحي مع البنات لا تصرين لازقه فيني...
بدور: فواز قصر صوتك هذا اولا..ثانيا انا زوجتك ما يحصل لي اجلس معاك..
فواز ينهي الموضوع: انا بجلس مع العيال...وانتي روحي مع البنات مع الحريم اللي تبين واتوقع كلامي مفهوم..
بدور : خلاص نأجل نقاشنا اذا رجعنا..
فواز: لا تأجيل ولا شي..لأني ما راح انام بالسويت حقنا بنام مع العيال..
بدور خنقتها العبره: العيال.....العيال...صرت اكره هالكلمه من كثر ما تقولها ..يا اخي افهم انا زوجتك..
فواز: انتهى النقاش انا رايح..
وراح وتركها ولا كأنه زوجها او مسؤل عنها..
خليني اتكلم شوي عن بدور اللي ما اخذت دور كبير في الروايه...
بدور بنت مره جميله..جمالها برئ وهادي وفي نفس الوقت جذاب..انفها صغير وشفايفها صغار..وعيونها متوسطه ورموشها كثيره وكحيله..وشعرها اسود وقيصر وناعم..ما هي بيضا..تقريبا نقول عنها حنطيه..جسمها روعه مع انها جابت طفلين..بالنسبه لي اطباعها..اكثر بنت طيبه في الكون كله .ما تعرف كلمة لا..اللي مكونه من حرفين..شخصيتها مره ضعيفه..اللي ينقال لها تنفذه بدون نقاش..ورحومه وحساسه وفيها كل الرومنسيه والرقه..تزوجها فواز عن حب..لكن بسبب شخصيتها صار يتسلط عليها.. صحيح يحبها بس ما صار يبين لانه يعاملها بخشونه..وغرضه انه يقوي شخصيتها .لكن ما تغيرت.كان يبيها تصرخ عليه وتزعل وتروح بيت اهلها..بس كل هذا ما حصل ولا مره.دايما يحطها في بيت اهلها بالاسابيع وما تقول له شي..بعض الاحيان يسافر وما يخذها معه كمان ما تقول شي..ينام عند ربعه وبعد ما تقول شي...عشان كذا فواز يتنرفز ويعصب عليها بس يحبها ومستحيل يتخلى عنها..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ودخل الكل وجلسوا العيال قدام ووراهم البنات والحريم ..وطالعين مؤدبيييين ههههه ..
وجلسوا يطالعون الفلم وميتين من الضحك على هشام وحركاته وذايبين عليه..
فجر: واااي رومنسي صاير..
ريم: آآآه يا قلبي عليه..
عبير: ما تعرفون وين ساكن؟؟
رغد:لا بس ليش..؟
عبير: بروح اخطبه ههههه..
نوف: ما تنلامين ههههههه..
شجون: شوفي كيف ميس حمدان دايخه عليه..
مها: يا قلبي محد يلومها..
ريم: اوقول دوروه بين الحضور..ترى صديقتي يوم كان الفلم معروض في البحرين كان موجود ويطالعه..
وصاروا البنات يتلفتون يدورونه..
ام مشاري: وش فيكم؟؟
ريم: يمه سمعنا انه بيحضر معنا..
ام مشاري: صدق!!!"وصارت تدور معاهم."
ام ماجد: عنيد هشوم هنا...؟
العنود بتهديد: هشوم هاه..بعلم ابوي عليك..
ام ماجد خربتها: علميه من زينه يكفي اني متحملته هههههه..
عبير: ترى أصدق واقوله..
ام ماجد: امزح..وين ابو ماجد بعد عمري كلي فداه زوجي ابو عيالي..
ام تركي: ههههه احلى يا الرومنسيه..
ام سليمان: اثرك ما انتي بسهله..
ام مشاري: زوجها يحق لها تتغزل فيه..
ام فيصل: عسى بعد هو يتغزل فيك..
العنود فضحتهم: والله ما يقصر..
ام ماجد استحت:لا تبالغين...
ام فيصل: هههه يا حليلها تستحي..
وكملوا الفلم والعيال اعقل منهم ما فيه حتى ما لفوا وجيهم ولا مره ..حتى عيال عمهم ما شين كذا على الصراط المستقيم ههههه
ومشعل ولين ..محمد جالس بينهم وما خلا لهم مجال يسولفون مع بعض...
خلص الفلم وطلعوا .. وعند البوابه..
ام مشاري: وين ودكم تروحون...؟
رغد: ماما خلينا نروح البحر ونقعد لما الفجر..
ام فيصل: والله ما هي شينه..
ام مشاري : هاه وش رايكم؟؟
الكل: اوكيـــــــه...
ام مشاري: اجل نقول للرجال ونطلع..
ريم: خلونا ناخذ شاليه لليله وحده .
ام مشاري: اوكيه لعيونك بس.."وهي تقول هالكلمه كان سليمان توه طالع ويطالعها وابتسم لها وبانت غميزاته..ريم ذابت من نظراته وابتساااااامته وطاحت في حضن امها..
ام مشاري: خلاص بعدي عني..
ريم: ههههه يمه خليني..
ام مشاري: اذا انتي مشتاقه لي تعالي عندي واقعدي عندي مو تنحاشين مني..
ريم وهي تطالع سليمان وهو يتكلم وذاايبه عليه: من عيوني..
جرتها العنود من حضن امها..
العنود: خلاص وخري عن خالتي..
ريم: وش عليك..سبحان الله ناس حقوده..
العنود بخبث: ما اسمح لك تستغلين خالتي لمصالحك الخاصه"وصارت ترفع وحواجبها وتنزلها"
ريم: انا وامي نصلح..يلا بس مشينا..
ورجعوا للفندق عشان يستعدون للرحله..
وخلال ساعه وحده جهز الكل وانطلقوا بسياراتهم..وصاورا يدورن شاليه..لانهم ما حجزوا ما يعرفون اماكن كثيره بدبي..
ووصلوا لشاليه مره فخم من برى..
فـــــــي سيارة الرجال..
ابو مشاري: اتوقع هذا زين وش رايكم؟؟
ابو ماجد: والله شكله ما عليه كلام..
ابو فيصل: توكلوا على الله بس...
واتصل ابو مشاري على مشاري عشان ينزل ويتفاهم معاهم واذا كان في شاليهات فاضيه ولا لأ..
نزل مشاري وحجز الشاليه ودخلت العوائل بسياراتها داخل الشاليه..ونزل الكل..
العنود: بصراحه فن..
ريم: ابدااااع..
رغد: واااااو..
عبير فاتحه فمها:.........لا تعليق..
شجون مها يحضنون بعض:مرررررره نايس..
فجر: رومنسي يصلح لي..
نوف: روووووووووعه..
وبعدها مثل العاده لازم جوله تفقديه واستكشافيه للمكان..كان الشاليه بالمرررره كبيـــــــــــر ...في الوسط نافورة مويه كبيره بالمره فيها انوار من كل الالوان وعلى راس النافوره فيه مجسم لبنت ويطلع من فمها مويه..وحول النافوره كراسي... وكمان فيه ملعب كبير لكرة القدم ..وجنبه للتنس والطائره..غير غرفه للبلياردوا وفيه العاب ثانيه...وكمان فيها مسبح خيالي ابداع..كان كبير بالمررررره ومن داخله انوار معطيته جمال وارضيته مرسوم رسمة اثنين ما سكين بعض ويسبحون..وعلى اطرافه فيه مثل الناوافير الصغار تصب في المسبح نفسه...وغير كل هذا كان في كل مكان في الشاليه ورد ..جوري..ياسمين..فل..نرجس..كل كل انواع الورد..وللجلسه فيه مثل المجلسين وكلها زجاج عاكس..حطوا واحد للحريم والثاني للرجال ..وبين كل واحد مسافه..وفيه اكيد باب يطلعك للبحر من الجهه الثانيه للشاليه..
وبعد رحلة الاستكشاف...
رغد: بصراحه احترت وين نجلس فيه..
الهنوف: المكان يرد الروح..
عبير: خلونا نجلس على الكراسي هناك..
مها: انا اقول اول شي نجلس مع امهاتنا شوي وبعدين نفلها..
ريم: وش تبين فيهم..
شجون: ريم انهبلتي..
ريم: لا استخفيت ههههههه..
رغد: انا راي من راي مها..
البنات وافقوا وقرروا يتكرمون ويجلسون معاهم..
اول ما دخلوا وجلسوا..
ام مشاري: تبون شي....
عبير: لا خالتي مشكوره..
ام ماجد: اجل اكيد محتاجين شي؟؟
رغد: لالا ما احتجنا شي تسلمين..
ام فواز: اجل فيكم شي..
فجر: يا ناس نبي نجلس معاكم يعني الا يصير فينا شي..
ام تركي: غريبه ما هي من عواديكم..
الهنوف: قلنا ما لنا غير امهاتنا..
ام سليمان: الله يحيكم ..هذي الساعه المباركه..
ريم: الله يحيك خالتي..
بدور كانت ساكته مثل كل مره.صار لها سنتين وهي على هالحال تجي كمالة عدد بس ما تناقش ما تسولف اغلب كلامها سم وا نشا الله وبس..حتى الحريم حاولوا انهم يشاركونها بس ما تحب تشارك احد..دايم ساكته وتفكر بفواز وعيالها وخايفه تخسرهم اثنينهم والسبه فواز ومعاملته لها..
رغد حست فيها" بدور غربيه ما دخلت مع الحريم ولا جات معانا..صايره محايده بس لازم اكتشف وش فيها..ما كانت كذا اول ما تزوجت فواز.كانت مرحه وحيويه وتسولف وتتكلم وتضحك اما الحين ولا علامه على وجهها..بس شكل عندها مشاكل..يا عمري والله تنرحم.."
راحت رغد وجلست جنبها..
رغد: هلا بدور كيفك..
بدور تطالع فنجان القهوه اللي معها: الحمد لله مثل كل يوم..
رغد: وكيف القمرين دحوم وشهود..
بدور: الحمد لله مثل الفل شوفيهم..
رغد بتردد: طيب ممكن اقول لك كلمتين وتتقبلينها مني..اذا عجبك كلامي عال العال..واذا ما عجبك قولي لي معليش ما احب اتكلم اوكي..
بدور طالعت رغد وابتسمت لها: اوكي..
رغد: بدور انتي بالمره متغيره دايما تفكرين وشايله هم على قلبك..وين ابتسامتك وين وسواليفك..ما عاد صرتي بدوره الاولى اللي اذا جات مع الحريم دخلت جوهم واذا جلستي معنا دخلتي الجو كمان..الحين احسك حزينه ومكسور خاطرك..اعتبريني اختك ..صديقتك وفضفضي لي..وان شا الله سرك في بير واعرفي ان كل مشكله ولها حل وكل ازمه بعدها فرج بس لازم نسعى ونحاول وما نسكت..نشارك اللي حاولينا فرحنا وحزننا ..ما يصير تكتمين في قلبك كذا.فاذا حابه تحكي لي انا موجوده ومستعده اسمع لك بأي وقت مع اني اتمنى ان الحين نتناقش في الموضوع..
بدور تطالع رغد وعيونها امتلت دموع: وش احكيلك يا رغد وش اخلي...
رغد: انتي ابدي من الاول..
بدور: وش رايك نطلع شوي ونشم هوا..
رغد: اوكي..
وطلعوا وجلسوا عن النافوره..
بدور: انا مشكلتي مع حبيبي وزجي واهلي وناسي كلها..
رغد: فواز..
بدور: ايوه فواز..فواز كان كل شي بحياتي ومازال..ومثل ما انتي عارفه ان احنا تزوجنا واحنا نحب بعض..
رغد ابتسمت: بسم الله عليكم كنتوا مثل طيور الكناري..
بدور وكأنها تبتسم لماضيها: كنا يا رغد كنا..اقول لك سالفة فواز من البدايه..اول ما تزوجنا كنا سمنه على عسل..عايشين حياتنا طبيعي كلها حب ورمنسيه..بعد ست شهور حملت بدحوم وكمان كان الوضع عادي.لكن بعد الولاده ما ادري وش صار لفواز..قلب علي ميه وعشرين درجه..صار بس يصارخ و ينافخ..
رغد بتردد: طيب يضربك؟؟
بدور: لالا الحمدلهك ما وصلت للضرب..كرهني يا رغد كرهني..ما يطيقني..كله يحقرني ويحط من كرامتي المرفوعه طول عمرها..مع اني ما اذكر اني سويت له شي..او اني جرحته او حتى ما قد رفعت صوتي عليه..كان لما يصارخ ما ارفع صوتي عليه احترام له..يحطني في بيت اهلي اسبوع..هذا غير اني كل اسبوع لازم انام عند اهلي اربعاء وخميس وجمعه..وبالطقاق يجي ياخذني...طبعا ما ينام في البيت دايم عند ربعه..
رغد متفاجئه: معقوله فواز كذا..
بدور: كل شي معقول..حتى لما حملت بشهد توقعت بيتغير الا زاد اكثر واكثر واكثر..كل يوم يزيد صد وجفا وبعد عني..صارت حياتنا جحيم وما تنطاق..صرت اتمنى اني اجلس معاه يوم كامل بدون هواش او حتى بهواش معليش بس اجلس معاه..تخيلي يا رغد حتى بالفندق هالايام هذي ينام مع العيال وتاركني لحالي..
رغد مصدومه مو قادره تستوعب ليش فواز يعمل كذا مع بدور اللي اطيب منها بالكون ما فيه..
رغد: طيب ما عرفتي السبب..
بدور: لو اني عارفه السبب بيكون هذا حالي..
رغد: طيب سألتيه سبب بعده عنك...ناقشتيه...
بدور: ما يعطني وجه ابد..ما يتناقش معاي كثير واذا حاولت قال النقاش انتهى سكري الموضوع..
رغد: وانتي تسكرينه؟؟
بدور: ايوه اكيد..
رغد: اكيد فيه سبب ينرفزه..يعني في حلقه مفقوده في السالفه..
بدور: لا والله هذي السالفه من اولها لآخرها..
رغد: الحلقه هذي مو عندك..عنده هو بس كيف راح نعرفها..لازم تفكرين معاي كيف نخلي زوجك يتكلم عن حياته الزوجيه ومع مين...
بدور: فواز ما اتوقع انه يحب يتكلم عني ابد..
رغد: لو ما يحبك كان طلقك..
بدور: لا يمكن عشان عياله..
رغد: خلاص ولا يهمك انا اللي بحل لك الموضوع..
بدور: كيف؟؟
رغد: اصبري بس اخطط وبعدين اقول لك عشان التنفيذ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــد البنــــــــات....
كانوا البنات يسولفون ومندمجين في السوالف ورن موبايل فجر..
فجر شافت المتصل وابتسمت وقالت بفرح: الووو..
نوف: اكيد فيصلوه النشبه..
ريم: ليه فيه غيره..
فيصل: هلا والله وغلا بهالصوت..
فجر: هلا فيك.."وقامت عنهم وطلعت"
فيصل: وش ذا التغلي والحركات وش عندك ما عاد تعطيني وجه..
فجر تضحك: ابي اشوف غلاي..
فيصل جا على باله قصيده وبصوت رومنسي:
اسأليني عن غلاك وحبك المنسوج فيني..
أسأليني يا حياتي دام لك بالقلب ديره..
كل ما شفت القمر حسيت وجهك يحتريني..
وكل ما شفت الزهر شميت ريحك في عبيره..
لو صحاري نجد تسألني عن الحب الحقيقي..
قلت حبك..ثم حبك..ثم حبك يا الاميره..
فجر فرحت من قلب: هههه تسلم لي واله يا بعد عمري..هذي من قصايدك..
فيصل: وربي ان هذا الكلام ما يطلع الا اذا سمعت صوتك وهمسك ولا اذا شفت حلا وجهك..
فجر: تسلم والله يا قلبي..فصول حياتي..
فيصل: هلا بقلبي..
فجر: تدري اني اموت فيك..
فيصل: اجل انا وش اقول..اعشقك..اهواك..احبك..اموت عليك..هيمان فيك..ذايب عليك..
فجر: هههههه خلاص صدقتك والله..
فيصل: فجر انتي حياتي ودنيتي..انتي الماضي عندي والحاضر ومستقبلي..
فجر: فصولتي حتى انا صدقني ان حياتي ما صار لها طعم الا لما دخلت فيها..صرت استمتع بأي شي لانك دايم معاي بقلبي وفكري ووجداني وروحي..
فيصل: اجل ما دامه كذا..يله تعالي عندي..
فجر: طيب بعد شوي..
فيصل: لا يعني كذا ما تحبيني..
فجر: لالا خلاص جايتك الحين..وش رايك نروح عند المسبح..
فيصل: اوكي يلا انا رايح..
فجر: وانا جايتك باي..
فيصل: باي.
فجر طلت على البنات واشرت لها انها بتروح وتأشر على الخاتم يعني مع فيصل وراحت..
العنود: وش رايكم نخرب عليهم..
عبير: اصبري نص ساعه وبعدين نخرب عليهم..
ريم: حرااام.........ولا اقول احسن تستاهل..
نوف: بس بشويش على اختي تراها حساسه..
مها: طيب خلوهم في حالهم..
شجون: حرام عليكم ترى اخوي يتمنى لحظه يقعد فيها مع فجر..
العنود: احسن خليه وش معجله..بعد الزواج ياخذ راحته..اما الحين يتركنا نودعها ونجلس معاها..
ريم: صادقه بنت عمي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــد العيال..
طلال: بعد هنا حاجرينا..
مشاري: انت اصبر شوي وبعدها ما راح يشوفونا..
وليد: اقول وين فيصل..؟
فواز: اكيد الحين مع المدام..
ماجد: وانت ليش ما تروح مع المدام...؟
فواز: واللي يعافيك اسكت..
ماجد: اذا ما تحبها طلقها..
فواز انصدم من فكرة انه يطلقها: اطلقها!!!! ليش اطلقها؟؟؟
ماجد: احسن من انك راميها..
فواز: ومن قال ان انا راميها..
ماجد: اجل اللي انت تسويه شنو؟؟
فواز: اربيها..
ماجد: تربيها..ليش بزر عندك..
فواز: انت وش عليك..اذا تزوجت هذيك الساعه تكلم..
سعود: ما شا الله الشاليه روعه..
نواف: بصراحه شي خطير..
تركي يستهبل حط رجل على رجل: عاد انتوا ما قد شفتوا خير ما تنلامون..
سليمان يكمل معاه: معاك حق يا تركي انا ما ادري وشلون صادقتهم...لالا شكلهم هم ذابين وجيهم علينا..
تركي: ايه اتذكر يوم سعودوه يتلزق فيني واحاول اصرفه بس ما يفهم..
سليمان: يا شينها من ايام لا تذكرني فيها واللي يعافيك..
سعوود: نواف وش رايك نطلع بكرامتنا ازين...
نواف: يلا..
تركي: بسرعه: وين وين راحين...؟
سعود بدون نفس: بنطلع انقرفنا..
تركي: اجلسوا لايفجرون فيكم الشياب..
سليمان: ما خلوا عيالهم يطلعون عشان انتم تسوونها..
سعود: صدق ليش؟؟
سليمان: كذا عباطه..
تركي: لازم ينكدون عليهم مساكين..
نواف: بس بصراحه اهاليهم مره ديمقراطيين..
تركي: في هذي صدقت."وتذكر ابوه وسكت"
سليمان: وش فيك؟؟
تركي معقد حواجبه: لا ابد سلامتك..
سليمان ما حب يصرّ على تركي مع انه عارف السبب..اكيد ابوه...ابوه حمله المسؤليه وهو صغير دايم هو المسؤل عن امه واخته الهنوف.. طول حياته برى ..ما كان ابوه يسأل عنهم ابد بس يرسل لهم فلوس وكأن هذا الشي اللي ممكن يحتاجونه منه..ام تركي عايشه وماهي عايشه..هي متزوجه وكأنها ماهي متزوجه..يعني محسوبه زوجه بالاسم.زوجها ما يتصل عيلها وما يكلمها وما يسأل عن عياله بس لاهي في جمع الفلوس وبس.. حتى انه ما يرجع للرياض الا يومين ثلاثه ويرجع غريب عليهم ما يعرفونه.. ما يدرون كيف يسولفون معاه.حتى سلامهم عليه بارد ما فيه أي احساس..الهنوف قسى قلبها على ابوها ما تحبه وما تحب تسمع سيرته..تحس انه تخلى عنها وعن اخوها توئمها وحبيبها..فا صارت سيرة ابوهم من السير المحرمه انها تنقال..تركي والهنوف كانوا دايما يتمنون يكون عندهم أب يعتمدون عليه..كانت دايم الهنوف تتمنى من ابوها يجيب لها اغراضها ويوديها ويجيبها..يحبها ..يبوسها يلعبها..تحس ان وراها سند وظهر تستند عليه في وقت شدتها..حتى تركي نفس الشي..وده ابوه يصارخ عليه اذا تأخر..يعصب لما يدري انه يكلم بنات ويلعب عليهم..يخاف اذا صار عليه شي..يهتم ويسأل عنه بالمدرسه لما كان صغير..بس كان اللي مسوي كل هذي الشغلات امه لحد ما كبر وصار رجال وبدى يعتمد على نفسه.امه تركت عليه نصف المسؤليه..وهوتحملها وقال انا لها..
نواف: تركي..تروك...تركان....
تركي: هلا..
نواف: وينك وين رحت...
تركي: معاك ..معاك..
نواف: كنا نقول كم تتوقع نسبتك..
تركي: اما انتوا يا الدفره عليكم سوالف ما ادري وش تبي..
سليمان: لالا بجد تروك كم تتوقع..
تركي: يمكن 90%..وانت.
سليمان: 93%..
تركي: ونوافوه الخبل وسعودوه الاهبل كم تتوقعون...
سعود: ما راح ارد عليك لان عقلك صغير..
سليمان: اخلص..
سعود: 92%..
تركي: اجل اكيد نوافوه الخبل 90%..
سليمان: ليش.؟؟
تركي: ما شا الله بالترتيب انا 90 ونواف 91 وسعوده 92 وانت 93..
سليمان:صدق احنا اصدقا حتى في النسب قربين..
تركي يتطنز: لاااااا ما شا الله وش هالتفكير السليم في الجسم السليم..
سليمان: ههههه ما نسيتها من العلوم في الابتدائي..
ضحكوا البقيه: هههه يا الله مغبره من جد..


مشاري يأشر: طالع طالع ابوي وشلون يتكلم وهو متحمس..
طلال: هههه شوف شوف الوالد كيف يعارض.
وليد: اتحداكم تلقون مثل ابوي..دايم يعارض وما قد صار مؤيد..

ابو مشاري: يا اخي لازم يلاقون حل لي أنفلونزا الطيور.. 
ابو ماجد: وانت صادق ما يصير كذا..
ابو فواز: انتوا سمعتوا باللي ماتوا بالسعوديه..
ابو فيصل: من جد حرام تروح ارواح المسلمين..
ابو مشاري: يعني الناس بتضطر تاكل لحوم ونرجع لوضوع ارتفاع الاسعار لان الاسعار موصله للسقف..كل شي غالي..
ابو فواز: والله اني اعرف ناس ما يقدورن يجيبون اللقمه من اول كيف الحين مساكين..
ابو ماجد: والله ناس كثير ومن الطبقه المتوسطه مو الفقيره صارت فقيره من الغلا هذا..
ابو مشاري: هذا اللي راح يسبب فجوه..وراح يصير طبقتين بالمجتمع الطبقه الراقيه او الغنيه والطبقه الضعيفه او الفقيره..
ابو فيصل: وراح نصير مثل الشعوب النائيه..



محمد: واقول لك كنت راكب الدباب.وتخيل خلاص بنقلب الا امسك الطاره واعدلها بسرعه..هاه وش رايك فيني..
مشعل: رهيب .ذكرتني يوم كنا في العطله الصيفيه اللي راحت..كان نتحدا انا واحد من العيال من المركز الصيفي ومطلعينا نطعس..المهم كنت ماشي ومسرع واطعس الا يجيك الولد من قدامي قلت في نفسي يا ولد وين تروح اذا رحت يمين طلعه عاليه وبنقلب واذا رحت يسار نزله وبيطيح وبتكسر والولد قدماي ..وقلت يا ولد ادعس وادعس وانا وياه خلاص بنتصادم الا هو وخر عن طريقي وانا كملت هههه بس كان موقف رهيب وفي نفس الوقت مغامره..
محمد: ايوه بعد ذاك اليوم.....
لين جالسه معاهم: خلاص انت اسكت خلي مشعل يتكلم.مغامراته احسن من مغامراتك البايخه..
محمد: اعصابك هاه..تراني ما احب البنات وكفايه متحملك..
لين: مشعل شوفه..
مشعل: لا تدخلين فيه.يعني انتي الغلطانه.
لين سكتت..
محمد طالعها بعدين كمل: ايوه وش كنت اقول لا اله الا الله...ايوه ذكرت..
وكمل سواليف ولين موصله معاها ومشعل ومحمد ميتين ضحك عليها وكانوا يبون يطفشونها...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد: طيب ممكن اكلم البنات بس ما راح اقول لهم انك قلتي لي شي وما راح اجيب طاريك وكأننا بنحل موضوعك وانتي ما تعرفي عن شي وش رايك...
بدور: كيفك سوي اللي تبين بس اهم شي فواز يرجع لي مثل اول ..بس ودي انك تبلغيني بكل شي بتسوينه وما تقولين للبنات شي عني ااوكي..
رغد: اوكي..
بدور ابتسمت: نرجع عند الحريم..
رغد: مشينا..
ودخلوا بأمل متجدد بعكس لما طلعوا كان اليأس مسيطر..طلعت بدور بوجه ورجعت بوجه ثاني مبتسم صافي والامل والحب يتجدد فيه وجلسوا مع البنات..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل كان لابس برمودا ابيض قميص ليموني والياقه حقت القميص رافعها ولابس كاب ابيض ورسمه من قداكم باللون الاصفر..طالع شكله خيال مع المويه والانوار..وكان المسبح في غرفه زجاج شفاف..جات فجر وشافت فيصل حاط رجليه في المويه ويلعب فيها وسارح بفكره وشكله روعه..اخذت نفس واستعدت وابتسمت ودخلت وجلست جنبه..
فيصل ما حس فيها كان يفكر بعمق..
فجر تطالعه"يعني معقوله ما حس فيني"..وصارت تطالع وجهه الجذاب وخصوصا انه مسوي"ديرتي فيس" وطالع شكله توب..
وفجأه وبحركه سريعه ..فيصل طبع بوسه على خد فجر..
فجر انصدمت واخترعت ما توقعت ابدا..وغير هذا كله منحرجه منه ومن حركاته الجريئه..
فيصل: هههه لعبت عليك..
فجر ضربته من كتفه بخفيف: من جد طيحت قلبي...
فيصل: بسم الله على قلبك..ان شا الله في عدوينك قولي امين..
فجروجهها احمر: ههههههه..
فيصل صار يطالع بفجر وكأنه مكتشف شي جديد..
فجر: وش فيك تطالعني كذا..
فيصل: في شي على رقبتك..
فجر خافت: يمــــه وشو..
فيصل قرب يبي يشوف ايش هو..وطبع بوسه ثانيه على رقبتها..
فجر عصبت: فصوووووووول...
فيصل بعد عنها وهو يضحك: كيفي زوجتي..
فجر فسخت الكاب وحوست شعره: احسن تستاهل..
كان شعره كثير وطويل شوي بس ناعم ولما حوسته طلع شكله جنان وبرئ وكأنه سبايكي..
فيصل: يله عدليه..شكلك مخترعه..
فجر تستهبل: يمه ما توقعت شعرك كذا..
فيصل: بسرعه عدليه.
فجر: ما ابي..
فيصل: ترى بأسوي ساعه بأيدك"يعني اعضك"
فجر: وتقدر تألمني..
فيصل: هو انا ما اقدر بس بحاول..ترى اذا سويت ساعه مو تبكي وتروحي عند امك فا احسن لك عدلي شعري..
فجر: خله كذا احلى..
فيصل: مو من شوي كنتي تقولين يخرع..
فجر: امزح معاك كل شي عليك يهبل ويجنن..
فيصل ابتسم: طيب جيبي الكاب..
فجر: لا خله كذا..
فيصل: وش فيك معانديه ترى بأرميك في المسبح..
فجر: خذ..
عدل شعره ولبس الكاب...
فيصل: فجروه تصدقين وحشتني عيونك..وضحكتك وابتسامتك..
فجر: وانت كمان وحشتني..
فيصل: وش بعد..
فجر: وفقدتك واشتقت لك..
فيصل: وش بعد..
وحط ايده على كتفها وفجر حطت راسها على صدره..
فجر: وبس.
فيصل: بس!!!!!..
فجر: وانت؟؟
فيصل: انا ولا شي من اللي قلتيه..انا اكثر بكثير واضعافه ومضاعفه.انا بالعربي اتنفس هواك..
فجر: هههه تر بقلدك..."وصارت تصارخ" يا ناس احبه...
فيصل يضحك: والله تنفعين تقلدين..
فجر: صدق...!..
وحست ان احد دخل ناظرته بطرف عين وعرفت من هو الشخص.....



@@@@@@@@@@@@@@@@@

الجـــــــــزء الثــــالــث والثـــلاثون...


فجر حست ان في احد دخل ناظرته بطرف عين..عرفت انه طلال..

اشر طلال لفجر انها تبعد عن فيصل وبعدت عنه وهي ما تدري وش بيسوي..
فيصل وهو لاهي مع قلبه: تكفين فجوره عيديها..
طلال من وراه بالضبط: تعيدها هاه..."ورماه في المسبح"
طلال: ههههههههه وربي شكلك تحفه هههههه..
فجر تضحك على فيصل: ههههه حرام عليك طلول..
طلال: اسكتي لا الحقك اياه..
فيصل وتوه يطلع راسه: هين اوريكم تضحكون علي .."وصار ياخذ المويه ويكبها عليهم"
فجر قامت: فصول مالي دخل..كله من طلول..
فيصل اشر لها انها تدفه..هي خافت بس عشان فيصل كل شي يهون..
جات من ورى طلال اللي لاهي يضحك..ورمته..وصارت تضحك عليهم..
فيصل راح على طول عند طلال اللي توه مطلع راسه يتنفس..
طلال : هين اوريها..
فيصل قرب من عند طلال وفرق الجسم والطول واضح..صحيح ان طلال جسم وطول بس فيصل غير جسم رياضي حقيقي..
ومسك طلال من رقبته وصار يغرق طلال وطلال يترجاه..
طلال لما طلعّ راسه فيصل: فيصل تكفى خلاص..
ودخل راسه مره ثانيه ولما طلع: خلاص توبه..
ودخل راسه بعد: والله ماعيدها..
فجر: فصول خلاص لا يموت اخوي..
فيصل تركه: عشان خاطرك بس..وطلع من المسبح..
طلال: حشى غوريلا مو زوج وش كبره..
فيصل: سكتيه لا اموته الحين..واخليهم يقولون مات غرقاً..
طلال: انت عيدها بس وشف وش يصير..
فيصل لف عليه: وش قلت؟؟؟
طلال خاف: قلت جهز لي ملابس معاك ههههه..
فيصل: اشوا على بالي سمعت غلط..
طلال: انت اللي اذنك ما ادري وش فيها ودها الجراج""المكينيكي"
فجر خافت على فيصل وطلال انهم يمرضون: بروح اجيب لكم مناشف واجي اوكي لا تطلعون..
فيصل ابتسم لها: تسلمين يا قلبي..
طلال وهو في المويه: يا اخي احترم وجودي..
فيصل: ما تستاهل..
طلال: ترى اطلقك الحين من اختي..
فيصل: شكلك ما تبت..
طلال وهو يسبح سباحة الفراشه: شكلي هههههه ترى امزح هاه..بعد الحين يستقوي علينا..
جات فجر ومعاها المناشف وعطت فيصل وحده..
فيصل: مشكوره يا احلى وارق زوجه في الدنيا..
فجر ابتسمت له وراحت عند طلال اللي طلع من المسبح..
طلال يقلد فيصل: مشكوره يا احلى وارق زوجه اقصد اخت في الدنيا"ويطالع فيصل"
فيصل فسخ الكاب اللي انغسل..وفسخ القميص اللي عليه..
فجر ماتت حيا وهي تطالعه وصدت عنه..
طلال نفس الشي فسخ القميص اللي عليه وصار ينشف شعره بالمنشفه..
دخلوا عليهم البنات وما انتبهوا لوجود طلال..
العنود وهي داخله: شكل فجر عصبت من فيصل ورمته..
والبنات فقعوا ضحك..
شجون: اجل الله يعينك يا اخوي ..اذا هذا اولها..
عبير: لا مسكين اجل ما شاف شـــــــــــ
انتبهوا لطلال ولشكله الجذاب وهو قاعد ينشف شعره ونصه جاي على وجهه..
طلال وقف تنشيف وصار يطالعهم..كلهم يطالعونه..
البنات يطالعونه اول شي وش جابه عند فيصل وفجر وثاني شي على شكله الساحر..
طلال : وش فيكم تطالعوني فيني شي غلط"وقعد يطالع نفسه".ههه عشاني فاسخ القميص..
العنود ذايبه في مكانها وهي تشوف عضلات جسمه وشعر صدره ..ووجه والخصلات المنتثره على وجهه..
عبير حمرت خدودها وهي تطالع طلال مبستمه وخاااااقه..
مر طلال من عندهم ووقف عند الاختين..
طلال: فاتكم سويت مقلب بفيصل طاح وجهه عند زوجته..
عبير والعنود ساكتين بس يطالعونه كيف يتكلم ويحرك شفايفه..
طلال يطالعهم: هيه انتوا اتكلم انا..ولا معجبين بعضلاتي"وصار يستعرض عضلاته"
ريم: ما اقول الا مالت عليك من زينك انت وعضلاتك.كأنها عضلات بباي قبل لا ياكل سبانخ..
نوف:حشى تعبير مو تشبيه"وتعيده مثلها" كأنك بباي قبل لا ياكل سبانخ..
طلال: هههه ما تعرف تذب..وبعدين من كلمك..
ريم: يا رمز الشقا ابعد عن وجهي ترى ماني رايقه لخفة دمك الزايده..
طلال: ما كلمتك..اكلم الحلوين اللي قدامي.."ويطالع عبير والعنود وهو مبستم"
وكأنه قاصد يذوبهم زياده..
العنود تاخذ نفس: اوووووه..اقول طلال ..الله يعافيك ويجزاك خير اطلع الحين<<تعبت نفسيتها..
عبير: صادقه العنود..ممكن تطلع ودنا نسبح<<ما تقدر تتحمل...
طلال: وش معنى انا وفيصل..
فيصل: لا تقارن نفسك فيني انا متزوج..
طلال: مالت عليك وعلى زوجتك..انت اصبر عشان تشوف زوجتي اللي تسوى زوجتك...
فجر: طلالوه انا اختك شكلك نسيت..
طلال: صح انتي اختي على بالي زوجة فيصل.
فجر: طلالوه بلا لحس..
طلال: هههه طيب خلاص بطلع..ما ادري ليش كارهيني..
ريم: بسم الله عليك من خفة دمك..
طلال: ما علي منكم ..اكيد شجون تبني اجلس صح..
فيصل: ما عليك من اختي..
طلال: وحده بوحده والبادي اظلم.من قالك تاخذ اختي باخذ اختك..
شجون دوروها ما تلاقوها ..ذابت هي حيويه خلقه ولا يجيب طاري الزواج قدامها خلاص تختفي..
فجر: طلال شارب شي ولا شكل يوم غرقك فيصل فقدت الذكره..
العنود منقهره منه لما قال اتزوج شجون: وعلى باله مستقوي.
عبير نفس الشي: مسكين تفشل..
طلال: اطلع بكرامتي ازين لي"وطلع"
فيصل: حتى انا فجوره قلبي ..باي اشوفك بعدين..
العنود وريم مغطين عيونهم: هيه هيه..
ريم: عيب تونا صغار..
العنود: استح عل وجهك في بنات بريئات..
فيصل يسوي نفسه منصدم: ومن البريئات؟؟؟
العنود وريم وخروا ايديهم عن عيونهم ..والعنود تأشر عليهم..: انا وهذي اللي جنبي..
فيصل: اذا انتي واللي جنبك بريئات اجل على البرائه السلام..
عبير: فجر لو سمحتي طلعي زوجك..تراه قاعد يغلط على اختي وبنت عمي..
فجر: ههه فصول اوكي اشوفك بعدين...
فيصل ارسل لها بوسه في الهوا..وطلع..
العنود: فجير والله ما انتي هينه..
ريم: قولي لنا وش صار بالضبط..
فجر تصرفهم: بتسبحون ولا لأ..
عبير: اعوذ بالله ما قد قالت لنا شي..
ريم تدور رغد: اقول وين اختي رغوده ما شفتها..
الهنوف تدور معها في وجيه البنات: وينها صار لي ساعه ما شفتها..
ريم: بروح اناديها واجي..
راحت ريم ونادت رغد اللي كانت تسولف مع بدور..
ريم: رغيد وينك صار لي ساعه ادورك..
رغد: ليش وش تبين؟؟
ريم: البنات بيسبحون..
رغد: خلاص جايه..بدوره تعالي معانا وفليها..
بدور متردده: ما ادري..ودي اجلس..
ريم مستغربه قعدت رغد مع بدور تتذكر اخر مره جلست معها او سولفت معها صار لها وقت..
ريم: بدور تكفين تعالي والله واحشتني..
بدور ابتسمت لان في احد يفكر فيها ويشتاق لها: اوكي عشانكم والله..
رغد انبسطت: والله بنفلها وبتنبسطين معانا..
بدور: اوكي اجيب لبسي واجي معاكم..
وبعدها راحوا للمسبح..
العنود: واخيرا جيتي....مين بدور يا هلا والهن وغلا..
عبير تصفر: احلى احلى بدوره معانا مين قدنا..
فجر: مرت اخوي معنا لالا ما اصدق..
نوف راحت وضمت بدور لان من زمان ما شافت الابتسامه لى وجهها: بدوره قلبي وحشتيني...
بدور مره انبسطت انها جات معاهم حسوسها بقيمتها وقدر غلاها عندهم..
وبعدها كلهم لبسوا لبسهم وطبوا في المسبح مره وحده بعد ما عدت لهم العنود..اشكالهم كانت تجنن واللي يشوفهم ينبسط لفرحهم.
العنود بعد ما طلعت راسها تتنفس: بنات ..بنات بعد ما نتدرب شوي بنسوي سباق..
البنات: اوكيه..
وانتشروا في المسبح..اللي تسبح .واللي وافقه..واللي جابت استك على شكل كرسي وجلست عليه واللي تطلع وتدخل..واللي تسوي حركات وهي في الهوا ..وريم ورغد يسون حركات استعراضيه...
نوف كانت فوق الاستك..
فجر: نوف انزلي اسبحي..
نوف: ابقعد شوي..
فجر: قلت انزلي جايه تجلسين..
نوف: خلاص فجوره لا تحنين فوق راسي..
فجر: هين اوريك.."وقلبت الاستك فوقها"
والبنات ميتين ضحك على شكلها..
نوف: هين اوريك"وصارت تحاول تغرقها بس هي وين وفجر وين..فجر عربجيه متعوده .وانقلبت الايه على نوف"
عبير والعنود وريم تذكروا يوم الشاليه في الشرقيه..لما كانوا في البحر...
ولفوا على شجون ومها والهنوف وانقضوا عليهم وهم ينحاشون منهم ...ورغد وبدور خلاص ماااااتوا من الضحك..
رغد: تكفون خلاص وقفوا بطني صار يعورني من الضحك..
بدور: خلاص لا يصير فيهم شي..
الهنوف وهي تنحاش من عبير: تعالي ساعديني بدال ما انتي وافقه..يمـــــــــــــه"مسكتها عبير"..عبير والي يعافيك مالي خلق..
عبير: تعالي يا بعد قلبي والله ..تعالي"وتمسك راسها وتدخله ..وتضحك..وبعدين تطلعه":هاه تتوبين..
الهنوف تاخذ نفس: عن ايش اتوب..
عبير: ما ادري بس قولي التوبه..
الهنوف: ما راح اقول...
عبير: اجلي تحملي ما يجيك " وتدخل راسها مره ثانيه وتطلعه: هاه توبه ولا بعد..
الهنوف: خلاص توبه بس فكيني..حشى مو بنت هذي.. هذي اكيد صعيده على قولة ميشو..آآآآآآآآآآآآآ"ودخلت راسها"
عبير: صعيده هاه..
العنود ومعها مها: هاه مهاوي تزوجيني اخوك ولا ..
مها: ابشري ..بس اخاف ما تعجبينه..
العنود تدخل راسها: ما علي منك..تزوجيني ايها..
مها: خلاص خلاص موافقه بس فكي شعري..
ريم ومعها نوف 
ريم مقهوره: اخطبيني لطلال..
نوف: ابشري من عيوني..
رغد: خلاص عاد فكوهم..
ريم راحت عند العنود..
ريم معصبه: قولي لها انك تمزحين..
العنود: اذا قلتي لنوف قلت.
ريم: اصلا انا واثقه من ان سليمان يحبني...
العنود لفت عليها وعيونها يطلع منها شرار: وش قصدك ان طلال ما يحبني هاه..
ريم: انا ما قلت شي..
العنود: اقول وخري عني ولا عاد اشوفك مكلمتني فاهمه..
ريم: هذي الساعه المباركه اللي ما اكلمك فيها..
بدور وهي تضحك: بنات...اشكالكم من شوي تحفه..ان شا الله دايما كذا..
رغد: ما شفتي شي...
مها وهي ماسكه شعرها يعورها:..أي...دايم احنا الضعيفين رايحين فيها..
شجون: انا من اليوم ورايح ما راح اسكت..
العنود قربت من شجون: وش قلتي؟؟؟
شجون خافت: اقول من اليوم ورايح ما راح اتكلم ابـــد..
العنود: ايه اشوا على بالي شي ثاني..
الهنوف: اقول خلونا نستهبل ونرقص..
البنات: يله..
وصاروا البنات يصفقون ويرقصون..
حبيبي ارب ـ بص وبص بص
زعلان ازعل ـ ازعل نص نص 
لاحسن حابعد ـ ابعد اه ونص وحتبئا انت اكيد خسران
وطلعت نوف من المسبح ووقفت عنده وصارت ترقص بلبسها الوردي اللي لازق بجسمها وبشعرها المبلول وتهز بدلع..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــد العــــيال...

مشاري: انا عن نفسي طفح الكيل..ابي اطلع.
طلال: يله اطلع وطلعنا..
وليد يحمسه: مشاري قم انت قدها..
مشاري تحمس: ايه وانا قدها"ووقف وراح عند الرجال" يله عن اذنكم..
ابوماجد: على وين؟؟
مشاري وهو ما يطالعهم: بنطلع شوي..
ابو مشاري: لالا تتأخرون عشان العشاء..
مشاري فرح: ابشر..
والعيال ما صدقوا على الله وطلعوا كلهم ..اكيد تقواون ليش الرجال ما يخلونهم يطلعون طبعا اولا لعانه وثاني شي عشان يجلسون شوي معاهم هههه وبس..وهذا السبب..
نرجع لعند العيال..
فواز: احس ان السجن ارحم لي..
ماجد: انت صادق..
نواف: يعني ممكن اسأل سؤال..
مشاري: اكيد بتقول ليش ما نقدر نطلع من عند شيابنا..؟
نواف: ايوه ليش؟؟
مشاري: هذا السؤال الوحيد اللي ما لقيت له جواب..
طلال: اتوقع انهم ما يقدرون يفارقونا وخصوصا انا..
وليد: ايه هين..
ومروا من عند المسبح وصدوا عن البنات لان اشكالهم واضحه من ورى الزجاج..الا اثنين تعلقت عيونهم..
الاول فواز عيونه متعلقه ببدور زوجته..شافها تضحك وتصفر وتستهبل..قعد يطالع حبه القديم والجديد وحياته كلها..من زمان ما شافها كذا..حس بتأنيب الضمير لانه هو اللي حرمها الضحكه من اسلوبه وطريقة تعامله بس من جواة نفسه مقتنع تماما ان هذي الطريقه الوحيده اللي تقوي شخصيتها..
الشخص الثاني متعلقه عيونه بنوف وهي تتمايل وتستهبل كله بدلع وغنج وشعرها جاي على وجهها واللون البينك او الوردي عاكس على بشرتها...وجسمها الممشوق اللي البنات كلهم منهبلين عليه..الشخص هذا فاتح فمه عليها ما قدر ابدا يشيلها ونسى ان اخوانها حوله ولو شافوه قطعوه ودفونه بالشاليه وسرح بعالمه الجديد..عالم نوف.نوف وبس..
فواز وهو يطالعه يطالع اخته...صار وجه فواز احمر من العصبيه وصرخ فيه..
فواز: نوااااااااااف..
نواف صحى من اللي كان فيه ولف على فواز واستوعب ان اللي قدامه فواز مو حيا الله..
فواز: اتوقع من الادب تغض عيونك عن بنات الناس ولا يا متربي..
نواف يحاول يبرر موقفه: معليش فواز..انا ما كان قصدي اقعد اطالع فيها ووو.....
فواز وهو ما يتحمل يشوف وجهه: امش قدامي وانت ساكت..واحمد ربك اني لاحد الان ساكت لك وما ذحبتك..لانك ما تستاهل العيش واللي يخون الاهل اللي وثقوا فيه ما يستاهل غير الذبح..
نواف: والله فواز اني ما كان قصدي شي..ولا كان في نيتي على أي وحده أي شي..
فواز موصله معاه ويطالع نواف بنظرات احتقار:قلت لك امش ولا انت ما تفهم..
مشى نواف مسكين ما كان بيده شي..نوف تسحر اللي ما ينسحر ..جمال ودلع وترقص بعد..اتوقع هذا الشي بحد ذاته عذر له..
نوف الي انتبهت لنظرات نواف دخلت على طول في المويه وهي ميته خوف من نواف وفواز اللي كان واقف جنبه..
البنات كملوا رقص واستهبال وسباقات بينهم ومنافسات وما طلعوا لما قالوا لهم ان العيال بيسبحون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العيال بعد ما لعبوا طائره وبلياردوا وكرة قدم ..قرروا انهم يسبحون..
مشاري: ليون تعالي حبيبتي..
لين: نعم...بعدين لا تقول حبيبتي...
مشاري: ليش يا قلبي...
لين: لا تقول بعد..يا قلبي..
مشاري:اجل وش اقول؟؟
لين: لا تقول شي عشان ما يزعل عليك مشعل لانه يغار علي مووووت..
مشاري: ابشري طال عمرك..اسمعي روحي للبنات داخل وقولي لهم ان العيال يبون يسبحون يا السمك الخايس...
لين: اقول يا السمك الخايس..
مشاري: اهم شي...شاطره حبيبتي..
لين حطت يدها على خصرها: وش قلت؟؟
مشاري: اسفين بس روحي..
وراحت للبنات...
مشعل: وش رايك فيني مربيها عدل صح..
مشاري: ايه مشا الله عليك الله يرزقنا بوحده تموت علي مثل لين..
مشعل بوثوق: لالا تحاول ما راح تلقى ..اصلا من زينك..
مشاري ضرب مشعل من رقبته لما بغى يطيح منها: اقول انقلع زين..
محمد: ههههه تفشل مسكين...
مشعل : عادي عادي تصير في الدول المتطوره عادي...
وبعد دقايق جاتهم لين وقالت لهم ان البنات طلعوا..
وراحوا العيال لعند المسبح واعجبهم شكله وعلى طول اسبحوا
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــد البنات...

كانوا داخل غرفه في الشاليه يبدلون ملابسهم وينشفون شعورهم..
العنود وهي تنشف شعرا: اقول ريوم خلينا ننروح نقز العيال وهم يسبحون..
ريم: يله شوي وجايه..
رغد: على وين انتي وياها؟؟
ريم: انا عن نفسي بروح اقز سلومي..
رغد: وانتي يا العنود...
العنود: انا بروح اقز........اقز هذولا العيال الجديدين ما شفتهم زين..تعالي معانا..
رغد: خلاص اوكي...
الهنوف: انا جايه معاكم مع اني ما ادري وين بتروحون..
ريم: العنود ما تلاحظين ان كل شوي وحده قاطه..
العنود: بنادي البنات اللي تبي تجي تجي واللي ما تبي كيفها..
ريم: احسن بعد..
العنود بصوت عالي: بنات اسمعوا ..بنروح نتفرج على العيال وهم يسبحون اللي تبي تجي حياها الله واللي ماتبي بالطقاق اللي يطق راسها..<<الاسلوب من على جنب
وقرروا البنات كلهم يرحون وكمان بدور جات معاهم عشان تشوف فواز مع العيال على قولته..
راحوا البنات لعندهم وقعدوا يطالعونهم وهم ورى الشجر..
العنود: تتوقعين كانوا يشوفونا؟؟
عبير: لالا ما اظن عيالنا محترمين..
ريم: مين المحترمين..عيالنا ايه هين قابليني..
وبعدها فتحوا فمهم وطلال يتقلب في الهوا بعدين طب في المويه والعيال يصفقون له ويصرخون..
عبير والعنود خلاص ذابوووو في اماكنهم..
عبير: العنود شفتيه ما شا الله عليه.
العنود: الله يحفظه لعين ترجيه..
عبير وهي تتنهد: اميــــــن..
ريم تكلم نفسها وهم ماحسوا فيها: والله انهم قاضيات..
وبعد طلال جا دور مشاري وسوى حركه ثانيه..العيال والبنات انهبلوا عليه..
ريم: سموا على اخوي..
الهنوف وهي فاتحه فمها: بسم الله عليه من الحسودين..
ريم: انتي وش قططك هاه؟؟
الهنوف ارتبكت وبان عليها: هاه....هذا جزاي اني دعيت له..
ريم بنظرة خبث وتقرب جنبها: هنيف قولي انك تحبين اخوي..
الهنوف تبعد عنها: وش اقول..انا ما احب احد ولا افكر اصلا..
ريم: طيب خلاص صدقتك بس لا تبكين علينا..
الهنوف عصبت: ريـــــــــــــــــــــم........
ريم: طيب خلاص اذني والهـ ابيها...
رغد: اعقلي عنها وطالعي طالعي...من هذا؟؟؟
بدور طيرت عيونها في فواز اللي كانت الضحكه شاقه خشته وعيونه وملامحه غير بالمره اذا كان معاها..يضحك ويستهبل ويلعب عياله وكل هذا وكأنها اول مره تشوفه بحياتها,,توقعته ثقل شوي..عصبي معاهم شوي على الاقل....اكتشفت ان معها بس...بس معاها..
"طيب ليش؟؟ يش انا؟؟ ..انا وش سويت له...وش سويت له...دايما احاول ارضيه بكل الطرق والوسائل بس ليش ما يبين في عيونه..ليش ما احس اني زوجته..واهم سؤال واللي ابي اجابته بأسرع وقت ويرحني من اللي انا فيه...ليش يعاملني كذاااااا؟؟؟؟؟"
نوف: والله فواز خطير..
فجر: هههه هذا هو فواز من صغره وهو فنان في كل شي..
جا بعده فيصل..
العنود: فيصل فيصل فجير فيصل..
فجر وهي جنبها: احلفي واصدقك..طيب خلاص شوفيني جنبك واطالع..
عبير تستهبل تنغز ظهر فجر: فجر فجر ..فيصل والله فيصل..
فجر وصلت معها شوي: والله دريت من اختك..
عبير اشرت على ريم تهبل فيها..ريم جات مسرعه وتصقع فجر..
ريم: أي..فجر فجر شوفي شوفي فيصل أفرحي يله افرحي فيصل قدامك..
فجر انفجرت منهم: خلااااااااااااااااص عرفت والله عرفت..
جات رغد ما تدري عن السالفه بس تبي تعرف وش ردة فعلها: فجوره شوفي فيصل قدامك يله انبسطي..
فجر تصارخ: فهممممممممممممت وربي وربي فهمـــــــــــــــت خلاص حامت كبدي.دريت انه فيصل والله دريت ..وبعدين اذا صار فيصل ماله داعي كل هذا انا قاعده ماله داعي الحلفه اللي انتوا مسوينها عشانه...
جاتهم نوف: فجر شفتي حركة فيصل...
فجر بتكبي خلاص:يارب يارب صبرني بس..
رغد ونوف: وش فيها...؟
العنود وعبير وريم متسدحات من الضحك عليها..
وبعدها ريم سكتت على طول..جا سليمان وبعدها سكتوا العنود وعبير وتقدمت رغد لعندهم وفجر ونوف جنبهم انهبلوا من جمال سليمان..شعره مبلول فيه كم خصله على وجه ويضحك وبانت غميزاته وذابوا على جسمه جسم صح..ريم طاحت على العنود..
ريم بصوت واطي: الحقيني..الحقيني يا العنود قلبي بيوقف..
العنود مطيره عيونها: والله ما تنلامين..
ريم ضربتها: وانتي لا تطالعين..
العنود: شوفي شوفي كيف الحركه ما شا الله عليه..
ريم: يارب اوعدني الصبر خلاص ما تحمل يذبح والله يذبح..
العنود: يعني وش بتسوين..
ريم: لالا بروح انتحر وافتك..
عبير: العنود شفتيه شفيته يهبل يجنن يقطع القلب..
ريم والنار تطلع من عيونها: هيه هيه انتي عيب استحي على وجهك..
عبير: وش فيك عسى ما شر.. ولا تعالي قولي لي لا تطالعين احد احسن..
ريم: يكون احسن ماله داعي تقزين الولد قز..
عبير: لالا حلال عليك وحرام علينا..
ريم توهقت: لا مو كذا على الاقل انا اطالع وانا ساكته مو انتي يا المشفوحه..
رغد: اقول انتي وياها طالعوا وانتوا ساكتين..
بدور: من هذا ولده ما شا الله..
ريم: هذا اخوا مها..
بدور: ما شا الله..الله يخليه لامه..
ريم بصوت واطي: احسن شي انك متزوجه..
بدور: ايش وش قلتي ما سمعت..
ريم: اقول امين الله يخليه لاحبابه..
بدور: امين..
بعدها جاء دور تركي بس معها واحد اخر واحد ممكن يكون معاه...
وليد وتركي مع بعض بيسون نفس الحركه..
ريم طالعت رغد تبي تشوف ردة فعلها وما لقت الا الحيره بعيونها..
رغد في نفسها" حتى الحين مع بعض..مع انهم ما يحبون بعض بس ليش كذا...عشان يحيروني زياده.. ولا يحسسوني بتأنيب الضمير...يارب لا تزيد حيرتي حيره..يارب اللي فيه الخير قدمه لي واللي فيه الشر لي ابعده عني يا رب.."
شجون: شوفي وليد وتركي وكأنهم اخوان..
مها: يمكن في شي مشترك بينهم..
ريم تطالعهم وتقول في نفسها"اختي هي القاسم المشترك بينهم..الحين تحسون كأنهم اخوان..وانا عارفه بعدين بيكونون اكبر اعداء..وبتكون السبب فيه رغد..صحيح مالها دخل بس هي اللي تحدد مصيرهم..والله حمل كبير عليك يا رغد ترضين ولد عمك ولا ترضين ولد الناس والمشكله كلهم يحبونك بجنون...الله يعينك يا اختي...
رغد وتغير حالها: بنات انا رايحه احس اني تعبت..
ريم: وحتى انا...
بدور: وان كمان..
البنات: يله كلنا بنروح لداخل..
وبعدها دخلوا داخل وبعد حاولي ساعه طلعوا العيال من المسبح وتعشوا وريحوا..والبنات نفس الشي تعشوا وقعدوا يسولفون...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند العيــــــــــــــــــال..
نواف: اقول لك شافني وانا مطير عيوني في اخته..
سعود: طيب مافي الا هي قول انك تطالع وحده ثانيه..
نواف: هذي المشكله ان هي الوحيد اللي طالعه والباقين في المويه حتى انهم ما بينوا..
سعود: وش بتسوي الحين؟؟
نواف: ابي ارجع للرياض..
سعود: اخاف تشككه زياده..
نواف: انا راح احلها بعدين بس الحين ابي اروح عن نظراته يحسسني اني خاين..صح اني غلطان سواء كانت اخته او لأ واني مفروض ما اطالع..بس والله شي غصب علي..وبعدين اقسم لك ان ماكان في نيتي عليها شي او أي وحده ثانيه...انت فاهمني صح..
سعود: انا اكثر واحد فاهمك وعارفك وانت يا نواف ولد ماشي مستقيم وعارف هذا الشي وكمان انت مو راعي سوالف بنات وسوالف بطاله..وواثق من هذا الشي..بس موقفك صعب..
نواف: زين ما صرخ علي وفضحني عند سليمان..سليمان بيذبحني لو عرف وتركي بعد..
سعود: اوكي قول لهم ان جاتك ظروف ولازم ترجع للرياض وخذ اغراضك وعلى اول طياره.ويمكن ارجع معاك..
نواف: ايه تكفى ارجع معاي..
سعود: اوكيه برجع معاك..تعال نقول للعيال الحين عشان نحجز على الصباح او الظهر..
نواف: اوكي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــد البنـــــــات...
رغد مجتمعه هي وريم والعنود وعبير بس...
رغد: ايوه وابيكم تساعدوني وتساعدونها بدون ما تحس اوكي..
ريم: يا حرام يا بدور يا عمري عليك..
عبير: تصدقون كرهت فواز..
رغد: يمكن له اسبابه...
عبير: تكفين وش سبابه اللي تخليه يعامل وحده مثل الجوري.مثل الورده الناعمه بالطريقه هذي..
العنود: الا انتي يا رغد وشلون عرفتي السالفه..
رغد ارتبكت: عرفتها...عرفتها وهي تكلم اختها بالموبايل وتشكي لها..
العنود: اها...طيب وش راح نسوي..
رغد: عشان كذا انا قلت لكم السالفه..اول شي لازم نعرف السبب ..واذا عرفناه عرفنا نحل المشكله كلها ولازم تفكرون صح عشان خاطر المسكينه بدوره..
ريم وهي تفكر:طيب..اول شي كيف نخليه يتكلم..
العنود: لا قبل من اللي راح يكلمه إحنا ولا واحد من العيال..
عبير: نخلي ماجد يكلمه..
رغد: ايوه صح جبتيها..نخلي ماجد اقرب واحد له يكلمه..
ريم: بس كيف يقول له ماجد..وكيف نخلي فواز يتكلم عن حياته الزوجيه..
العنود: نقول لماجد وهو يتصرف..
رغد: واكيد راح يتصرف؟؟؟
عبير: ماجد اخوي عقله يوزن بلد ما شا الله عليه...
ريم: وليش ما طلعتي عليه...
عبير: والله خلصت التذاكر...
ريم: هـ هـ هـ بايخه..
رغد: الحين خلونا في الجد..
ريم جاتها الحاله: في الجد ولا في المزح ههههاي..
العنود: ريم تكفين لا تبدين..
ريم: أبدا ولا انتهي ههههاي..
رغد: بلا سخافه..
ريم: سخافه ولا سماجه ههههههاي..
عبير ضربتها من راسها لما وصل للأرض: اسكتــــــــي..
ريم:آآآآآآآه"وتصرخ بقوه"آآآآآآآآآآآآآآآآآآآآآآآآه..حسبي الله على إبليسك والله سخيفه..
عبير: مو اسخف منك...الحين احنا في ايدينا اكبر مشكله مرت علينا وقاعده حضرتك تنكتين ولا يا ليته شي صاحي سماجه في سماجه..
ريم: آآآآآه يا راسي..جعل ايدك الكسر حشى ولا عجرا تسوي كذا.."ولفت على رغد" وانتي كملي بعد..
رغد: لا تنافخين لا ااشوتك واوصلك للرياض الحين..
ريم: لالا الرياض خلاص بأسكت..
رغد: يعني المهمه هذي على ماجد اكيد..
العنود: اكيد..
رغد: طيب وش راح تقولون له..
عبير: انا اقول نقوله السالفه كامله عشان يتحمس..
رغد: اوكيه مو مشكله بس نبهوه انه ما يطلع الحكي لا يمين ولا شمال اوكيه..
العنود عبير: اوكيه..
رغد: بنقول له السالفه اليوم عشان نخلص موضوعها قبل لا نرجع الرياض..
ريم: ما راح يخلص الا في الرياض عشان يقابلون بعض اما هنا هو راح يتهرب منها..
رغد: اذا عرفنا السبب ..قدرنا نعرف كل شي..الحين خلونا في الخطوه الاولى..يله اتصلي عليه يا عبير..
عبير: اوكي.."واتصلت"...الووو ماجد..
ماجد: هلا والله..
عبير: اهلين..مجودي اذا كنت مع العيال اطلع ابيك انا والعنود في موضوع ضروري وخطير..
ماجد: جد فيه شي ولا تستهبلين ولا مسوين فيني مقلب ترى اعرف سوالفكم..
عبير: والله يا ماجد الموضوع جدي ما يتحمل التأجيل..
ماجد: اوكيه تعالوا عند النافوره...
عبير: يله جايتك.....باي..
ماجد: باي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان: ترجع للرياض ليش؟؟؟
تركي: وش فيك وش صاير هناك؟؟
نواف: اهلي متصلين علي يقولون لي ارجع..
سليمان: يعني فيهم شي...؟؟
نواف: لالا ما فيهم شي ا نشا الله..
سعود: وانا راح اروح معاه..
تركي: ماله داعي تروح معه..
سعود: صديقي لازم اوقف جنبه..
تركي: اكيد عشان الاهل..يعني محد ضايقك بشي .لا بكلمه ولا بنظره ولا أي شي ثاني..تكلم يا نواف..
نواف رتبك والعرق يصب: لالا محد قال لي شي انا كذا برجع..
تركي: براحتك بس خساره ما طولتوا..
نواف: ما عليه الجايات اكثر..
سعود: اكثر ما اكثر الله عندنا الاجازات اول اجازه نجي هنا..
سليمان: ومتى راح تروحون؟؟
نواف: الحين بنحجز التذاكر ..
سعود: انا حاس انه اليوم الفجر او الظهر...
تركي: والله بنشتاق لكم..
نواف: وانا اكثر والله بس وش عندك راضي علينا..
تركي: عشان اذا متوا اكون راضي عليكم وانتوا راضين علي..
سعود: فال الله ولا فالك..

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


الجــــــــزء الرابــع والثــــلاثون.....


ماجد: معقوله فواز يسوي كذا بدون سبب..
العنود: ايوه بدون سبب..
ماجد: بس اكيد فيه شي..
عبير: وهذا اللي نبيك تعرفه..
ماجد: صح تذكرت اليوم قال لي شي عنها..
العنود: وش قال..؟
ماجد: كنت اقوله اذا ما تحبها طلقها هو انصدم ..وقال لي اطلقها؟؟؟..قلت له احسن من انك ترميها ..قال ومن قال اني انا راميها..قلت اجل اللي انت تسويه شنو قال اربيها..
عبير عصبت: وش يبريها هي بزر عنده..
ماجد: سألته نفس السؤال قال اذا تزوجت هذيك الساعه بتعرف..
العنود: بدور متربيه قبل لا تعرف وجهه...شايف نفسه هذا على ايش..والله فقع مرارتي..
عبير: انت اقعد معاه اليوم .ولازم تعرف وش قصته ..وتكلم معاه بأسلوب يخليه يفضفض لك..
العنود: والله ما يعرف هالحركات الا وحده..
عبير: رغد..
العنود: ايوه رغد ما شا الله عليها تعرف هالحركات..
عبير: اتخيلك ماسكه فواز من شعره وتقولين له تكلم احسن لك اعتربني وحده من خواتك ولا ترى بتشوف رقبتك قدامك..
ماجد: حشى الــvip مو العنود..
عبير: هذا الحين بأسلوب لو مو اسلوب كان الحين هو في المقبره..
العنود: تطنزوا تطنزوا..عاد انتي يا ام الاسلوب..
ماجد: بتقعدون تتهاوشون الحين..ترى بروح..
عبير: لا تنسى ضروري اليوم تقول له وبكره بينا لقا اوكي..
ماجد كشر: يعني بشوفكم كثير..
العنود: خواتك تحمل..
ماجد: الله يعين ازواجكم..ما ادري وش بيصير فيهم..
العنود: بيكنون اول حالات انتحار في المملكه...
عبير: ههههههه بس هذا زوجك..
العنود: لا انتي زوجك بيقولون عنه اشعل في نفسه النار ورمى نفسه من الفيصليه هههههههههه..
عبير: بسم الله عليه..
ماجد: من هو؟؟
عبير: وانت وش عليك ..رح بس ولا تنسى هاه..
ماجد: راح اوكي..
العنود تتمليح عند عبير: عبير مين تكفين مين اللي تفكرين فيه..
عبير: واحد ما تعرفينه..
العنود: كذابه..
عبير: كيفك لا تصدقين..."ومشت"
العنود: يعني ما في امل تقولين..
عبير: ولا خديجه ختى..
العنود: يا شينك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
محمد جالس مع لين ...ومشعل عند ابوه يكلمه....
محمد: ليونه..
لين بدون ما تطالعه تطالع مشعل: نعم..
محمد: ما دريتي...
لين لفت عليه وتناظره بنظرات استحقار: عن ايش..؟
محمد: عن مشعل..
لين بدى الاهتمام عليها:وش فيه..؟
محمد:مشعل شايفه كم مره جالس مع وحده..
لين بصدمه: وحده..
محمد: ايه وحده اجل واحد..
لين: ومين هي؟؟
محمد: وحده تعرفينها بالمررررررره..
لين: اعرفها انا؟؟
محمد: شكلك صقهى وما تسمعين..
لين: من هي؟؟
محمد: فكري انتي فيها...
لين: مافي غيرها..انا كنت حاسه والله كنت حاسه..
محمد استغرب: مين هذي اللي كنتي حاسه فيها..
لين بكل حقد: شهد بنت فواز..
محمد مات ضحك:شهد هههههههه شهد مره وحده هههههه..
لين: يعني مواهي..
محمد: لالا راح بالك بعيد..هي وحده عمرها حول 12 و11..
لين بتفكير: عمرها 11و 12...اعرفها زين؟؟
محمد: ايه زين..
لين: ما فيه وحده بالعمر هذا..طيب تعرف اسمها..
محمد: اعرف اسمها..
لين: وش اسمها..
محمد: اسمها...اسمها "وكتم ضحكته"..اسمها لين ههههههههههههههههههه..
لين عصبت: صدق انك بايخ وسخيف وسامج وما عندك أي ذرة من خفة الدم يا ثقيل الدم..
محمد: احسن تستاهلين هذا اللي ما يثق في حبيبه..بأعلم مشعل عليك<<يبي يرفع ضغطها.
لين خافت: لالا تكفى لا تعلم..
محمد: الا بعلم..
لين: محمد تكفى لا تعلم..
محمد: بشرط..
لين: لك اللي تبي..
محمد: جيبي البلاي ستيشن المحمول حقك والجيم بوي ..وامممممم وسوي لي بوب كورن يله بسرعه ولا علمت عليك..
لين: ا نشا الله هذا انا قايمه"وراحت"
محمد: يا حليلها خبله ا نشا الله تحبني وحده مثلها خبله وتموت فيني..
جاء مشعل: وش فيك انت ولين هواش...
محمد: أدبتها لك..الحين بتسوي كل اللي نبيه..
مشعل: ليش وش سويت..
محمد: هبلت فيها..بعدين اقولك بس الحين تأمر عليها وهي تنفذ..
مشعل: لا حرااام عليك اذا تحبني حرام اللي اسويه فيها وتراني اغليها..
محمد: اترك عنك حركات المراهقه ووسع صدرك وخلك معاي والله تنبسط..
مشعل: يله وش ورانا..
محمد: كفو والله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد واكبر علامة تعجب فوق راسها: قال اربيها؟؟؟؟
ريم: يبربيها ليش هي وش مسويه له...؟
العنود: علمي علمك..
رغد: غريب مره غريب مستحيل تسوي بدور شي يضره او يأذيه او حتى يزعله..
عبير: وهذا اللي قاهرني بدور ما تزعل نمله تخاف عليها وشلون زوجها وحبيبها...
العنود: انا متأكده انه شايف نفسه عليها لانها معطيته وجه...
رغد: احتمال جائز..
ريم: بس مهما كان ما يعاملها بالاسلوب هذا اكيد في شي اكبر..
عبير: بنعرف ا نشا الله كل شي الليله..
العنود وريم بصوت واحد: وش يبصبرنا؟؟؟؟
رغد وهي تضحك: روحوا دوروا لكم شي يسليكم..
العنود: اقول خلونا نتمشى عند البحر...
رغد: أي والله خلونا نروح البحر وافضفض له عن همومي..
عبير: الله واكبر وهمومك الحين اللي يسمعها يقول مطلقه وعندها 12 بزر وما عندهم بيت ولا تدري وش تعشيهم..احمدي ربك بس..
العنود: وبعدين وش همومك تكفين...
رغد: انتي واختك اول هم بحياتي وبعدكم تجي هذي النشبه"وتأشر على ريم"
ريم تتمسكن: افا انا هم ما عليه يا اختي مقدره حالتك النفسيه وما راح ازعل..
رغد: امزح يله بس خلونا ننروح ننادي البنات ونطلع..
ونادوا البنات وطلعوا الامهات..
رغد: ريم اتذكر اني قلت البنات فجأه صاروا حريم..
ريم: كل شي جايز بهالدنيا..
العنود: وش جابهم ذولي...
عبير: استحي على وجهك امك معاهم..
العنود: ايه امي وش جابها..
ريم : عنيد اسكتي فشلتينا..
ام مشاري: بنطلع معاكم..
رغد: حياكم الله..وين البنات؟؟
ام ماجد: بيلبسون عباياتهم ويجون..
ريم: يله مشينا..وهم بيلحقونا..
ومشوا ومروا من عند مجلس الرجال وهم يشوفونهم والبنات ما يشوفونهم عشان الزجاج عاكس..
مشاري: مشا الله كبروا بناتنا بسرعه... 
وليد: ما سمعت باللي يكبرون كل ساعه..هذولا خواتنا..
طلال: مشا الله كلهم بنات عماني..
مششاري: وخواتك بس انت اذكر الله...
طلال: مشا الله..
سليمان يطالع ريم: طالع الزين كيف يمشي..
تركي: في احد يطالع البقره ويترك الغزال...
سليمان: ما في ثور الا انت ومرتك البقره.
نواف صاد وجه عن القزاز بالمره ولاهي في جواله عشان فواز اللي كان يطالعه هو بالذات...
نواف يهمس لسعود: سعود..سعود شوف كيف يطالعني..
سعود: لالا خلاص بعد شوي بنطلع هذا ما راح يتحملك ولا ثانيه..
نواف: المشكله شوف تريك وسليمانوه ما قال لهم شي وانا بالذات قال لي ليش؟؟
سعود: تركي وسليمان صاروا حسبت اهلهم وانا وانت ما زلنا اغراب عنهم..
نواف: يا ليتني ما طالعت بنتهم وافتكيت..
سعود: معليش..بعد عشر دقايق راح نطلع حتى لو ما سافرنا بنحجز بفندق ثاني..
نواف: ايه يكون احسن بعد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وصلوا الحريم مع بناتهم للبوابه اللي تطلعهم للبحر وفتحوها كان منظر البحر شي خطير كانت الانوار الصفراء حوله مع صوت البحر وهواه الرطب يحسسهم بالانشراح..راحوا الحريم يتمشون البنات كانوا مجموعه ولما لحقوهم البقيه افترقوا مجموعات مثل كل مره بس اللي تغير ان مها جالسه مع ريم لحالهم وبدور والهنوف وعبير ورغد والعنود مع بعض وفجر ونوف وشجون مع بعض ..كانوا حول بعض..هم كذا يحسون ببعضهم وهم بعدين بالمسافات لكن بالقلوب قراب بالمره..كلهم روح وحده وقلب واحد في اجسام كثيره..صحيح هواشاتهم كثيره وشخصيتاهم مختلفه لكن مع هذا كل وحده تكمل الثانيه ولو تنقص وحده منهم حسوا بالفراغ...
ريم جالسه مع مها وتحس انها لغز كبير وفي داخلها اشياء كثيره ودها تكتشفها..
ريم: متى نجلا اختك تزوجت..؟
مها: من يوم كنت بثالث متوسط..
ريم:يا عمري والحين لحالك..
مها: ايوه لحالي بس تعودت..سليمان ومحمد وعبودي اخوي الصغير مالين علي حياتي..
ريم: كيف نظامكم في البيت ومعليش على القافه اذا في سؤال ما عجبك ترى عادي ما تجاوبي عليه..
مها: هههه لا عادي اصلا انا ودي اسولف..
ريم: اجل مادمك ودك تسولفين ابشري بخليك تقولين لي سيرتك الشخصيه كلها..
مها: ههههه ابشري مع اني احس انها ما راح تهمك..
ريم: بالعكس يا قلبي الحين انتي وحده منا وفينا وربي اني اعدك بحسبة اختي رغد..
مها: تسلمين يا قلبي حتى انا ما اعدكم الا خواتي.
ريم: تسلمين..المهم تكلمي عن نفسك عن اهلك ..كل شي..ترى احب هالاشياء..
مها: اممممممم انا من يوم صار عمري خمس سنوات تيتمت"سكتت شوي تبلع عبرتها بعدين كملت وهي تطالع البحر" امي كانت ماخذه دور الام والاب والاخت وكل شي بالنسبه لي..كبرت انا وكبرت نجلاء اختي وسليمان اخوي...نجلاء شالت جزء كبير عن امي..مثلا شغل البيت واحنا البزارين ..وامي كانت تشتغل تبيع اكلات شعبيه لان راتب ابوي ما يكفينا وترفض ان سليمان يلهى عن دراسته بالشغل...لحد ما كبر سليمان وصار بالمتوسط وصارت امي تعتمد عليه اكثر من اول...صار يسوق يجيب لها اغراضها ويودينا ويجيبنا ويطلعنا..تحمل مسؤليتنا من يوم كنا صغار..صح اني اكبر منه بسنه بس احس اني طفله.. وهو على طول صار رجال وكأنه اكبر مني بسنين...وصل للثانويه وصار يدرس الصباح ..ومن العصر لما الليل يشتغل..طبعا امي ما اقتنعت انه يشتغل لما دخلت المستشفى من التعب والشغل...سليمان ما سكت وقال لها انه صار رجال ولازم تعتمد عليه وترتاح...تزوجت نجلاء اختي وتركت فراغ كبير بحياتي بس ما كانت تفارقني ابد..اذا ما شفتها تتصل..وترسل لنا دايما فلوس مع ان محنا في حاجتها .واذا احتجنا أي شي توفره لنا..وزوجها مره حبوب وحسبة اخونا الكبير بس سليمان ما يرضى ياخذ منه ريال واحد...
ريم تذكرت سليمان يوم كانوا في المدرسه وابتسمت..
والحين تحسن وضعنا كثير عن اول ..سليمان اشتغل في شركه راتبها مره حلوا وينفع وانا دخلت الجامعه وصرت ادّرس في معهد كمبيوتر ويدخل علي كويس...
ريم راح صوتها لانها كاتمه العبره: ما شا الله عليكم اخاف احسدكم على طموحكم وتحديكم واصراركم الي ممكن يكون معدوم عندي...
مها: كذا الحياة على ما تعودك...
ريم: طيب بسألك سؤال ترى مو ضروري تجاوبي عليه..
مها ابتسمت: قلت لك خذي راحتك..
ريم: كيف علاقتك بأبوك..يعني اشتقتي له وودك تشوفينه...تتخيلين لو كان عايش وش راح تكون حياتكم..
مها: اكيد فكرت في هذي الاشياء في البدايه كنت اكره ابوي لانه راح وتركنا ما كنت افهم..كنت لما اشوف امي تتعب في البيت والشغل اكره زياده..لما اشوف نجلا يغمى عليها كثير عشان عندها انخفاض بالضغط ومن التعب على طول يغمى عليها كنت اكره اكثر .ولما كنت اشوف سليمان اخوي يطلب من امي شي بسيط وما تقدر تحققه له اكره اكثر واكثر..بس الحين اتمنى انه عايش الله يرحمه..اتمنى اني اقول بابا..نفسي اقول بابا ودني الملاهي..بابا اشتري باربي...بابا شوف محمد يضربني..حتى لو اني كبيره بس هذا الاحساس معاي من يوم كنت صغيره..شي محرومه منه وموجود عند الكل حاولت اعوض فقدان ابوي كثير بس ما لقيت احد يحل مكانه الا شخص واحد صار لي ابوي واهلي كلهم بعد امي..
ريم: سليمان صح...
مها: ايوه سليمان...لو يصير له جرح بسيط اخاف عليه..واخاف اني افقده..اخاف اني ما عاد اشوفه مره ثانيه....اخاف انام وبكره اصحى وما احصله ..ما ادري ليه افكر كثير بهذا الشي..بسم الله عليه الله يحفظه ويخليه لنا...
ريم: امين...
مها: سليمان حبيبي عوضني عن اشياء كثيره بحياتي يسأل عني ويهتم فيني يحبني ويدلعني وما يرد لي ولا طلب لو اطلب عيونه...
ريم: عشان كذا انهرتي لما صار له الحادث..
مها: مو انهرت بس حسيت اني بموت..تصدقين يا ريم وادري بتقولين مجنونه..فكرت لو مات بروح ارمي نفسي لسياره والحقه...
ريم: لا صدق مجنونه..
مها: ترى الشين فيني متعلقه فيه بزياده يعني الله يعين زوجته بنشب لها..
ريم: زوجته بتحطك بعيونها ان شا الله..
مها: وش دراك يمكن تكرهني..
ريم:متأكده ان اللي تعرفك مستحيل تكرهك..
مها: والله ان كلامك عسل..اجل ليش نوف دايما تحشك وتقول ما عندك اسلوب..
ريم: نويف الشينه قايله عني كذا هين اوريها..
مها: لالا خلاص هونت امزح..
ريم: لا ادري انها تقوله..قولي لها مخليه الاسلوب لك..
مها: هههههه تصدقين حبيتكم وتعلقت فيكم...
ريم: وحتى احنا كمان تعلقنا فيك... خلاص من اليوم ورايح..من يوم نرجع للرياض بتروحين وبترجعين معنا...انتي مو نفس جامعة عبير..
مها: امبلا معها بنفس الجامعه بس ما اشوفها كثير..
ريم: اهم شي انك معها..يعني بترجعين معها لبيتنا..
مها: من الحين خططتي وخلصتي.
ريم: انا كذا احب اخطط لكل شي...
مها: واضح عليك انتي والعنود شخصياتكم قياديه..
ريم: انا والعنود تقربيا نفس الشخصيه بس هي قساها زمانها..صار لها موقف يوم كانت صغيره اثر عليها لحد الان...
مها: العنود؟؟؟...يعني ما كانت كذا..
ريم: لالا ما كانت كذا..
مها: ممكن اعرف وش الموقف اللي صار لها...
ريم: الموقف لما كانت بأول متوسط..كانت مره دلوعه وكيوت وشعرها نفس الحين قصير بالمره بس كان مقصوص بدلع...في يوم من الايام تعرضت للتحرش في دورات المياه الله يكرمك..وقعدت تصارخ وتنادي احد يساعدها بس لا حياة لمن تنادي..كانوا بنتين يراقبونها من ايام لما جا اليوم اللي طلعت من الحصه لدورات المياه وحجروها في زاويه ومثل ما قلت قعدت تصارخ وتستنجد باللي حولها بس محد سمعها ولا سمع دموعها وصرخاتها..كانوا خلاص ناوين ينهونها الا دخلت وحده من طالبات ثالث...هم اخترعوا ما توقعوا ان احد راح يدخل عليهم قامت البنت طلعت وصارت تصرخ لما جاوا الإداريات ..اخذوهم واخذوا العنود...قعدت العنود بعدها شهر ساكته من الصدمه..وما صارت تروح المدرسه...خالتي سحبت ملفها من المدرسه وقررت تنقلها وحده ثانيه..والبنات فصلوا وما عاد تقبلهم أي مدرسه ثانيه...وهذا الموقف اللي حصل لها ..وتغيرت من بعده...العنود بعد فيها ميزه انا اوقف وادق لها تحيه..العنود دايما مضحيه..ياما مواقف صارت لنا ومشاكل نتورط فيها..تدافع عنا وتقول انا السبب فيها قدام الكل وبجرئه عشانا احنا ..عبير ورغد وانا ما يصير لنا شي..بصراحه دايما وابدا احيي شجاعتها حبيبة قلبي والهر..
مها: ومن بعد هذا الحادث صارت كذا...
ريم: ايوه تحس ان الدلع والهدوء ضعف وانه ما يمشي بالزمن هذا الا القوي واللي الناس تهابه..ترى هي قويه من برى بس لكن من داخل هشه بسرعه تنكسر وكمان تبكي من داخل لان الدموع على قولتها مو لها..
مها: مسكينه يا العنود ما تستاهلين..
ريم: ايوه مسكينه في كل شي..حتى في حياتها العاطفيه مسكينه..
مها: ليش؟؟
ريم: بقولك بس بليز ما يطلع ولا حرف من اللي بقوله..
مها: اكيد يا قلبي..
ريم: الشخص اللي حبته العنود اكتشفت ان عبير تحبه..
مها انصدمت:وعبير عرفت..؟
ريم نزلت راسها: لا ما عرفت ولا تبيها تعرف.
مها: اكيد بتضحي عشان اختها..
ريم: هذا اللي انا متأكده منه..الحين هي تكابر وتقول انها راح تواجه عبير وتقولها انها تحبه..بس ادري ان هذا الشي مستحيل يصير لو على قص رقبتها..
مها: طيب ليش هي اللي تضحي دايما..ليش ما تدافع عن حبها على الاقل..
ريم: هذي العنود اللي في ايدها وقلبها مو لها...مسكينه بنت عمي..
مها: بس انا من راي ما تسكت..
ريم: يا بنت..العنود بسم الله عليها تدبر نفسها...خلينا نروح نجلس مع البنات ونفلها ونحلل دبي وايامها..
وراحوا لعند الشله..
رغد: ريم ابتسمي للكاميرا.. 
ريم ضحكت لما طلعت اسنانها اللي ورى: تشيييييز..
رغد: انا قلت ابتسمي مو اكشف على اسنانك..
ريم: هذي الابتسامه دوخت ناس وناس..
العنود: اكيد عميان هههههههههه..
عبير: هههههه حلوه يا العنود اول مره تقولين شي حلو..
الهنوف: ما تلاحظين يا ريم انهم يهزؤنك وانتي ساكته ..
ريم: انا اعلى منهم مستوى فا ما اعطي أي احد وجه.. فهمتي.
العنود: بنت الوزير وانا ما ادري...
ريم: اكبر يا حبيتي اكبر...انا ريم بنت عبد العزيز فاهمه..
عبير: عبد العزيز على العين والراس بس انتي لالا ما اتوقع..
رغد: يا حبكم للمشاكل ودي اشوفكم يوم بدون ما تتهاوشون..
ريم : تصدقين ولا مره صارت..
الهنوف: حتى انا من يوم تعرفت عليكم صرت مثلكم الا طبعا رغد قلبي...
عبير: مسكينه الا انتي اللي من يوم تعرفنا عليك واحنا مشاكل في مشاكل..
مها: تكفون راسي يعورني اسكتوا شوي سولفوا بهدوء..
العنود: بهدوء؟؟؟؟؟ غربيه هالكلمه ماهي في قاموسي..يعني ما نتبعها فهمتي.
مها: اجل انا رايحه لعند البنات يله باي..
البنات: باي...
ريم: عيب عليكم البنت ودها تجلس معانا..وانتي ابعدي هالكاميرا عن وجهي...
رغد: هذا جزاي اقول احلى الشله واصورها..
لفواعليها العنود وعبير والهنوف: يعني وش قصدك..
رغد خافت: العب عليها...عشان اضحك على وجهها بعدين..
الثلاثه: ايوه نحسب..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــد العيال..
ماجد: فواز ممكن نطلع انا وياك أي مكان لحالنا...؟
فواز: ايوه اكيد..
ماجد: وش رايك نطلع عند البحر نتمشى...
فواز: يله قدام...
وطلعوا عند البحر...
فواز: يله قل وش عندك يا اخوي..محتاج شي صاير لك شي..؟ 
ماجد: انا ما احتاج شي بس انت تحتاج..
فواز بدهشه: انا محتاج لأيش...
ماجد: محتاج تتكلم عن نفسك وعن زوجتك وعيالك..يا اخي فضفض شوي...اذا كنت في مشكلها نحلها لك..ترى ما يصلح تجمع هموم على قلبك بالشكل هذا...
فواز: وش تبيني اقول يا ماجد..
ماجد: قول اللي في قلبك..قول لي وش تعاني منه وانا اوقف معك واساعدك..
فواز: انا يا ماجد ما عندي مشاكل ابد..وزجتي مسعدتني في حياتي و موفره كل شي لي..وايامي كلها حلوه..
ماجد: طيب ليش تعاملها كذا وكأنك ما تحبها ولا تبي تشوفها..
فواز: مو عشاني عشانها..
ماجد: يعني هي ما تبيك..
فواز: لالا بالعكس...بس ابي اغير اسلوبها..
ماجد: وش فيه اسلوبها وليش؟؟
فواز: شوف انا ما احب اتكلم عن حياتي الخاصه..بس ابتكلم معاك لانك اخوي وصديقي.. وابي رايك باللي سويته..
ماجد: اوكيه..
فواز: احم..بدور شخصيتها ضعيفه..مانتاقش وما تعترض..ما تقول..لا.... ما لها راي..الراي راي والشور شوري...بعض الاحيان احس وجودها مثل عدمها..اذا استشرتها في شي تقول نفس راي..وغير هذا مالها شخصيه..وهذا الشي ما عجبني....انا وعيالي نحتاج احد يقودنا ما نقودها وخصوصا العيال الصغار..الحين لما تقول لهم شي ما يسمعوا لها كلمه كيف لما يكبروا ..عرفت الحين ليش اعاملها كذا..
ماجد: طيب انت تعتقد ان الطريقه اللي تستخدمها صح..
فوازبثقه: ايه..
ماجد: جابت نتيجه..؟
فواز: بصراحه....لا..
ماجد: يعني غلط...طريقتك غلط .حتى انك ما صارحتها باللي تبيه..ما واجهتها بالحقيقه..مخلي البنت على عماها..
فواز: وش تيني اقول لها..
ماجد: قل لها أي شي بس لا تخليها كذا معلقه وما تدري هي وش سوت ..عشان تسوي فيها كذا...هو انت تكرهها..
فواز: اكرهها؟؟؟ اموت ولا تجي الساعه اللي اكره فيها بدور..ماجد بدور في حياتي شي كبير..تحديت الكل والجميع عشانها وتقول اكرهها..
ماجد: عشان كذا يا فواز لازم تغير طريقتك معاها..
فواز: لازم انا اللي اقولها..خلنا نخلي احد يلمح لها..
ماجد: هذا الغلط..مشاكلكم محد يتدخل فيها..انت لازم تحل المشكله اللي بينكم..ترى بدور ما تستاهل اللي تسويه فيها..كبير عليها بالمر..
فواز:ادري والله ادري بس كل هذا عشاني احبها يا ماجد..
ماجد: ادري..بس عشانك ما قلت لاحد ولا اخذت شور احد وتصرفت من نفسك..هذي النتايج..يمكن زوجتك تعيش حالة اكتئاب..
فواز: وش دراك انت؟؟
ماجد: انت ما تسمع البنات كيف يسولفون عنها..يقولون ما تتكلم ابد ولا تضحك ولا تسولف يا قاعده مع عيالها يا تفكر...
فواز: للدرجه هذي..توقعت اذا جلست مع اهلي تنبسط..
ماجد: كيف تنبسط وانت تصد وتبعد عنها قلي؟؟
فواز نزل راسه : تصدق توني اكتشف اني غبي..
ماجد: هذا درس عشان تستشير احد ..ما يصلح اللي في نفس المشكله يحلها لحاله اكيد بيكون فكره مشتت وبيشوف الموضوع من زاويه واحده..عشان كذا لازم تشارك احد معاك ترى ما فيها شي...
فواز: شكلي بروح لبدور الحين..
ماجد: على طول مشا الله..
فواز: امزح معك بخليها بكره..
ماجد حط ايده على كتف فواز: ترى مو لازم تتغير اهم شي سعادتها اوكي..
فواز: وانت صادق...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مشاري: اقول عيال خلونا نطلع مع امهاتنا شوي..
العيال: يله..
في اللحظه هذي طلعوا سعود نواف برى الشاليه للفندق ياخذون اغراضهم وحجزوا لهم على اول طياره للرياض الساعه 8 الصبح..بدون ما يقولون لاحد..
طلعوا العيال شافوا الحريم جالسين مع بعض والبنات منقسمين مجموعتين وجلسوا مع امهاتهم..
ام سليمان: حيا الله عيالي..
العيال: الله يحيك خالتي..
وكل واحد باس راس امه وجلس...وقعدوا يسولفون مع بعض..
رغد: شوفوا العيال لاحقينا حتى هنا..
العنود: اصلا ما يستغنون عنا..
الهنوف: بنات ما تلاحضون ان الجو يجنن..
ريم بخبث: اكيد يجنن والحين زاد حلاه عشان الحلوين صح..
الهنوف ما فهمت: وش قصدك..
ريم وهي تطالع بعيون الهنوف: يعني مشاري موجود وكذا..
الهنوف راتبكت: اقول روحي زين.."ولفت على رغد"..اقول رغد خلينا نتمشى..
رغد: يله..احد بيجي معانا..
عبير: انا عن نفسي مالي خلق ما اشتهيت اتحرك..
رغد: اصلا انا غاسله ايدي منك اسأل البنات..
العنود: وش رايك ريم..
ريم: لا خلينا جالسين احسن..
العنود تهمس لها: عشان حبيب القلب..
ريم: ايوه مثلك عشان حبيب القلب...
رغد كانت تبي تهرب ..ما تحب مكان مجتمعين فيه وليد وتركي..ما تحب تفكر كثير..
ومشوا مسافه وهم ساكتين..
الهنوف: رغد فيك شي...؟
رغد في نفسها"والله ما يحس فيني غيرك": لالا ما فيني شي..
الهنوف: رغد تراني من زمان ملاحظه وساكته واقول مصيرها بتقول بس طولتي..
رغد: الهنوف مافي شي عشان اقوله..
الهنوف لفت على رغد ولفتها لجهتها: رغد طالعيني..مستحيل تخفي هذا الشي عني..انتي فيك شي وما تبين تقولينه لي صح..انا بالذات صح يا رغد..
رغد لفت وجهها عن الهنوف: الهنوف ليش مو راضيه تصدقين..قلت لك ما فيه شي..
الهنوف تركت رغد: براحتك بس لا تنسين اني موجوده..الهنوف موجوده يا رغد..حتى لو كنتي متضايقه مني انا قولي لي..
رغد: لا مو منك ابد..
الهنوف: اجل من اخوي..صح يارغد من تركي..
رغد غرقت عيونها دموع: الهنوف ممكن نمشي..
الهنوف خافت على رغد: رغد تركي عامل لك شي..
رغد: الموضوع مو كذا..الموضوع اكبر من كذا...واخوك تركي ماله دخل في الموضوع...
الهنوف: بس اكيد له طرف بالموضوع..
رغد: الهنوف ما اقدر اتكلم ما اقدر...
الهنوف: ليش ابي اعرف ليش؟؟؟
رغد: محتاره يا الهنوف...محتاره"وضمت صديقتها"...تعبت يا الهنوف والله تعبت..
الهنوف ضمتها بقوه: تكلمي يا رغد..انا معاك وما راح اتخلى عنك مهما صار..
رغد اخذت نفس وهي في حضن الهنوف: الوليد ....يحبني..
الهنوف مصدومه: الوليــــــد؟؟
رغد: ايوه يا الهنوف واعترف لي..واخوك يا الهنوف كمان اعترف لي في نفس اليوم.
الهنوف بعدت رغد وتطالع بعيونها: وكل هذا بقلبك وساكته....
رغد: خفت انك ما ترضينها لاخوك وبتقولين حددي بأسرع وقت يا وليد يا تركي..
الهنوف: صح هذا كلامي وهذا الكلام الصح..بس ما راح اضغط عليك..
رغد: وش اسوي ياالهنوف..شوري علي..
الهنوف: هالمره الشور شور قلبك يا رغد...اسألي قلبك وهو دليلك..
رغد: واذا قلت لك القلب محتار بين الميول والرحمه..
الهنوف: اختاري الميول..الرحمه ما راح تنفعك...
رغد: بس صعب اشوف اللي ارحمه مكسور وحزين والسبه انا..
الهنوف: وحرام اللي تملين له تكسرين قلبه مع انك تميلين له..
رغد: زادت حيرتي حيره..
الهنوف: وما يصلح اعرف من اللي ترحميه ومين اللي تميلين له..
رغد: عاد هذي اسمحي لي يا الهنوف..
الهنوف: لا تفكرين فيني اوكي ولا حتى في امي احنا راضين بقرارك وراح نظل صاحبات طول العمر يا قلبي..
رغد ضمت الهنوف: الله يخليك لي ولا يحرمني منك ولا يفرقنا..
الهنوف: امين..
رغد بعدت عنها: ما تلاحظين قلبناها عزاء ..
الهنوف: خلك مره ثانيه تسوينها وتخبين عني شي..
رغد ابتسمت: لالا التوبه..
وحسوا ان في احد وراهم يمشي..
الهنوف التفتت: رغد كأنا احد ورانا...وما ودي التفت..
رغد: يمه لا تخوفيني..اكيد وحده من البنات...
الهنوف: لا تلتفتين..
رغد: خليني اشوف..
الهنوف: اخاف جني..
رغد خافت: جني لالالا وش جني لا تخوفيني...
الهنوف: خلينا نسرع احسن..
رغد: يله...
وصاروا يسرعون واللي وراهم يسرع وهو ساكت....



@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@










الجـــــــــــــزء الخامس والثــــلاثون...

وصاروا يسرعون واللي وراهم يسرع وهو ساكت...
واذا اسرعوا مره اسرع واذا هدوا شوي هدا معاهم..
الهنوف ترتجف: رغد وربي خايفه..الى اللحين وهو ورانا..
رغد ميته خوف: يارب يارب...اقول الهنوف انتي متأكده انه جني...
الهوف وهي تاخذ نفس: وش يدريني انا..
رغد: انا عندي تحساس انها ريم ولا عنيد..
الهنوف التفت لورى: لا شكله اختفى..
رغد التفت: ايه مافي احد خلينا نرجع..
وأول ما لفوا..
الشخص من وراهم مسك الهنوف..
الهنوف: واااااااااااااااااااااااااااااااااا يمــــــــــــه..
رغد التفت تطالع الشخص: مشـــــــاري!!!!!!
مشاري: مين انتي ومين اللي معاي..
رغد تضحك: هذي الهنوف...
مشاري رمى الهنوف وكأن احد قارصه: معليش..Im sory..
الهنوف تمسح دموعها وضربت مشاري: صدق انك سخيف..ترى من جد خرعتنا ..والله كان قلبي بيوقف من الخوف.
مشاري: الحين ابي أكلمكم تسرعون ..واذا هديتوا هديت اخذ نفس..وبعدين ترجعون تسرعون..
رغد ميته من الضحك ما قدرت تتكلم..
الهنوف: بصراحه توقعناك....جني...
مشاري فقع ضحك: جني هههههههههه والله انكم مخفات..
رغد: وربي اشكالنا ههههه تموت من الضحك هههههه والهنوف تقولي اسرعي وانا اسرع معاها..هههههههه
مشاري: خلاص اهدي يا الهنوف تراك لحد الان ترتجفين..
الهنوف: اصلا بأبكي بعد شوي....
مشاري قرب منها وبحنان: ترى دموعك غاليه"وكان بيمسح دمعه واقفه على هدب عيونها"
رغد: هيه هيه ممنوع اللمس والأقتراب ..خير وينى فيه..
مشاري: انتي وش جابك اصلا..
الهنوف ثابته في مكانها من الخوف والحيا:..............
رغد: الهنوف.......الهنوف....
الهنوف: ..............
رغد: شفت جبت الصقهه لصديقتي..الله لايحللك لادنيا ولا أخره..
مشاري خاف: وش الله لا يحللك انتي بعد"ونغز الهنوف" هنوفه..
الهنوف صحت: سم..
مشاري ابتسم: ما ترد الا علي بس..
رغد: الهنوف وش فيك.
الهنوف: لالا ما فيني شي...خلونا نرجع ابي ارتاح...
رغد: يله..
وراحوا وتركوا مشاري واقف في مكانه..جاء بسرعه يلحقهم..
مشاري: خير انتي وياها صافطين علي...
رغد: الا انت وش جابك..؟
مشاري: كذا جاي اتطمن عليكم..
رغد: خلاص تطمنت..يله رح..
مشاري: يعني طرده..
رغد: ايه طرده...شوف صديقتي تعبانه ومالنا خلقك..
مشاري: عشانها بجلس معاكم..اخاف يصير شي بهنوفه..لازم اكون جنبها..
رغد: ومن متى الميانه"وتقلده" هنوفه...وبعدين لا تفاول على صديقتي..وروح عند العيال...
الهنوف ساكته ما علقت ولا بأي كلمه..
مشاري حس ان مافي امل يكلم الهنوف وفيه رغد النشبه..
مشاري/ اجل يله مع السلامه...بس ترى زعلت منك يا رغد..
رغد: شفت البحر اللي جنبي رح ارمي نفسك فيه..
مشاري: يعني ما فيك فايده..
رغد: لااااااااا..
مشاري: اجل يله سلاااام....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود مقهوره: رويم ممكن تطالعيني شوي..
ريم وهي تطالع سليمان: انتي بعدين..الين خليني اطالع القمر...
العنود بغيره: شوفي عبير وش تطالع..
ريم لفت على عبير لقتها مبتسمه وتطالع طلال..رحمت العنود وسوت نفسها ما فهمت وش تقصد العنود: وش فيها عبير...
العنود بحزن: شوفيها كيف تطالع طلال وتضحك على حركاته..
ريم: العنود...حددي موقفك الحين..
العنود عقدت حواجبها: كيف ما فهمت..
ريم: يا أنك تدافعي عن حبك..او خلي اختك تدافع عن حبها ...
العنود: وتتوقعين بأبدي نفسي على عبير..
ريم: في هذي فكري زين..
العنود: مستحيل اخلي اختي تنحرم من طلال اذا كانت تحبه..تحبه مو اعجاب..
ريم: طيب انتي عرفتي انتي..هي تحبه ولا لأ..؟
العنود: المشكله انها ما تعطيني وجه..
ريم: الله يعينك يا العنود..
العنود وهي تناظر اختها: امين...
وقعدوا شوي ساكتين..وكل وحده لاهيه في تفكيرها..جاء وليد ومعاه تركي وسليمان...
وليد: ياهووووه نحن هنا..
العنود:هاه...هلا وليد..
وليد مستغرب: رويم وش مسويه بأختي...
ريم كانت لاهيه توزع ابتسامات مع سليمان...
وليد: رويـــــــــم..
ريم لفت عليه مكشره: نعم...
وليد: وش فيها اختي وش مسويه فيها..
ريم ناظرت العنود بعدين رجعت تناظر وليد: وش دراني عنها...
تركي: اكيد انك مهبله فيها ومطلعه ريحتها..
ريم: ممكن اعرف بكم القطيه...
سليمان: مســـــــكين تفشــــل..
تركي: ما راح ارد عليك لان مستواي عالي..
ريم: مالت عليك وعلى مستواك..
وليد: لا جد جد ريم وش فيها العنود..
ريم :شوفها قدامك اسألها...
وليد جلس جنب العنود وهو مستغرب حالتها اول مره يشوفها كذا: العنود...فيك شي..
العنود: لا ..مافيني شي...
وليد: لا اسلوبك المؤدب يدل ان فيك شي..
العنود بتعب: وليد بليز اتركني لحالي شوي...
وليد: العنود انا اخوك قولي لي وش اللي مضايقك..
العنود رفعت راسها وطالعت بوليد وعيونها مليانه دموع...من حبت طلال والدموع صارت معها دايما: وليد اذا تحبني وتخاف علي اتركني لحالي..
وليد يطالع في عيون العنود منصدم ومسك وجهها: العنود.....انتي تبكين...؟
العنود ما صدقت على الله ان احد حن عليها وعلى طول رمت نفسها في حضن اخوها..الموقف كان مؤثر على الجميع..عبير صحت من اللي كانت فيه وانتهبهت لاختها اللي لاهيه عنها بطلال وتدري ان دموع العنود مستحيل تنزل على شي الا شديد وقوي..
ريم حست بتأنيب الضمير لان العنود جنبهاوضايق صدرها وهي تدري وما حاولت تخفف عنها لانها لاهيه مع سليمان..
العنود تبكي بصوت عالي وتشاهق: وليد خلاص تعبت والله تعبت..
وليد وهو مازال مصدوم: من أيش تعبتي...
العنود: من كل شي...من كل شي...
وليد: انتي اهدي واذكري الله...
العنود اخذت نفس: لا اله الا الله...
وليد وبعد وجهها عن صدره ومسكها من اكتافها: والحين قولي لي وش فيك؟؟ ...ولا تبين نروح مكان بعيد..
سليمان وتركي يطالعون بعض مصدومين ما توقعوا ردة فعل العنود بهذا الشكل..
العنود مسحت دموعها: لالا ما يحتاج..خلاص الحين انا زينه...
عبيرمسكت ايد العنود: العنود قلبي الحين اهدي وبعدين نتفاهم..
في نفس الوقت وصل مشاري وبعده بعشر دقايق وصلت رغد والهنوف..وشافوا الكل مجتمع..
رغد دخلت من بين الزحمه: العنود!!!!!...وش فيك يا قلبي..
العنود ابتسمت: لهدرجه انا مهمه...
دخلت الهنوف: عنوده قلبي وش فيك تبكين؟؟؟
عبير: عرفتي غلاك الحين ارتحتي..
العنود تضحك من بين دموعها: ليه غيرانه..
عبير تبوس اختها: فديتك والله..تهبلين ووجهك احمر من الصياح..ابكي كل يوم..
العنود ضربتها: نذله...
ريم تضحك: طالعه عليك....
رغد حست ان في احد يطالعها مو شخص واحد...شخصين وما ودها ترفع راسها وتنصدم..
الهنوف حست فيها: يله يا عيال انقشعوا"مصطلح جديد لي انقلعوا"..عنا خلونا ناخذ راحتنا..
رغد طالعت الهنوف بنظرة شكر وحمدت ربها ان عندها صديقه مثل الهنوف..
وليد: رغد...وين كنتي من شوي؟؟
رغد هذا اللي كانت خايفه منه..طالعته وبعدها طالعت تركي اللي جنبه وبعدين رجعت تطالع وليد...
رغد: رحت اتمشى انا والهنوف...
وليد: اهااا...
تركي عامل حاله مو مهمتم للموضوع ابدا ..ومن داخل يغلي..عارف ان وليد قاصد الحركه بس ما يقدر يقول شي...
جاء طلال لانه شاف العيال طولوها وهي قصيره..
قرب منهم: وينكم؟؟؟...ساعه....وش فيكم؟؟؟؟
وليد: أي سؤال تبيني اجاوب عليه...
طلال ابتسم: ولا واحد ههههه لا جد وش فيكم وطالع في وجيه الكل واخر وحده العنود..
طلال: العنود وش فيك....مين زعلها؟؟
العنود في نفسها" هو في غيرك يفرحني ويضايقني..يبكيني ويضحكني..انت يا طلال انت"...
ريم: ما فيها شي دلع بنات..
عبير تغني: ترى كل هذا يا روحي دلع بنات...
العنود لفت عليها معصبه ليش تغني لطلال.. 

الجـــــــــزء السـابع والعشـــرون..
ريم: العنود الخطه..
العنود: ايوه صح الحين بنطبقها..
ريم: اوكيه..
العنود: تصدقين خفت يصير لك شي ويأنبني ضميري..
ريم: روحي فداك يا قلبي بس انتي قوي قلبك وعزمك بعد..وانتبهي لعمرك اوكي..
العنود: اوكي...
وصل الجمسين عند باب الفندق نزلوا العيال و البنات..
بعض البنات والعيال راحوا داخل الفندق يبلغون الامهات والابوان..
العنود: ريم يله تحركي..
ريم: خايفه..
العنود: تشهدي وروحي..
ريم: اشهد ان لا اله الا الله.."ومشت ووقفت في نص الشارع وغمضت عيونها...العنود كانت تراقب الوضع بدقه..جات سياره وصارت تضرب هرن لريم عشان توخر ..ريم ترتجف في مكانها....قربت السياره بسرعه متوسطه وهي ما زالت تضرب هرن..العيال والبنات انتبهوا لريم وصار الكل يصرخ انها تبعد وهي واقفه....قربت السياره وما بقى الا كم مترين وربطت فرامل وفي نفس اللحظه انطلق شخصين...الاول كانت العنود..والثاني كان سليمان..والسياره راطبه فرامل بس ما بعد وقفت قربت من ريم وما بينهم الا كم خطوه..في نفس اللحظه رمت العنود نفسها على ريم وتدحرجوا..سليمان الي ما امداه على ريم لان العنود سبقته..السياره اللي لحد الان ما وقفت صدمت سليمان ورمته على الارض بقوه ونزل منه الدم على وجه وثوبه ....
ريم فتحت عيونها وهي تتألم: آآآآه...خلاص..
العنود: أأأأأي.. خلاص..
ريم: طيب قومي عني..
وقامت العنود وريم..لفت ريم وشافت شخص مرمي على الارض والشله تركض لجهته..
ريم خافت ونغزها قلبها: مـ..مين هذا..؟؟؟
العنود مصدومه: ما ادري..انا شفت واحد من العيال يركض معاي بس ما ادري مين بالضبط..
ريم خنقتها العبره وصارت ترتجف وراح لون وجهها: شكل هذا ..."بعلت ريقها وقالت الاسم بصعوبه" سليمان..."لفت على العنود" ..بس ليش الدم عليه كذا..
العنود خافت منظر سليمان ما يطمن: قومي خلينا نروح نشوف..
ريم مشت بخطوات مهزوزه ..كل شي فيها متلخبط..افكارها خطواتها..توازنها اختل ومسكتها على طول العنود وسندتها عليها...

عند سليمان...
بعض العيال حوله ومها اخته من البنات..
مها تصارخ ودموعها سيل على خدودها: سليمان قوم واللي يعافيك قووم..
تركي طاح على ركبته وجلس جنبه ويهزه بخفيف: ابو سلوم...ابو سلوم وش فيك ..انا اخوك..رد علي واللي يخليك لا تصير ساكت كذا..ابو سلوم زعلان مني..ما تحب حركاتي..طيب خلاص بأعقل..بس انت رد علي...ابو سلوم لا تتركني كفايه ابوي واللي يعافيك..
والبقيه يحاولون يهدون تركي ومها لانهم منهارين..
ريم وهي تقرب من عند سليمان والعبره خانقتها: العنود ..سليمان وش فيه ما يرد على مها..
العنود: ان شا الله ما فيه شي..
ريم: العنود قولي الصدق ليش ما يرد "وصارت دموعها تنزل من دون أذن"
ووصلوا واخيرا عند سليمان..
ريم جلست تطالع سليمان من فوق لتحت وحطت ايدها على فمها وبعد لحظات لفت على طلال..
ريم: طلال وش فيه سليمان..
طلال يطالع العنود وبعدين طالعها: ما فيه الا العافيه بس انتي اهدي.
ريم تصارخ وتهز سليمان بقوه: سليمان واللي يعافيك قوم شوفني بخير ...سليمان رد علي طيب رد على مها..سليمااااان..
العنود شالت ريم: اذكري الله ما فيه شي...طلال وش تنطر وده المستشفى ما تشوف الرجال ينزف ..
طلال : صح المستشفى صح..
راح هو وماجد وشالوا سليمان وركبوه الجمس..
وجات رغد واخذت مها وريم معها العنود ودخلوهم داخل..

داخل الفندق..
ريم تصارخ وهي منهاره: انا ..انا السبب ..آآآآ يا سليمان حرام زهرة شبابك..
مها جنبها منهاره اكثر واكثر: آآآه يا اخوي لا تروح وتتركني ترى والله مالي غيرك.. لا تتركني مثل ابوي..
ريم صدمتها الكلمه ولفت على مها وزاد اللي فيها: شوفي شوفي يا رغد شوفي اخته انا انا اللي حرمتها منه انا...
رغد بحزم: ريم وش فيك ترى كلامك ماله داعي اذكري الله ا نشا الله الولد ما فيه شي.
ريم: انتي ما شفتي الدم اللي عليه وعلى ثوبه..يا قلبي عليك يا سليمان..
العنود بأنكسار: ريم هدي وسليمان ما فيه الا العافيه..
ريم: طيب ليش ما يرد علي..
رغد: يمكن مغمى عليه..
مها زاد صراخها: وين امي....ابي امـــــــــــــي..
نزلوا في نفس الوقت الحريم ومعهم باقي البنات والعيال..
ام سليمان نغزها قلبها: وش فيهم؟؟
مشاري: ما ادري بروح اشوفهم..
راح مشاري عند رغد
مشاري: وش فيكم..؟
رغد: سليمان سوى حادث ..صدمته سياره..
مشاري طير عيونه: وش تقولين وش تخربطين؟؟
رغد: مشاري..سليمان قبل شوي صار له الحادث..
ام سليمان سمعت السالفه وراحت عند بنتها..
ام سليمان وهي تحاول قد ما تقدر تثبت: مها يمه ليش تبكين..؟
مها: يمه اخوي...اخوي بيروح مني..
ام سليمان اخذت بنتها في حضنها ودمعتها في هدب عيونها: ما في الا العافيه..سليمان قوي وانا متاكده ما راح يصير له شي..
مها : ا نشا الله يا يمه ا نشا الله .."وحضنت امها بقوه"
ريم تطالع ام سليمان ومها ويزيد عندها تأنيب الضمير : العنود انا اللي خليت ام تفقد ولدها الوحيد وخليت اخت تفقد سندها الوحيد..آآآآه يا رب خذني ولا يصير في سليمان شي..
رغد صارت تبكي: ريم...شوفي امه اقوى منك..والله قطعتي قلبي..وبعدين قلت لك الصدمه خفيفه..
عبير: ريم خلاص يا قلبي والله الصدمه خفيفه..
وتجمعوا البنات بعضهم اللي يبكي وبعضهم تحكم في نفسه والثاني منهم يهدي نفسه واللي حوله..
العيال كلهم راحوا لعند سليمان بالمستشفى..وبعد ربع ساعه لحقوهم الرجال..
الحريم والبنات تجمعوا بسويت واحد ينطرون منهم رد...
مرت ربع ساعه...نص ساعه....ساعه....ساعه ونص..
ريم تهمس للعنود: العنود..غلطنا غلطه كبيره يا العنود..
العنود: ما فكرنا بكذا.
ريم: هذا اللي ياخذ المواضيع بضحك..."وخنقتها العبره"تخيلي صدق لو صار فيني او فيك شي..
العنود: تكفين يا ريم لا تزدين علي..
ريم لفت عليها: طيب تخيلي يصير في سليمان شي..."ونزلت دموعها"..والله ما ادري وش بيصير فيني...لا لا يارب لا يصير فيه شي..
بعـــد ربع ساعه..
ريم بدى القلق يصيطر عليها: رغد تاخروا مره اتصلي عليهم..والله خايفه..
رغد: بسم الله عليه..وان شا الله ما فيه الا الخير..
العنود: ريم قلبي ادعي ترى الدعا زين..
ريم: يا ليتني ما سويتها يا ليتني..
العنود: الحين يا ليت ما تنفع ..اللي ينفع يا رب..
ريم: يارب خذ روحي بس سليمان لا يصير فيه شي..
بعد ساعتين ونص بالضبط اتصل مشاري على موبايل رغد..
رغد خافت: هذا...هذا مشاري..
ريم بسرعه: ردي عليه....ولا اقول لا تردين اخاف يقول شي عن سليمان..
العنود: ردي عليه..اكيد يبي يطمنا عليه..
رغد: احم...الو...
مشاري: هلا..
رغد بتردد: مشاري ....بشر..
مشاري: لا الحمد لله جات سليمه..صار يتدلع..
رغد ارتسمت على وجهها ابتسامه عريضه: الله يبشرك بالخير ..طمنتنا الله يطمن قلبك..بس وش صار فيه..
مشاري يضحك وهو يطالع سليمان: ههههه قطو بسبع ارواح... ما فيه الا كسر في ايده اليمنى ورضوض بسطيه بجسمه..
رغد: ايه الحمد لله على سلامته..اوكيه باي..
مشاري: طمني الباقي ..باي..
ريم سمعت الحوار اللي دار بينهم بس تبي تتاكد: بشري..
رغد: لا الحمد لله ما فيه الا العافيه..وصار كسر بالايد..
ريم قامت تحضن رغد: قلبي كان بيوقف عليه...وش اسوي احبه"ضحكت من بين دموعها"
العنود قامت معاهم وضمتهم: الحمد لله على سلامته يا ريم..
ريم: الله يسلمك..تعالوا نبشر امه..
راحوا لام سليمان...
رغد: ابشرك خالتي..
ام سليمان: ولك البشاره..
رغد: سليمان طيب وما فيه الا العافيه..بس كسر بالايد..
ام سليمان قامت تحضن رغد: الله يبشرك بالخير مثل ما بشرتيني.
وبعدها راحت تحضن مها اللي صارت تبكي من الفرحه..
الكل تاثر وصاروا يبكون...والحريم يهدون فيهم..
ام مشاري: قرت عينك يا ام سليمان..
ام سليمان وهي مبتسمه: قرت عينك بشوفت نبيك..
ام ماجد..وام فيصل..وام فواز: قرت عينك يا ام سليمان..
ام سليمان: قرت عينكم بشوفت نبيكم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في المــســتشـــفـــــى

بعد ما تطمنوا الرجال و تحمدوا له بالسلامه رجعوا للفندق..
طلال: لو شفت وجه تركي كان قلت ايه هذا الصديق ولا بلاش..بس صاير كانك حبيبته مو صديقه..
تركي وهو جالس جنب سليمان وماسك ايده وكأنه خايف لايروح منه..
تركي: صديقي اذا ما خفت عليه..اخاف عليك اجل..
سليمان يطالع تركي بنظرات امتنان: الله يخليك لي..
تركي: بس اللي تنرحم مها اختك..
سليمان: اعرف اختي حساسه..بس ما طمنتوني على ريم..
مشاري: تطمن الحمد لله بخير..
طلال بأعجاب شديد: بصراحه العنود رهبيه في هذي المواقف ..انا ما قدرت اتحرك ..مشا الله انت وهي تحركتوا في نفس الوقت..
سليمان: الله يسلمك..
مشاري: هذا العشم بسليمان..رجال راعي مواقف..
تركي: مواقف بفلوس ولا مجانا..ههههاي حلوه صح..
العيال: ههه بايخه..
تركي: مالت عليكم..
مشاري: مشا الله العنود راعية مواقف..مو هذي اول مره ..
وقاموا العيال يمدحونها ويتذكرون وش كانت تسوي..لانها صدق راعية مواقف وتعجبكم..
طلال كان يسمع كلامهم وكأنه اول مره يفتح عيونه عليها..اول مره يدري انها كذا وشخصيتها كذا...ومنبهر من اللي يقولونه ..وكل يوم عن يوم يكتشف شي جديد ويزيد اعجابه بشخصيتها..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

طلعوا العيال من المستشفى وخلصوا اجرات الخروج لسليمان..ورجعوا للفندق..
سلم على امه ومها اخته .وتحمدوا له بالسلامه والبنات يطالعون الموقف ويبكون..
شجون: حرام شوفي امه وباين خوفها عليه بس كانت تكابر..
نوف تشاهق من الصياح: حرام عليه خوفهم كذا..
عبير: سليمان شكله يكسر الخاطر..
العنود ساكته وما علقت على شي..
ريم تطالعه بحب وبأبتسامه شاقه الوجه و دمعة الفرح بعيونها..
رغد: الحمد لله اللي جمعهم مره ثانيه..
الهنوف تبكي: تصدقين خفت يصير فيه شي..واهله من بعده يضيعون..
رغد: وانتي صادقه..طاح قلبي عليهم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ارتاح سليمان كم ساعه وقرروا العوائل يكملون ما كانوا بادينه بأصرار من سليمان وام سليمان..
وتجهزوا لرحلة البحر...وانطلقوا..
وبعد حوالي ساعه مشوار وصلوا نزل الكل اغراضه..وفرش الحريم لهم فرشه..والبنات نفس الشي..
والرجال والعيال مع بعض....

البنات مسوين دائره ويلعبون لعبة الصراحه..
رغد: اسمعوا اللي تجيه راس العلبه تسأل والطرف الثاني تجواب اوكي..
البنات: اوكي..
لفت رغد العلبه..وطلع شجون تسأل نوف..
شجون: امممممم..نوف من اكثر وحده فينا تعجبك شخصيتها..
نوف: بصراحه ..رغد..لاني احس انها كبيره وعاقله وفي نفس الوقت صغيره ومهبوله..
رغد: تسليمن يا قلبي والله انتي احلاهم..
ولفت العلبه..وطلع الهنوف تسأل رغد..
الهنوف: رغود قلبي..
رغد: سمي..
الهنوف:سم الله عدوك.. ممكن يجي يوم وتتركيني فيه"وخنقتها العبره"
رغد: قامت تحضنها: بس اذا الموت خذاني يا بعد قلبي والله..
الهنوف: بسم الله عليك..
ريم: خلصونا بلا رومنسيات وخلونا نلعب..
رغد مسحت دموعها ولفت العلبه..العنود تسال عبير..
العنود: ايوه واخيرا طحتي في ايدي..
عبير: اخلصي يله اسالي..
العنود: عبير وبكل صراحه انتي تحبين احد من العيال..
عبير بحيا: ايوه..
البنات انصدموا ..وكل وحده تقلب في راسها مين ممكن يكون
العنود طيرت عيونها وعلامات الدهشه والتعجب فوق راسها:ميـــــــن؟؟؟
عبير: اللعبه سؤال واحد ولا انا غلطانه..
رغد: ايوه سؤال واحد...
ولفت العلبه والعنود لف الف سؤال وسؤال في راسها"معقوله"
مها: ريم ليش اليوم بكيتي على سليمان..
ريم: لاني احس اني انا السبب في اللي صار له..
مها: بس هذا السبب..
ريم: ايوه..
لفت رغد العلبه...
عبير: وانقلبت الايه..عنيد وانتي تحبين احد..
العنود بسرعه:لا...ما احب احد..
عبير: كذاااااااابه..
العنود تقلد عبير: اللعبه سؤال واحد ولا انا غلطانه..
البنات يضحكون..
ولفت رغد القاروره...
ريم : فجيـــر..
فجر : يمه خرعتيني<<تهوجس في فارس احلامها..
ريم: قولي لنا عن مشاعرك اول مع فيصل والحين مع التغيرات اللي حصلت..
فجر: حشى كل هذا سؤال..
ريم: احمدي ربك طلع كذا..ولا كان ودي اغطي كل ما اقدر من استفسارات..
فجر: طيب..اول سلمك الله فيصل في حياتي ماله وجود وماله اهميه..او بالاصح ما كنت اشوفه قدامي..
ريم:والحين؟؟
فجر: الحين صار دنيتي كلها..ما اتخيل لحظه ما اشوفه فيها او اسمع صوته فيها ..واذا ما حصلي كل هذا ..افكر فيه..
البنات يصفرون:ياهووووووووه على الرومنسيه..
فجر ميته حيا: خلاص لا تحرجوني..
رغد اخذت العلبه ولفتها..
رغد: اووه الحين دوري..طيب مهاوي وش شعورك يوم شفتي سليمان بعد ما طلع من المستشفى بالسلامه..
مها وعيونها مليانه دموع: يوم لقيته لقيت الامان..اللي كان بيضيع مني في لحظه..لقيت الاب والاخ والسند ..وكل شي بحياتي ..وخفت كثير من فكرة انه يتركني وحيده.."وبكت"
البنات تأثروا..
رغد: خلاص بنات..والله جايين نغير جو..
العنود تبي تغير السالفه: اقول بنات عندي لكم مغامره واكشنات..
البنات: نورينا..
العنود: وش رايكم نركب اللنش..
ريم: يقطعك على هالفكره..وشلون ما فكرنا فيها من قبل..
العنود: انا العنود يا حلو غير عن الكل فاهمه..
البنات: درينا انك غير "وضحكوا لان العنود رافعه ايدينها ومسويه حركة اصبعين حقت يوسف الثنيان"
رغد: يله نبلغ الامهات اول وبعدين العيال نروح لهم شخصيا..
البنات: يلا..
وراحوا عند الحريم..
ام مشاري: براحتكم..
ام فيصل: والله كيفكم..
ام تركي: انا اقول خلوها بكره في النهار احسن..
ام فواز: وانا راي من راي ام تركي..
الهنوف: ماما..البنات كلهم بيرحون الا انا..
فجر: اسمعي يمه..انا تزوجت والحين انا في عصمة رجلي مالي دخل فيكم..
نوف: لا والله يعني انا الوحيده اللي ما اركب ما علي منكم...
ام تركي تطالع ام فواز: هاه وش رايك..
ام فواز: في النهايه بنقول ايه فا خلينا نخلص ...يلا روحي..
الهنوف ونوف: هيّــــــا...
ام ماجد طبعا ما خذوا رايها لان عبير والعنود ما يحتاج رايهم من كيفهم..
راحوا البنات لعند الرجال....طالعوهم كلهم رجال وعيال الا شخص اللي هي لين جالسه بينهم..
نوف: شوفي اختك لا حيا ولا مستحى..
فجر: انا اصلا متبريه منها من زمان..ما اعرفها ولا تعرفني..
شجون: طيب عادي صغيره..
فجر: أي صغيره..باولى متوسط ..مهما كان على الاقل ماتجلس بينهم ..تجلس عند ابوي او مع مشعل لحاله مو حاشره عمرها مع العيال..
نوف: خليني اناديها نستفيد منها..
نوف قربت شوي: ليــون...ليـــون..
نواف لف وطالعها وابتسم ..نوف طالعته واستحت ونزلت عيونها..
وصلت لين...:مناديتني خير..
نوف: روحي نادي فواز ولا طلال بسرعه..
لين: طيب..."وراحت عند العيال"..طــــــــــــــــــــــلال..طــــــــــــ ـــــلال.
طلال: نعم نعم تراني جنبك ماله داعي الصراخ..
لين: البنات يبونك..
طلال ابتسم: البنات يبوني..
مشاري: وش عندهم البنات شكلهم سحبوا علي..
طلال: خلاص انت طاح كرتك..وجا كرتي..
وليد: قوم روح خلينا نشوف اخر مصايبهم الا وحده..
مشاري: انا امنيتي اعرف من هالوحده.
وليد: بعدين ا نشا الله تعرفها..
تركي: ما يصلح ينادوني..
سليمان: من زين الوجه ينادونك..
سعود: يا اخي احس ان بناتهم غريبين..
سليمان: كيف غريبين؟؟
نواف: صادق سعود..يعني في عاداتهم وتقاليدهم غير..
تركي: هذولي من القمر واحنا من الارض...يا اخي في شي اسمه اختلاف وجهات..هم يحبون يعيشون كذا ومتربين على كذا..انت وش عليك..
سعود: احس انهم متفتحين مره..
سليمان: لا مو مره بس شوي..المشكله انت واشكالك اللي ما تعودوا على الخير..
نواف: لا يا اللي عايش في باريس ولا لندن ..تراك في الرياض ويخب عليك..
سليمان: وافتخر اني من الرياض واهلها...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طلال وصل لعند البنات...والبنات لفوا عليه بشكل دائري ..
طلال: وش ناوين عليه..ترى اهلي يبوني..
فجر: من زينك عشان اهلك يبونك..
طلال يطالع البنات..طالع عبير ووقف شوي بعدين كمل وشاف العنود ووقف وابتسم لها..
العنود خلاص بتموت من الفرحه وبصوت واطي: رويم .رويم..شفتي اللي شفته..
ريم: شفت..هذي يا حبيبتي بفضل الله ثم بفضلي وبفضل افكاري الاكثر من رائعه...
العنود: انا اصلا ما حبيتك الا عشان افكارك الاكثر من رائعه على قولتك..
طلال: الحين جايبيني تطالعون فيني..وش تبون.؟؟
رغد: شوف طلال ..بصراحه نبي ناخذ لنش الحين..
ريم: بليز طلال..
البنات: بليـــــــــــــــز..
طلال : انا موافق بس في شي...
البنات: ايش؟؟
طلال: في ثنتين ما قالوا بليز..
رغد: مين...
طلال: الخوات الكريمات عبير والعنود...
رغد: عبير قولي بليز وخلصينا..
عبير: ما ابي اقول.."طبعا معصبه لانها شافت طلال يبتسم للعنود ولاحظت ان العنود فرحانه على هالشي"
رغد: طيب ليش؟؟
عبير: خلاص هونت ما راح اروح..
طلال: ترى ما راح يروحون بدونك..
البنات: عبير يلا عاد.
عبير تطالع اشكالهم: هههه والله كأنكم شحذات عند مسجد..طيب خلاص..بليز طلال..
طلال: يله الثانيه..قولي..
العنود بفرح وخفه: بليز طلول...
ريم فقعت ضحك على العنود لانها ما صدقت على الله ولا طلول بعد..
طلال: وبعد يدلعوني من قدي..يله الحين موافق ..تجهزوا..
البنات: تسلم والله.
وراح طلال..
فجر: ما ادري وش عنده طلالوه يتدلع..
العنود: خليه يحق له..
فجر: لا والله مالت عليه..
راحوا البنات مع العيال ...
اللنش الاول ركب فيه البنات ومعاهم مشاري وماجد..
والثاني العيال كلهم الا سليمان كان تعبان وجلس عند الرجال..
وانطلق اللنش وكانت رحله بالمره ممتعه داخل البحر ولا بالليل مره وناسه..
البنات يغنون ويصفقون بقيادة اكيد الطقاقه العنود..
العنود: عزاه يا قلبي من الهـم عـزاه
من يواسي دمعتي قـال خيـره 
و اشلـون خيـره بعـد فرقـاه
لا تقولو خيـره خيبـه كبيـره 
البنات ماشين معها في الخط انواع الردح..
وبعد حوالي نص ساعه من الدوران في البحر..حامت كبد البنات وقرروا يرجعون..
ووصل لنش البنات نزل مشاري وماجد..ونزلت ريم وكان السلم شوي يخرع نزلته صعبه لانه عالي..
ونزلوا بعدها البنات واخر ثنتين رغد والهنوف....نزلت رغد وساعدها مشاري ..وجا دور الهنوف جات بتنزل بس خافت تطيح.شافت البنات بيرحون عنها فا خافت زياده...وقررت تنزل بسرعه وهي تنزل دخلت رجلها بين درجات السلم وطاحت على قدااام بس مشاري على طول مسكها وطاحت في حضنه وتعقلت في رقبته..
مشاري ما يحتاج اقول لكم شعوره والهنوف في حضنه ولا ومتمسكه فيه بضمير شاق الخشه لابعد درجه...قام مسكها من خصرها ورفعها شوي عشان تطلع رجلها وطلعت بس الهنوف ما زالت متعلقه فيه...
البنات فاقعين ضحك على الهنوف..
ريم: الهنوف خلاص فكي رقبة اخوي عورتيه..
العنود بصوت عالي: شكل البنت مبسوطه..
الهنوف ما فكت مشاري خايفه من الفشيله وما تبي تشوف وجهه وفي نفس الوقت من داخل مبسوطه..
رغد حست بصديقتها فا راحت لمشاري وفكت ايدين الهنوف..الهنوف على طول ضمت رغد وخبت وجهها ما تبي تشوف احد..وراحوا البنات...
مشاري يطالع جسمه"انا الهنوف كانت في حضني قبل خمس دقايق من يصدق..خلاص انا ما اقدر اصبر خاطبها خاطبها.."
ماجد: مشا الله وش هالوناسه اللي انت عايشها..البنات في حضنك..
مشاري: اصلا البنات يموتون علي بس انا ما اعطيهم وجه..
ماجد: ايه واضح لان من شوي تقول في حضنك مليار دولار مو بنت..فاتح فمه ومبسوط..
مشاري: انت وش يفهمك ..امش بس..

ولنش العيال فلوها وقعدوا حوالي الساعه وهم انواع الاستهبال الاستعراض..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف تبكي: والله فشله وموقفي بايخ وسخيف..
رغد تهديها: عادي عادي زوج المستقبل حلال عليه..
الهنوف ضربت رغد: انقلعي اتكلم جد..تمزح معاي..
رغد: اأأأأأي..وانا وش قلت..قلت زوج المستقبل يعني اتكلم في موضوع جدي..
الهنوف ابتسمت: طيب خلاص سكري الموضوع..
رغد: يمه منك..لهدرجه تحبين اخوي ..
الهنوف استحت: رغــــــــــد..صدق انك سخيفه..
رغد: هههه خلاص بأسكت..
جات عبير والعنود وريم..
ريم: وش عندك من شوي في حضن اخوي..ضايع لك شي..
الهنوف: ريم وربي مالي خلق لك..
العنود: لا والله نشوفك فالتها مع ولد عمي واسكت..انا أولى منك..
عبير: لا يا قلبي انا الكبيره انا أولى..
العنود: يا ربيه ما حلى هالمشاري الا يوم قلت اني ابيه..انتي كل شي لازم تشاركيني فيه..
عبير: عادي اختي..وبعدين انا الكبيره احترميني واحترمي قرارتي..
رغد: ما تملون هواش..24 ساعه هواش..خلاص راسي صدع منكم..
العنود: هذي غبيه وش يفهمها..
ريم: اقول بنات جوعانه متى يجي العشا..
عبير: اليوم عشانا دجاج مشوي..
ريم: الله فله من راح يسويه..
العنود: حبيبتي الرجال راح يسونه لا شغله ولا مشغله.
رغد: خلونا نروح نفلها معاهم و نساعدهم..
البنات: اوكيه..
ما راح كل البنات..راح بس رغد وريم والعنود وعبير والهنوف بعد اقناع صعب..
راحوا لعندهم وشافوا ارجال غاصبين العيال على الشغل..
ابو مشاري: وليد قم شفه استوى ولا لأ..
وليد :ابشر..
قام وليد وشافه: عمي ما ادري ..تعال شوفه..
ابو مشاري: عيال ما منهم لا شفع ولا نفع"وقام"..شوف اذا صار لونه مثل هذا يطلع استوى فهمت..
وليد: ان شالله..
ابو ماجد: مشاري تبل الدجاج زين هاه..
مشاري: ا نشا الله...اووف وش هالقرف اللي عايشينه هالحريم..
طلال: عادي يا ابن الحلال...عشان تطبخ عن زوجتك..
مشاري: والله تستاهل..
طلال: من الحين وهي مسيطيره عليك..
مشاري: حلال عليها..
طلال: لا شكلك رايح فيها..من هي اعرفها..
مشاري: انقلع بس..بعدين تعرفها...
ووقربوا البنات بالمرره..
ريم: الله ريحته حلوه..
العنود: جعت زياده..
عبير: خلونا نساعدهم حرام اشكالهم متوهقين..
رغد: صح ان ما عندنا خلفيه عن الموضوع بس احسن منهم..
الهنوف: والله مستحيه خلوني ارجع..
رغد: امشي واللي يعافيك....
ووصلوا عند فرشة الرجـــــــــــــــال..

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


الجــــــــــــــــزء الثامـــــــــن والعشـــــــرون...

ووصلوا عند فرشة الرجــــــــــــال....
ابو مشاري: هلا والله ببناتي...
البنات: هلا فيك..
ابو ماجد وابو فيصل: هلا بالوجيه السفره ...اجلسوا..
ابو فواز: وين الباقي.؟؟
رغد: ماجوا عند الحريم..
ابو فواز: براحتهم...اجلسوا..
كان فيه عيال على طرف الفرشه..
ابوماجد: فواز واللي معه..قوموا جلسوا هناك خلو البنات يجلسون..
فواز: بعد ..حتى هنا لاحقينا...
طلال: يبه خلوهم يجون يساعدونا..
ابو فواز: هم كفايه عليهم شغل البيت.انت خلك بشغلك وانت ساكت..
سليمان: يا ويل قلبي..شوف ريم كيف طالعه اليوم حلوه بس مفروض تتلثم...
تركي: ولا رغد تشق الراس شق..
رغد: لا عمي عادي نقوم نساعدهم..اصلا احنا ما جينا الا عشان نساعدكم...
ابو مشاري: والله فيكم الخير..بناتي اعرفهم سنعات ورعيات واجب..
فيصل: ايه واضح..
قاموا البنات وراحوا عند مشاري..
مشاري جالس على كرسي طويــــــل بمالره وجنبه طلال وبعيد شوي سليمان وتركي وقدام الكرسي فيه طاوله وعليها الاغراض..
وليد بعيد شوي عند موقد الشوي ..
فيصل قرب من عندهم: الحين وين فجر..ليش ما جات..
ريم: فجر يقال انها مستحيه..
فيصل: هين اوريها...
رغد: يا عمري يا مشاري متوهق قوم خليني ادبرك..
مشاري: تعالي اجلسي جنبي عشان الشياب ما يفجرون فيني..
طلال: وانا من بيساعدني..
ريم: اذا تفكر اني اساعدك انسى..
طلال: العنود تكفين ساعديني..
العنود في نفسها"ما يحتاج كل هالموال..انت بس قول العنود وانا براس الخدمه"....:اوكيه ابعد شوي..
وجلست جنبه..
طلال: الله يسلمك..تعالي شوفي..سوي كذا وبعدين كذا<<ترى ما عندي أي خلفيه..يعني ربة بيت فاشله..
عبير: اجل انا بروح اشوف وليد واساعده..
الهنوف: وانا وش اسوي..
جا عندها تركي : وش جابك انتي هنا.كله رجال..
الهنوف: رغد هي اللي جابتني..
تركي ابتسم: اذا كان رغد خلاص اقعدي بس اخر مره..
وجلس على الفرشه قبال رغد ومشاري..
الهنوف جلست جنب رغد..
مشاري: الهنوف كيفك..
الهنوف تذكرت الموقف وخنقتها العبره...
رغد: مشاري اسكت عنها..ترها مفتشله من بعد الموقف اللي من شوي..
مشاري: اسف يا الهنوف...
الهنوف: ما يحتاج تعتذر انا اللي مفروض اعتذر منك...
مشاري: عادي اعتبريني مثل اخوك..
الهنوف: اصلا انا ما اعتبرك الا اخوي...
رغد اللي في الوسط: يمه منكم..
مشاري: وش فيك؟؟
رغد: على الدجاج اقول يمه منكم..
مشاري: انهبلتي..
رغد: تقريبا..
********************************************
طلال: اقول العنود..
العنود: سم..امـــر..
طلال : ما يامر عيلك ظالم..بس كنت ابي اقول لك شي..
العنود: خذ راحتك...تفضل.
طلال: انا....انا...اسف لاني ما ادري وشلون كنت اعاملك قبل..وبصراحه كنت ماخذ عنك فكره غلط..
العنود ابتسمت: ادري ما يحتاج تقول..واسفك مقبول..وبعدين فكنا من الماضي الحين..احنا عيال الحاضر..
طلال فرح من قلب: ههههه والله انك شي...طيب وش رايك نتعرف من جديد يله تكلمي عن نفسك..
العنود: انا بثاني ثانوي..مواهبي متعدده وكثيره ..واغلبها ما اقدر اصرح فيها.وافكار كثيره وان شا الله قدر احققها وبس...يله الحين انت تكلم عن نفسك شوي..
طلال: انا ادرس بالجامعه..والاكيد بعد التخرج بأشتغل مع الوالد في الشركه.
العنود: اها...ما تلاحظ ما كنا عيال عم..
طلال: عادي نسولف..
ريم جلست بين العنود وسليمان..
سليمان قرب منها شوي..
سليمان: هلا والله وغلا..
ريم: يمه خرعتني..
سليمان: بسم الله عليك..
ريم ابتسمت: الهه يسلمك..
سليمان: وينك من زمان عنك..؟؟
ريم: بعد كسرت ايدك مالي وجه..
سليمان: افا..انا كلي فداك...
ريم استحت: تسلم..بس جد اليوم خفت عليك.طيحت قلبي..
سليمان: بس مو اكثر منك يوم تجيك السياره وما تحركتي..وش عندك في نص الشارع..
ريم توهقت: تصدق ما ادري وش فيني..كنت راح اقطع الشارع ابي المحل اللي في الشارع الثاني...بس يوم جات السياره وقفت في مكاني ما قدرت اتحرك..اطالعها وخايفه و رجولي ما رضت تتحرك..يمه كان موقف مره يخوف<<ويييييي طاع انواع الصواريخ..
سليمان: تصدقين لو صار فيك شي انا راح اموت بعدك على طول..
ريم: بسم الله علينا فكنا من سيرة الموت ترى ما احبها..
سليمان: تخافين علي..
ريم: اكيـــــد اخاف عليك"وبحيا قالت" وانت..؟؟
سليمان بصوته العذب: لو تنغزك بس شوكه انا اموووت مليون موته قبل لا تألمك..
ريم: هههه والله وصرت شاعر..
سليمان: عشانك اصير شاعر..
ريم : تسلم والله..هاه كيف تقديمك في الاختبارات..
سليمان: حلو...بس تكفين لا تذكريني بالهم..
ريم: بسم الله عليك من الهم ..
سليمان: ههههههه تبين تذبحيني...تبين تجلطيني..تراني ما اتحمل احد يدلعنبي..
ريم: هههه خلاص بأسكت..
سليمان بتردد: ريم................تحبيني...؟؟
ريم حمر خدوها وودها تقول اموت فيك ولا اقدر اعيش بدونك بس ما تقدر..
ريم: اكيد احبك....حالك حال مشاري..
سليمان: وانتي مصره على مشاري..غيري شوي..
ريم: تبي ولا كيفك..
سليمان: لالا راضي والله راضي..
ريم: هههه يا حليلك..
سليمان: لا تقولين يا حليلك..ترى انا مثلك..
ريم: اجل وش تبيني اقول..
سليمان: قولي اموت فيك..
ريم: في الحلم يا بابا..
سليمان: اجل دايم احلم فيها..
ريم: يعني تحلم فيني..
سليمان بنص ابتسامه تذوب: ايه مثل اختي مها..
ريم: يعني وحده بوحده..
سليمان: والبادي اظلم..
ريم قعدت تطالع سليمان بكل ما فيه..بعدين طاحت عينها على ايده..
ريم: ايدك تألمك..
سليمان: من يوم شفتك طابت..
ريم: لالا صدق سلوم ايدك تألمك..
سليمان: شوي..
ريم: تصدق جاتني فكره بأسويها ..لحظه شوي..
وراحت عند ابوها واخذت منه شي ورجعت..
سليمان: وين رحتي..
ريم: هات ايدك..
سليمان: وش تين فيها..
ريم: بأكلها...هاتها..
سليمان طلع ايده من ربطة الايد ومدها: خذيها واذا تبني انا كلي حاضر..
ريم ضربته وجهها احمر: بس ولا كلمه..
سليمان: ا نشا الله ابله رورو..
ضحكوا لانهم تذكروا ايام اول...
ريم: تصدق ايام حلوه..
سليمان: لانك فيها..هاه وش تبين في ايدي..
ريم: بأكتب ذكريات..
سليمان: يله..
ريم: وش اكتب .وش اكتب...ايوه...بس ما ابيك تشوف..
سليمان: طيب انا راح اغمض..
غمض عيونه وبطراف اصابعه مسك ايد ريم القربيه من اصابعه..
ريم طالعته وضحكت وما قالت له شي..
سليمان"الله يستر شكل ايدي الثانيه بتنكسر على الحركه اللي سويتها..بس خليني احلل الدقايق اللي اجلسها معها شوي..."

**********************************************
رغد بعد ما تبلت الدجاج قامت توديه عند وليد وعبير عشان يشوونه..
رغد: تفضلوا..
وليد: تسليمن..رغود تعالي شوفي الدجاج استوى..
رغد قربت من عند وليد لحد ما لزقت فيه بالضبط وهي ما حست بعمرها.وليد يطالعها بنظرات كلها حب وهيمان..
رغد: اتوقع هذي لا بس هذي ايه استوت..
ورفعت عينها وانصدمت من قربها ومن نظراته..
وليد بهمس: رغد..
رغد بعدت شوي ونزلت عيونها عنه: نعم..
وليد: لو اقولك كلمه بتصدقيني..
رغد: قول..
وليد: انا....انا أحبــــــــــــــــك..
رغد بسرعه رفعت عينها عليه..حست بمشاعر غريبه وكأن اعصار قاعد يهاجم قلبها الضعيف..تحس بحرارة عيونه وكأنها لهيب تستنى كلمه منها كلمه تطفيه...والكلمه اللي قالها كأنها فيضان اغرق كل ما كانت تفكر فيه..
وليد: وانتي يا رغد......؟؟
رغد الصمت نزل عليها والحروف ضاعت منها:..................
وليد بحب وابتسامه: معليش راح اخذ الجواب منك في يوم ثاني...
$$$$$$$$$$$$$$$$$$$$$$$$$$$$$$$$$$$$$$$$$$$$$
في خاطري لك شي وودي اقوله..
مدري تصدقني او تقول كذااااب..
قلبي يحسك دايم الدوم حوله..
مع كل دقه يذكرك يا اغلى الاحباب.
تدري عليك الروح بالحيل تولــه..
وتدري بعد طيفك عن العين ما غاب..
انت الغلا بالكون عرضه وطوله..
وانت الحبيب الي بك الظن ما خاب..
فيك الحلا والزين كامل شموله..
دمك..وعيونك..والبها فيك جذاب..
هذا اللي كان بخاطري بقوله..
قلت وزاح الهم في صدري وذاب...
$$$$$$$$$$$$$$$$$$$$$$$$$$$$$$$$$$$$$$$$$$$$$$
رجعت رغد مكانها وهي مصدومه وش اقول له..وايش اقول لعمري وش اقول للكل....خلاص افاكرها اتعبتها وخنقتها العبره وقامت..
ومشت متجهه لجهة الحريم...
تركي اللي كان مراقب الوضع لحق رغد بدون محد يحس فيه..
وتقربيا بعيد عن الحريم والرجال يعني في الوسط..
رغد كانت تركض ودموعها اسرع منها..
تركي صرخ: رغــــــــد..
رغد وقفت...
تركي قرب من عند رغد ومسكها من كتوفها ولفها لجهته:رغد..
رغد منزله راسها تخفي دموعها..
تركي رفع راسها وطالع عيونها: رغد انا ما ابي اشوف دموعك ابد...اذا نزلت دموعك تعورين قلبي..واصلا ليش الدموع..
رغد طالعته وبعدين نزلت عيونها مره ثانيه ما تدري وش تقول له بعد..
تركي: رغد انا ما ادري وش بينك وبين وليد..لكن يهمني اللي بيني وبينك........رغد انا احبك ...واموت فيك ولا اتخيل نفسي اعيش لحظه بدونك..
رغد رجعت تبكي" وهذا اللي ذابحني وهذا اللي ذابحني..انت تحبني ووليد ما اقدر اكسر فيه"
تركي: صدقيني يا رغد وصدقي كل كلمه اقولها.. وودي اقول لك شي تراني اغار عليك من وليد..ما ادري ليش احس اني انقهر منه وما ابغاك تكلمينه..فا اتمنى اني ما عاد اشوفك معاه..اوكيه حبيبتي..
رغد جات حبيتي مثل السكين على قلبها..
ومشت عنه وراحت"يا ربي ليش انا..ليش انا احتار بين اثنين..تركي ووليد..تركي احس اني اميل له..وليد ما اقدراجرحه ..يارب ساعدني ..ابي حل والله تعبت وماعاد فيني اتحمل"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مشاري: وش فيها رغد..
الهنوف: علمي علمك..


طلال: واقول لك..ذاك اليوم جاتني بنت تتمليح..وانا كاتم ضحكتي لان شكلها تقولين مهرج..
العنود مولعه ومن بين اسنانها:لااااااااااااااااااا..
طلال: والله..المهم قالت لي لو سمحت..قلت انا نعم..قالت ممكن الرقم...تدوريني ما تلقيني فقعت ضحك..قالت وش فيك تضحك مستغرب عشان وحده حلوه عطتك وجه..قلت لها لا والله مستغرب وشلون القرد انحاش من القفص ههههههههه وهجت ولا عاد شفتها مره ثانيه..
العنود ومعها سكنيه وتغرزها داخل الدجاج:صدق بنات ما يستحون على وجيهم..
طلال: والله عندي قصص كثيره..اذا عندك وقت قلتها لك..
العنود بتولع الحين: عندي وقت بس غير الموضوع..
طلال: لالا هالموضوع يجنن على قولتك ..اسمعي هالسالفه..مره كنا بمجمع وكان السكيورتي واقف ما رضى يدخلنا..المهم احنا وقفنا برى شوي.. جتنا بنت قالت تبوني ادخلكم قلت انا وخويي اكيد قالت ابغى المزيون يعطيني رقمه طبعا اللي هو انا..قلت لها خلاص اوكي..
العنود ميته قهر: هي حلوه..
طلال: الصراحه عيونها تذبح ..المهم اكمل لك..دخلتنا والسكيورتي كان بيتكلم بس عطيته نظره وسكت..ودخلنا..قلت لها مشكوره اختي وما قصرتي وجزاك الله خير الله يغفر لك..طبعا استهبل عليها هي انصدمت بعدين قالت لي الرقم.. قلت انا مريني بكره ورحت وخليتها ههههههههه وش رايك..
العنود: رهيب بصراحه رهيب..شوف طلال نصيحه مني كا بنت لا تعطي البنات وجه..
طلال: شوفي انا على حسب مزاجي..
العنود انقهرت منه: انت وذا المزاج..اقول لك لا تعطيهم وجه تراهم غثى وبعدين عشان زوجتك حرام عليك..
طلال: اذا تزوجت عقلت..
العنود استغلت الفرصه: وانت تفكر بالزواج الحين ولا بعدين..
طلال: والله ما ادري وش الظروف وبعدين انا نفسي محتار بين امرين..
العنود تحمست: اللي هم..
طلال: شي خاص ما يصلح اقوله..
العنود تفشلت: طيب لا تقول..
طلال وهو منزل راسه ويطالع الارض ووده يعرف: وانتي لو جا احد وخطبك بتوافقين..
العنود تطالعه تبي تفهم له قصد من هالسؤال ووش قصده بس ما عطاها مجال:على حسب..
طلال: كيف على حسب..
العنود: على حسب الشخص..
طلال: اهاااا..
**********************************************
ريم مسكت ايد سليمان وصارت تكتب..

يا زهور الورد مع قطرات الندى..
يا ضيا الشمس في وقت الشروق..
يا قمر ليل بنوره يهتدى..
ارفق بقلب على شوفك شفوق..
ما هدا فكري وبالي ما هدا..
عيا قلبي يا حبيبي لا يروق..
لا تخليني عساني لك فدا..
لاجل غيرك على الخاطر ما يلوق..
.................................................. ..................
حياتي بعد عمري لو صار ما صار..
انا للعهد والميثاق حافظه والله الدراي..
اعيش وحبك الجاري بدمي يبعث التذكار..
لعين اللي تشوفك طيف مر بليله الساري...
.................................................. ...............................
ابو سلوم لا تنسى دايما وابدا معاك رورو...اذا احتجت شي.. وكل ما شفت ايدك تذكرني بس لا تقول هي السبب قول عشانها اوكي...
وبــــــــــس....
.................................................. ..............................
ريم: يله افتح عيونك..
فتح سليمان والتقت العيون...اللي كلها حب مفعم بالشوق..ريم ابعدت عينها عنه..
سليمان: هاه وش كتبتي..
ريم: لا تقراها لما اروح سامع..
سليمان: طيب ليش ما تقرينه لي انتي..
ريم بحيا: لالا انا ابيك انت تقراه..وبعدين بروح ..رغد مدري وش فيها..ما ادري وش قال لها ثقيل الدم وليدوه..
سليمان: اوكيه..
ريم قامت: يله باي..
سليمان: باي..
ريم: العنود تراني رايحه..وانتي يا الهنوف تراني بروح..
الهنوف: اوكيه انا جايه...يلا باي مشاري..
مشاري: ليش تروحين تو الناس..
الهنوف: ما عليش...باي..
العنود لريم: ليه وش عندك..
ريم: خلاص مشينا .ما مليتي من رمز الشقا طلال..
طلال: انا رمز الشقا..يا رمز الفقر والنحس..
ريم: احسن من وجهك..
العنود: ريم طلال خلاص..يله انا رايحه..
طلال: اقعدي ما بعد خلصت سوالف..
العنود في نفسها"اقعد عشان الهم"..:لالالا انا رايحه..
طلال: اوكي باي..
االعنود: باي...عبير تجين معانا..
عبير: اوكيه شوي و جايه..
راحوا البنات...وبعد ربع ساعه قررت عبير تروح..
مشت عبير لما بعدت عن الر جال ..لحقها طلال وسوى نفسه ما يدري ووقف قبالها..
عبير لفت يمين..لف يمين..لفت يسار..لف معها يسار..
عبير زعلانه: وبعدين..
طلال: ولا قبلين..عبير وش فيك متغيره هالايام..
عبير: انا؟؟....ما فيني شي..
طلال: لا صدق متغيره..اعتبريني اخوك وفضفضي لي ..مثلا البنات قايلين لك شي..متهاوشه معاهم..؟؟
عبير:لا....
طلال: اجل ليش تغيرتي..ما انتي مثل اول راعية حركات واستهبلات ودايم تضحكين...وش فيك؟؟
عبير: دوام الحال من المحال..
طلال استسلم: براحتك..بس اذا حبيتي تتكلمين اخوك طلال موجود..
عبير: تسلم..
وراحت..
عبير في نفسها" يا ربيه ليش اعامله كذا..يعني عشان العنود...العنود من زمان مع الكل والجميع..اجل ليش شاكه فيها..ما ادري بصراحه ..احس طلال تغيرت نظرته للعنود صار يطالعها باهتمام..بس ليش؟؟...و اللي ماني قادره افهمه انه حتى يهتم فيني..بصراحه حيرتني يا طلال..فتره حسيت انك تحبني..وفتره احس انك تحب اختي...لا تحيرنا يا طلال..لا تحيرنا..."
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
خلونا نشوف اشخاص من زمان ما شفناهم او سمعنا اخبارهم...
لين: شعول..
مشعل: هلا..
لين: ليش انت متغير علي..؟
مشعل: لانك ما تفهمين..اقول لك ما يصلح تجلسين معاي 24 ساعه..اجلسي معاي اذا جاو البنات بس.خليني اجلس مع العيال شوي..فهمتي علي..
لين: بس انا ما احب اجلس مع احد غيرك..
مشعل: حتى انا يا قلبي..بس ما يصلح نجلس مع بعض دايم حتى خواتك يقولونه..
لين:طيب اذا سويت اللي قلته ما راح تزعل علي..
مشعل: ابدا.. بالعكس اشتاق لك..
لين: اوكيه خلاص ..باي..
مشعل: باي..
وراحت....
مشعل: اووف صدق صايره تطفش الواحد..
محمد: حرام عليك لا تقسى عليها مره..
مشعل: ماودي اقسى عليها بس هي اللي تجبرني على كذا..
محمد: تعال نلعب بلاي ستيشن محمول..
مشعل: يله ولأول مره بدون لين..
محمد: هههههههههه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند البنـــــــــــــات...
ريم: رغد وش فيك..؟؟
رغد: محتاره يا ريم وراسي بينفجر من التفكير..
ريم: في ايش؟؟
رغد: خلينا نقوم نتمشى شوي..
ريم: يله..
وهم يتمشون على اطراف البحر والمويه تداعب اقدامهم..
رغد: ريم...اليوم وليد قالي كلمه خلتني اثبت في مكاني..
ريم: وش قال..؟؟
رغد: ريم .وليد قالي ...احبــــــك..
ريم انصدمت: قولي والله ما اصدق..
رغد: واللــــــه..
ريم: بصراحه كلنا ندري انه يحبك بس ما توقعت انه يقولها لك..
رغد: ولا يسألني انا وش أكن له من مشاعر..
ريم: ايوه وش قلتي..؟
رغد بقلة حيله: سكت ما قلت له شي..
ريم: ليش ما قلتي انك شخص عادي او أي شي..
رغد: انربط لساني ما قدرت اقول له شي...وبعدين رحمته ما ودي اكسر خاطره..
ريم: يا عمري يا سليمان كل ما قالي كلمه قلت له انت مثل مشاري..
رغد: ماشا الله عليك ..بس المصيبه مو هنا..
ريم:اجل وش بعد..
رغد: المصيبه ان بعدها على طول..تركي لحقني وقالي احبك واموت فيك وما اقدر اعيش بدونك..
ريم رحمت اختها.: وش قلتي له..
رغد: سكت وش اقوله بعد..
ريم : يا حرام والله انك مسكينه..وش بتسوين..
رغد: ما تشوفين راسي بينفجر ما ادري وش اسوي..
ريم: طيب انتي من تحبين..؟
رغد: شوفي انا بقولك وبكل صراحه...انا احس اني اميل لتركي..بس في نفس الوقت ارحم وليد ودايم اتخيل لو اني في مكانه وش بيكون مصيري..
ريم: بصراحه مشكله..بس انتي بتختارين تركي..
رغد بتعب: ما ادري يا ريم ما ادري..
ريم: بس لازم تحددين مصيرك..يا وليد..يا تركي..
رغد: العقل والقلب بيختار تركي والقلب يختار وليد..
ريم: خلاص واضحه..انتي تحبين تركي..اختاريه .انحلت..
رغد: طيب افرضي اخترت تركي وش اقول لوليد..
ريم: لا تقولين له شي ..ما لك الا انك تتجنبينه..
رغد: بس حرام لازم اقوله عشان ينساني ويدور غيري..فهمتي علي..
ريم: حيرتيني معاك.خليه بعدين يمكن يصير شي جديد ما تدرين..
رغد تبي تنسى شوي..ابتسمت: كيف سليمان..؟
ريم: سليمان يا حبي له ..يهبل يا حلوه ويا حلو كلامه..
رغد: هههه طيب واخبار عنيد وش عندها هالايام تقعد مع طلالوه رمز الشقا..
ريم تسوي نفسها ما تدري: بصراحه اشك ان العنود تحب طلال بس لاتقولين لأحد..
رغد فاهمه عليها:ريم اختي اعرفك..العنود قايله لك انها تحب طلال بس على بالك بتخلينه سر.تراه واضح..
ريم:هههههه طيب واضح عليها..
رغد: هو واضح بس محد راح ينتبه..
ريم: واذا قلت لك اني اشك ان عبير تحب طلال..
رغد: ما ادري ...عبير تحب احد بس مين ما ادري..
ريم: لازم نراقب حركاتها عشان نعرف..
رغد: صح..طيب افرضي ان عبير والعنود صاروا يحبون نفس الشخص..
ريم: احس بتصير الحرب العالميه الثالثه .اذا هم على كل شي يتهاوشون ..وشلون عاد على حبيب..
رغد: لالالا الله لا يقوله ..ترى هذي مشاعر حرام اختين يحبون نفس الشخص..
ريم: صادقه..تخيلي انا وياك نحب سليمان..
رغد: كان انا اخذته..
ريم عصبت: مسكينه ..اصلا حاولي تقربين لمه..
رغد: تتخيل وتعصب علي..طيب انتي اللي قلتي تخيلي وانا تخيلت..
ريم: غلطتي..مفروض ما اخليك تفكرين فيه..
رغد: من زينه..يله بس خلينا نرجع نتعشا تراني ميته جوع..
ريم: وانا اكثر منك...يله..
وراحوا وتعشوا....
وبعدها رجعوا للفندق..
وراح الكل لسويته والبنات لسويتهم والعيال نفس الشي..
العنود منسدحه وجنبها ريم..
العنود: قهرني يا ريم..تخيلي يقول لي مغامراته..
ريم: ههههه خليه يوسع صدره..
العنود: هو يوسع صدري وانا يضيق صدري..والمشكله اقول له غير الموضوع يقولي لا..
ريم: يعنني طلالوه رمز الشقا ان البنات يحبونه..
العنود: وهذي هي المصيبه الكبرى ان صدق البنات ينهبلون عليه.يا اختي يحق له..
ريم: هههه..الا خلينا من طلال شوي..كنت راح اسألك عن عبير وش عندها هالايام متغيره ومنقلبه اربع وعشرين درجه..
العنود: صادقه وانا ملاحضه هالشي..بس تطالعني بنظرات استحقار وما ادري وش نظراته..متغيره علي انا خصوصا وبعدين متغيره على الكل عموما..
ريم: ودي اعرف وش فيها..تتوقعين لو خليت رغد تسألها بتقول لها..
العنود: ما ادري عنها ام راسين..ما افهم عليها..
ريم: اختك وما تفهمين عليها..
العنود: عشان كذا اسميها ام راسين..تلاقين لها رايين في نفس الموضوع...يعني مثلا مره قلت لها عن موضوع وقالت لي عادي..ومره ثانيه سألتها في نفس الموضوع قامت تصارخ وتقول لي ما تستحين على وجهك..
ريم: ههههه أي والله ام راسين..
العنود: خلينا منها ومن روسها..وش اخبار ابو سلوم..
ريم: اسكتي لا تذكريني فيه..ترى بيغمى علي..يا اختي يهبل.جماله يشق المخ شق..وكلامه يعذبني والله يعذبني..
العنود: مشا الله اخاف احسدك ..على الاقل انتي عارفه انه يموت فيك..لكن رمز الشقا اللي معاي..اللي ما ادري وش يفكر فيه..
ريم: كتبت لسليمان اليوم ذكريات على الجبس..
العنود: امانه وش كتبتي له...
قالت ريم وش كتبت له بس ما قال لها انه مسك ايدها..
العنود: والله انك خطيره..
ريم: ولو اعجبك..
العنود: لا وكل هالكلام ومثل اخوي مشاري..
ريم: ادري بيقول خبله..بس كيفه اهم شي عبرت عن احاسيسي...
العنود: طيب ورغد..
ريم: وش فيها اختي؟؟
العنود: احس في حياتها لغز كبير..
ريم: رغد مسكينه خليها في حالها..الا فجر نسينا نسألها عن فيصل اليوم..
العنود: صادقه خلينا نروح عندها..
ريم: يله..
وراحوا عندها..
فجر: انتوا من سلطكم علي..
ريم: اللقافه..
العنود: اخلصي قولي لنا وش صار..بالتفصيل..يعني لا تنسين مسك ايدي..عطاني بوسه..طالعني بحب..يعني الاشياء المهمه هذي لا تنسينها..
فجر تذكرت اللي صار واستحت: اقول انقلعي عني بنام..فيني النووووم..
ريم: انا اقول ان وجهها يدل ان صار مسلسل كامل..
العنود:ولا مو أي مسلسل الا مسلسل مكسيكي مدبلج..
ريم: وش قال لك ألفريدو..بسرعه..
فجر: ما قال لي شي ولا قلت له شي.طول الوقت ساكتين ونطالع في بعض مستحين...
العنود: ترى فيصل اليوم سأل عنك لما رحنا عند الرجال وقال.....
فجر: وش قال..؟؟
العنود: ما راح اقول لما تقولين..
فجر: قلت لك طول الوقت مستحين..
ريم: انتي يمكن...بس فيصل وجه النكبه(المصايب) ما اظن..بسرعه تكلمي..
فجر: امممم وش صار اليوم تصدقون نسيت..
العنود: فجير بلا لف ودوران اخلصي علينا..
فجر: اووووف منكم بقول بقول..
وقالت لهم السالفه مع حذف الكثيييييير...
ريم: بس هذا اللي صار..
فجر: قلت لك ما صار شي ما صدقيتني..
العنود: مع اني ماني واثقه ان بس هذا الي صار بس بعديها لك لان المره الثانيه راح الحقك بكاميرا فيديو..
فجر: ايه هين...بسرعه اخلصي علي وش قال فصولتي عني اليوم..
ريم: قال وينها وجه النحس ما جات معاكم..
فجر:فيصل قال لكم وجه النحس هاه
العنود: ايوه بالضبط ولا وقال هين اوريها..
فجر: بعـــــد...انقلعوا عني يله انقلعوا..اصلا ما اصدقكم في فيصل..
ريم: قايله لك ان مو بس هذا اللي صار..
العنود: عارفه..بس ترى جاني النوم.خليني اروح انام عشان استعد لبكره..
ريم: وش عندك بكره..؟؟
العنود: وراي مقابل طلال..لازم اتلزق فيه لما يحبني..
ريم: ايه هين..بتلزقين فيه بيقول كرهتك من قبل لا احبك...
العنود: اسكتي تكفين..وش يعلمك في حركات الرومنسيه..
ريم: مخليتها لك..
وبعدها ناموا لان اليوم مان مليئ بالاحداث الحلوه والصعبه ...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــــــد العيال
سليمان:...............................



الجــــــــــــــــزء التاســع والعشــــرون


عنــــد العيال..
سليمان كان يطالع الجبس ويقرا الكلام اللي كتبته له ريم..
تركي: وش فيك لك ساعه وانت تطالع ايدك..!!
سليمان: قاعد أقرا..
تركي:تقرا؟؟ وش تقرا لايكون مشعوذ وتقرا مستقبلك..
سليمان: انا أقرا مستقبلي اللي هي ريم..
تركي: سليمان واللي يعافيك مسائل الرياضيات المعقده فكنا منها..يا اخي تكلم مثل الناس وفهمني..
سليمان: يا حول..ريم كاتبه لي ذكريات على الجبس وانا قاعد اقراها...
تركي: عطني اشوف..خلني اقرا وش كاتبه لك..
سليمان: ما في عيب هذي خصوصيات..
تركي: كذا يا الخاين..وهذا وانا صديقك اللي اليوم قلبي بغى يوقف علشانك..
سليمان:يا حبك للمنّ..خذ اقرا"ومد ايده لتركي"
تركي يقرا ويضحك: هههههه حلوه هذي يا قمر ليل..
سليمان: بتقرا مثل الناس ولا هات ايدي..
تركي: لالا خلاص بأعقل بس خليني اكمل وههههههههه تقولك يا حبيبي ههههههه..
سليمان: تركي اخر مره اقولك بتقرا زين ولا انقلع..
تركي: وش فيك زعلت...بس تصدق طلعت ريم خطيره..
سليمان تحمس ونسى اللي صار: وش رايك فيها..؟؟
تركي: لالا بصراحه تصلح شاعره..اجل تحبك هاه...
سليمان بحزن: على قولتها مثل اخوها مشاري..
تركي تسدح من الضحك: ههههههههه مثل اخوها مشاري هههههههههه..
سليمان: وش فيك تضحك..
تركي: وان شا الله انت مصدقها..
سليمان: ايه..ليش هي بتكذب..
تركي: هي تحبك يا الحول بس يقال انها ما تحب تبين..
سليمان فرح: صدق...طيب انت وشلون عرفت...؟؟
تركي: لان اصلا تعاملك على اساس انها تحبك والكلام اللي كتبته هذا اكبر دليل والشي الاعظم نظراتها لك..والشي اللي ما لاحظته يا الحول لو انها على قولتها تحبك مثل اخوها مشاري كان ما خلتك تقولها انك تحبها او مشتاق لها وخلت العلاقه رسميه اكثر فهمت...صدق انك درج..
سليمان: أي والله صادق..صدق اني خبل وانا مضيق صدري وهي موسعه صدرها..
تركي وضربه على ظهره: يلا عقبال ما تنكسر رجلك وتقرا كلام ثاني ههههه..
سليمان: تتطنز حضرتك..نوم واللي يعافيك وانت ساكت..
تركي: بنام وعسى احلم برغد قلبي..
ونام سليمان وتركي مجافيه النوم يفكر برغد"احس ان بين رغد ووليد شي .مع اني متاكد ان وليد يحبها..بس اللي محيرني رغد ما ادري عنها..ساعات احس انها تميل له وساعات احس انها تميل لي وتحبني بعد..بصراحه هالبنت لغز ما عرفت احله..بس ا نشا الله بعد الكلام اللي قلته لها اليوم تحدد موقفها يا انا يا وليد"
وبعدها راح في سابع انه يصحى ورغد تكون من نصيبه..
وليد اليوم ما عرف طعم النوم ابد .يفكر كمان برغد..
"في امل رغد تحبني...ايه ليش لا هي ما تكرهني ومعاملتها لي حلوه..بالعكس احس انها في اغلب الاحيان تميل لي..بس اللي ما توقعه انها وصلت معاي لدرجة الحب..بس ا نشا الله بعد الكلام الي قلته لها تفكر تحبني...بس المستغربه ليش انصدمت لما قلت لها اني احبك وانصدمت اكثر لما سألتها وانتي؟؟؟ يكمن مستحيه..او ما توقعته..بس احساسي يقول انه بيجي يوم وتحبني فيه رغد"
وكمل تفكير لحد ما طلعت الشمس وغلبه النوم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل من يوم ناموا العيال وهو ما سك موبايله وداقها سوالف مع فجر..
فيصل: الووو..
فجر:الووو..
فيصل: هلا والله بفجر عمري..
فجراستحت: اهلين..
فيصل: تصدقين وحشتيني..
فجر: بس تونا شافين بعض..
فيصل: لو تبعدين عني لحظه توحشيني..
فجر: وانت بعد..
فيصل: شنو..
فجر: وحشتني..
فيصل:آآآآآآآآه تصدقين ودي اقوم واصرخ بس حرام نايمين..
فجر: ههههههه..
فيصل: يا لبى هالضحكه يا ناس بتذبحني..
فجر: فصول ..
فيصل: بعد دنية فيصل انتي آآمري..
فجر: وش اخبارك وش علومك؟؟
فيصل: الحمد لله تمام من يوم سمعت صوتك..تذكرت...انا زعلان عليك..
فجر: ليش وش سويت انا..؟
فيصل: ليش ما جيتي مع البنات اليوم عند البحر..
فجر: والله كنت يا بعد عمري مشغوله..
فيصل: وصلني خبر يقولون مستحيه..
فجر: اللي وصله اكيد رويم ولا عنيد صح؟؟
فيصل: ايوه..
فجر: كذابات ماني مستحيه ولا شي بس كنت مشغوله..
فيصل: اجل انا اسف لسؤ الظن فيك..
فجر: لالا عادي حبيبي تمون..
فيصل: عادي ايش ما سمعت..؟
فجر: عادي تمون...
فيصل: لا انا ما سمعت الكلمه اللي بينهم..
فجر بكل برائه: حبيبــــــــــــــي..
فيصل: قلبي يا ناس بوقف البنت هذي تبي تذبحني اليوم بسكته قلبيه سببها زياده جرعه في الحب..
فجر: فصول ترى صدق خرعتني عليك..
فيصل برومنسيه: تخافين علي..
فجر: اكيد اذا ما خفت عليك اخاف على منو..
فيصل: وش رايك اسكر وارجع ادق عليك...
فجر: ليش؟؟؟
فيصل: بروح افحط واجي....
فجر: هههههههههههه حلوه..لا صدق فصول انت تفحط..
فيصل: وين ايام المراهقه..ترى كنت افحط علشانك..
فجر: ليش علشاني؟؟
فيصل: لاني كنت احبك واموت فيك وانتي ما عطيتيني وجه..فا احط حرتي في التفحيط..
فجر: فصول اسمع تفحط مره ثانيه ترى ازعل عليك.
فيصل: ليش؟؟
فجر: والله لو يصير فيك شي ترى انتحر.
فيصل: فديت عمرك انا والله..لهدرجه تحبينبي..
فجر: واكثر يا قلبي..
فيصل: لالا الحين بسكر وافحط انا وياك..
فجر: ههههه اعقل بس..فصولتي ما جاك النوم..
فيصل: معاك مافي امل اغمض لحظه..وانتي.؟؟
فجر: معليش فصولتي دايخه وتعبانه ودي انام..
فيصل: يا جعل اللي فيك فيني..ويله روحي ارتاحي تصبحين على خير..
فجر: وانت من اهل الخير يا قلبي...مع السلامه..
فيصل: مع السلامه..
سكر منها ونام والدنيا مو سايعته من الفرحه وفجر نفس الشي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
صباح اليوم الثالث.....

صحت ريم التفت يمين ..يسار تدور رغد اختها ما حصلتها..استغربت وين راح تكون من صباح الله خير ..قامت وغسلت وجهها وصلت الفجر لانها ما صلتها ولبست عبايتها وتحجبت..وطلعت تتمشى شوي..وقررت تنزل تحت عشان تفطر..ونزلت وجلست على طاوله وطلبت لها فطور..قامت تلتفت يمين ويسار تتفرج على الناس...اجانب..عرب...واحد وزجته شكلهم في شهر العسل..طيرت عيونها في شخصين كانوا قاعدين في كنبه وحده جنب بعض الولد كان حاط يده على كتف البنت ولازق فيها وقاعد يسولف معها ويضحك والبنت حاطه راسها على كتفه وتضحك على سواليفه..وباين في عيونهم الحب..لكن الطامه الكبرى انه الشخصين ريم تعرفهم زين مو فجر وفيصل لا...الشخصين هم..


هم.... رغد وسليمان..
ريم خنقتها العبره وراحت لعندهم..
ريم تصارخ: ليش يا رغد كذا ليش؟؟
رغد مصدومه: ريــــــــــــم..."ووقفت ووقف معها سليمان" انتي وش مصحيك بهالوقت..
ريم تصارخ ودموعها سيل: جاوبيني على سؤالي ليش تخونني يا رغد ليش؟؟
رغد مرتبكه: لالا يا ريم انتي فاهمه الموضوع غلط..
سليمان بقسوه: رغد لا تقعدين تبررين لها...قولي لها الصدق وخلاص..
ريم تطالع سليمان بأستحقار وما همها...اهم شي عندها اختها: رغد قولي الصدق عادي ما راح يصير فيني شي..
رغد بربكه: بصراحه يا ريم..انا وسليمان نحب بعض..بس انتي قلتي احبه فا ما حبيت اكسر بخاطرك وقلت لسليمان السالفه..وهو رحمك وقال لي بسوي نفسي احبها عشان خاطري انا..عرفتي السالفه الحين..
ريم صارت تصارخ وتبكي وراحت تضرب رغد بجسم منهار ومهدود..
ريم: ليش ...ليش يا رغد ليش....
لما حست ان احد يهزها بقوه..
رغد: ريم ريم..اصحي..ريم..
ريم فتحت عيونها وفزت من سريرها وبعدين طالعت رغد: ليش يا رغد ليش..
رغد: وش اللي ليش الله يهديك..قومي تراك تحلمين..
ريم: احلــــــــــم...يعني كل اللي صار حلــــــم...
رغد: ايه..
العنود صحت من اصواتهم: يا لليل..مره ثانيه لاتحلمين ازعجتينا..
ريم ضحكت من قلب:هههههههه الحمد لله انه حلم ولا كان كرهتك يا رغد..
رغد: وليش وش اني مسويه..
ريم: بروح اغسل واجي اقولك..
راحت ريم غسلت وصلت ورجعت لرغد..
رغد: هاه حمستيني وش صار...؟
ريم: حسبي الله على بليسك خليتيني انهبل..
رغد: اخلصي قولي..
قالت ريم لها الحلم..
رغد: هههههههههههههههههههه اتخيل بس شكلي مع سليمان..
ريم/ بغيت اذبحك..
رغد: اجل ما همك سليمان..
ريم: لا ما همني..كنتي انتي اللي قاهرتني..
غد: يا حليلك..بس شوفي احتمال حلمك يتحقق مو تنصدمين.
ريم: تسوينها..اذا انتي محوشه على اثنين اكيد الثالث في الطريق..
رغد تقلب وجهها للوان وانقلب كيانها فوق تحت وقالت بصوت مكسور: وتحسبيني مبسوطه على هالشي..تحسبيني فرحانه اني قاعده العب في مشاعر الناس..
ريم تحسفت انها تكلمت: والله ما كان قصدي كنت امزح...
رغد تنهدت: بس هذي الحقيقه..يا ريم والله معاناة..ادعي لي ربي يفرجها علي..
ريم: يا رب..
وبعدها صحى الكل من بنات وعيال وحريم ورجال واجتمعوا مع بعض وافطروا..
وقرروا البنات يريحون السوق عشان فجر تشتري لزواجها ..واتفقوا ان كل يوم من الظهر لما المغرب سوق وبعدها يتمشون..
راحوا العيال والبنات السوق والرجال اخذوا الحريم وراحوا يمشونهم في دبي..
البنات من يوم دخلوا المجمع وهم داخلين من محل وطالعين من الثاني ويشترون كل ما تراه اعيونهم<<حلوه هذي..
وبعد لف ودوران قرروا يرتاحون شوي..وتغدوا وكملوا شرى لما اذن المغرب رجعوا عشان يصلون ويرتاحون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&
فــــــــــــــــي الفندق..
وبالتحديد في سويت البنات..
فجر رافعه قميص نوم من اللي شرتهم: وش رايكم في هذي..
رغد: تهبل..
ريم: تجنن..
العنود: بايخه..
فجر: ليش وش فيها؟
العنود: عاريه مره..تبين يطلع فخذك..
فجر: عادي متزوجه انا..
العنود: ما ادري..لو انا في مكانك بأستحي..
عبير: ما عليك منها..البسي اللي تبين..
فجر: بشوف يا عنيد وش بتشترين لزواجك..
العنود: كله اكمام طويله..وطويل لحد الارض..
ريم: ايه هين اقص ايدي..
العنود: الا اذا كان زوجي اللي في بالي..
ريم تخبط العنود: يا اللي ما تستحين على وجهك..
العنود: عادي وش فيك زوجي حلال علي وان شا الله يصير اللي في بالي قولي امين..
ريم: اميــــــن..
عبير: ومن هو اللي في بالك..
العنود: قلتيها في بالي..يعني ماله داعي اللقافه..
عبير: يعني تخبين علي..
العنود: مثلك...قولي واقول..
عبير: اجل حلمي..
العنود: حتى انتي حلمي..
ريم: خلاص عاد انتي وياها دايم هواش..
العنود: ما عليك منها.."وهمست لها "الا اقول ريم ما عندك خطه..
ريم: اكيد يا قلبي عندي..
العنود: نورينا..ابي طلال يموت فيني وبأسرع وقت..
ريم: اسمعي اليوم راح اشتغل على مظهرك الخارجي..
العنود: كيف ما فهمت..!!!
ريم: يعني شوية سيشوار..وشوية ميك اب.. وشوية لبس كيوت وبس..
العنود مكشره: لا تقولين..
ريم: تبين ولا طلال بيطير منك..
العنود: اوكيه خلاص..
ريم راحت هي والعنود للغرفه الثانيه..
ريم: يله..بسم الله بدينا..
قامت ريم وبدت تشتغل..سوت سيشوار للعنود لان العنود دايما تخليه مجعد ويناسبها وخصوصا انه قصير بالمره يعني شعرها(boy)..
وبعد كذا سوت لها تسريحه بسطيه وحطة لها كرستاله صغيره على جنب..وبعد كذا حطت لها ميك اب نعوم وردي وكحل ومساكرا وبلاشر وروج غامق شوي وعليه جلوس ..وطلعت العنود تهبل وودكم تاكلونها وبعدين دورت لها لبس انيق وحلو .وخصوصا ان كل تيشرتاتها رجاليه وحقت "نقى"وكمان بناطيلها كلها"bigess"..لبست بلوزه صفرا وعليها جاكيت جنيزوطاغي عليه اللون الوردي وبنطلون جنيز وبأخره من الطرف رسمه بالخيوط الورديه..طبعا كل قطعه من بنت..وبعدين اخذت ايشارب ولفته على رقبتها..ولبستها سندل مو عالي بس فينفس الوقت فخم..ولبست كمان حلق بالمره صغير ورشتها عطر" valentine" لان عطوراتها اكيد كلها رجاليه..
ريم: يله قومي طالعي نفسك بالمرايه..
العنود: باقوم اشوف اكيد مخليتني دراكولا.
ريم وهي منبهره بجمالها: انتي قومي بعدين احكمي..
قامت العنود وطالعت نفسها بالمرايه..وانصدمت..
العنود:هذي انا..
ريم: لا هذي ظلي..هاه وش رايك...
العنود: صراحه كأنها توأمي مو انا..
ريم: عجبك؟؟
العنود: بصراحه حلو..لالا يجنن..بس احس انهم بنصدومن ويعلقون علي..
ريم: ما عليك منهم الواثق من نفسه يمشي ملاك..
العنود: وانتي الصادقه الا شلون خليتني كذا.."ورجعت تطالع نفسها بالمرايه"
ريم: اصلا انتي يا بعد قلبي حلوه بلا شي بس شوية لمسات وطلعتي تخبلين..
العنود: تسليمن والله يا بنت عمي..
ريم: ما بقى الا مشكله وحده بس.
العنود: اللي هي..
ريم: صوتك واسلوبك
" العنود صوتها مبحوح طبيعه بس تعودت تفخمه"
العنود: عاد هذي يبي لي سنين.
ريم: لا سنين ولا شي ..شهر بالكثير..وتطلعين كذا..
العنود لفت على المرايه وصارت تلف على نفسها: عاد الصراحه طالعه اهبل اول مره احس اني حلوه..حتى في الزواجات ما اطلع حلوه عشان الميك اب " "over
ريم: يله اطلعي على البنات خلينا نشوف رايهم..
العنود: يله والله يستر..
وطلعت للبنات..البنات كلهم فتحوا افاميهم
..
رغد كانت في ايدها شنطة فجر وطاحت:ما شالله تبارك الرحمن من هذي..؟
العنود: رغيد بلا استبهال انا العنود..
رغد: عارفه انك العنود اجل ظلها..بس السؤال وش عندك؟؟
العنود: هاه وش رايكم..
شجون: ياي تهبلين..
نوف: قمر بسم الله عليك..
الهنوف: وش رايك احجزك لاخوي "وطالعتها رغد وسكتت"
مها: تراني غرت بروح احط ميك اب..
عبير باحتقار: وش اللي قلب القرد غزال..وش سوت لك ريم..
العنود طنشت عبير وما ردت عليها: تسلمون والله..
رغد: طيب ما قلتي لنا وش المناسبه..
العنود: والله بدون مناسبه كذا..
رغد: اهاا..
العنود: تسلمين يا رويم..
ريم: الله يسلمك يا عنيد.
الهنوف ميته ضحك: ما يصلح على هالكشخه اسلوبك..
العنود: شوي شوي علي بعدين اتعدل..
عبير: بس وش السبب اللي قلبك فوق تحت..
العنود: والله انا حره بسبب بدون سبب كيفي.. وحتى لو كان فيه سبب ما راح اقول لك..
رغد حست بالتوتر بينهم فا حبت تغير الموضوع: عبير تعالي معي ساعديني..
راحت لها عبير..
العنود: الحمدلله والشكر بس..
ريم: وش فيكم وش صاير بينكم..
العنود: ما صار بينا شي ..بس ما ادري وش فيها قالبه علي كني ذابحه اهلها..
ريم: يمكن قايله لها شي وانتي ما دريتي..
العنود: ما قلت لها شي وبعدين لو سويت شي قالت لي وتهاوشت معي..بس ما صار شي هي كارهتني كذا بدون سبب..
ريم: بصراحه غريبه..عبير طبعها مو كذا..
العنود: ما عليك منها تراها طالعه مع خشمي بس طايحه لي استحقار ونظرات وتنطيل في الكلام..
ريم: الله يعين..
العنود: وين راح ترحون اليوم..
ريم:والله كني سمعت البنات يقولون خلونا نروح الملاهي..
العنود: الملاهي...........حلو..
ريم بخبث: ليش وش عندك..؟
العنود: يعني يمديني اتلزق في طلال..
ريم:عنيد نصيحه مني لا تركضين ورى احد خليه هو يركض وراك..
العنود: واذا ما ركض وراي وش اسوي..
ريم: يعني خلاص ما يفكر فيك..وانسيه..
العنود: انساه بعد كل هذا انساه..بعد ما تغيرت عشانه..وخاطرت بنفسي وفيك وكسرت ايد سليمان وبعد ما قلبت اختي علي تقولين انسيه..
ريم: وش دخل عبير في السالفه..
العنود: بصراحه احس انها تحب طلال..
ريم: وش دراك انتي....؟
العنود وهي منزله راسها: اختي واعرفها زين..
ريم: واذا انتي داريه انها تحب طلال تروحين انتي تحبينه..
العنود: طيب هي ما قالت شي..ويمكن اني اتوهم..
ريم: واذا قلت لك اني انا بعد احس انها تحب طلال..
العنود:يعني ما لنا الا حل واحد..
ريم: اللي هو....؟؟؟
العنود: طلال يختار وحده منا..
ريم: ما تخافين تخسرين اختك او اختك تخسرك..
العنود: محد راح يخسر شي..
ريم: بس ما يصلح هو يحدد مصيركم..لازم انتو تحددونه بأنفسكم...
العنود: طيب كذا الحياه..كذا قدري انا واختي..كنا نتهاوش على اشيا تافهه والحين نتهاوش على اشياء كبيره بس ما زلنا خوات وراح نظل خوات مهما صار..
ريم بتردد:طيب افرضي اختار...عبير..
العنود: راضيه..بس يمكن يختارني..
ريم:العنود انا اقول لك فكري زين قبل ما يفوت الاوان..ولا تنسين طلال بداله طلال ثاني بس اختك عبير ما راح تلقين لها بديل فهمتي علي..
العنود:خلاص فكينا من الموضوع ترى راسي يعورني وبعدين ما احب افكر اني اخسر طلال ودي اكسبه واكسب اختي..
ريم: اللي يحب يضحي..
العنود: ريم تكفين طلبتك غيري السالفه"وخنقتها العبره"
ريم شا فت العنود بتبكي وخنقتها العبره: العنود ادري انك تعانين بين اختك واللي تحبينه..
العنود راحت في حضن ريم وصارت تبكي مثل الاطفال العنود ولي أول مره تبكي ..هي بس مره نزلت دموعها لكن هالمره تبكي وتشاهق..وريم صارت تبكي اكثر منها اول مره تشوف العنود ضعيفه بالشكل هذا..
العنود: والله يا ريم تعبت والله تعبت وش اسوي ..
ريم رحمتها: سوي اللي تبين انتي حره..حبي واختاري اللي تحبينه..ليش انتي تضحين..
العنود تمسح دموعها: صح ليش انا اللي اضحي..
ريم: اهم شي راحتك ما عليك من احد.
العنود:صح كلامك....بس............بس وين اللي بتطبق هالكلام ما اقدر...ما اقدر..
ريم: ادري انه صعب بس اجلي الموضوع بعدين..يمكن يصير شي جديد..
العنود: شورك وهدياة الله..
ريم بمزح:يله قومي غسلي وجهك وبعدين خربتي مكياجي..
العنود ابتسمت:اوكيه بس ترى راح تحطين لي ثاني..بس هالمره مو عشان طلال هالمره عشاني..
ريم:يله قومي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد اخذت عبير بعيد عن البنات..
رغد: عبير وش فيك على العنود ..صاير بينكم شي.؟
عبير: لا ما صار بينا شي..
رغد: اجل وش فيك عليها..
عبير: ما ادري ليش اذا شفتها اتنرفز..
رغد: هذي اختك حرام اللي تسوينه فيها وهي ما سوت لك شي..
عبير: ادري..بس احس غصب عني اتنرفز اذا شفتها ..
رغد:عبير في شي فقلبك ودك تقولينه لي..
عبير بتردد: لا....لا ما فيه شي..
رغد: اكيـــــــد..؟
عبير: اكيــد...
رغد: اوكيه براحتك ومتى ما حبيتي تتكلمين بنت عمك واختك رغد موجوده..
عبير ابتسمت:تسلمين والله..
رغد: يله قومي البسي وحاولي تخفين على العنود لان مالها ذنب اوكيه..
عبير: اوكيه بحاول..
كل البنات قاموا يتلبسون ويتكشخون واستعدوا للطلعه..
ريم: يله اتصلي يا رغد على مشاري خليه يودينا..
رغد: اوكيه..
واتصلت على مشاري وقال لهم اهم ينزلون تحت يستناهم مع العيال..
فجر وهي تلبس عبايتها رن موبايلها..
فجر: الوو..
فيصل: هلا والله بهالصوت..
فجر: هلا فيك..
فيصل: فجوره..لا تروحين مع البنات ابيك تجين معاي..
فجر استحت: طيب خلها المره الثانيه..
فيصل بخبث: لا عادي هالمره والمره الثانيه ..يله دقايق وابيك تكونين عندي..
فجر: خلاص اوكي باي..
العنود: لا تقولين انك بتروحين معاه..
فجر: الا بروح معاه..
ريم: هذا اولها يبي ياخذك منا..
فجر: طيب وش اسوي..
رغد: روحي ولا عليك منهم..
فجر: يلا بنات اشوفكم هناك..باي...
البنات: باي..
عبير: حشى هذا اولها ما خلنا ننبسط مع بنت عمتنا..
شجون: حدكم عاد على اخوي..
عبير: تكفين فكينا انتي واخوك..
الهنوف: يا ناس زوجته هو حر فيها..
العنود: حر فيها بعد الزواج مو الحين..
رغد: والله هم تملكوا خلاص حلال عليه..
ريم: ولو يخليها تجلس معانا شوي..
رغد: الهنوف تكفين خلينا نروح لان هذولا بيرفعون ضغطي..
الهنوف:يله..
قربت نوف من عند البنات: وذا على كيفه ياخذ اختي وبس..
العنود: لو اني مكانك ما سكت رحت وقلت لامي انه عيب وانه وانه وانه ..لما ما تخليها تروح معاه..
عبير: وصدق بتسوين هالحركات اذا تزوجت ..
العنود: لا بسويها اذا تزوجت ريم بنت عمي..
عبير: يكون احسن..
ريم تبي تغير السالفه:اقول نويف مو تصدقين كلام عنيد ترى ما عندها سالفه..
نوف: ودي اسويها بس اخاف اكسر بخاطر اختي..
ريم: ايه...وبعدين يله انزلوا لا يفجر فينا مشاري..
البنات: يله..
وركبوا البنات السياره مع مشاري وفجر ركبت مع فيصل..
فيصل يفتح باب السياره لفجر.
فيصل: تفضلي..
فجر ركبت السياره:مشكور..تسلم..
فيصل سكر الباب وراح الجهه الثانيه وركب..
فيصل: تو ما نورت السياره..
فجر: منوره بأهلها..
فيصل يطالع فجر بنظرات كلها حب واعجاب لدرجه ان فجر استحت وصارت تعدل بحجابها وتعدل عبايتها..تحس انها عاريه..
فيصل: سبحان اللي صورك ملاك..
فجر: تسلم عيونك الحلوه..
فيصل: تصدقين توني انتبه ان لون عيونك رمادي..
فجر في نفسها"يا ربيه وش هالفشله يعني ما انتبه انها عدسات":هههههه..
فيصل: صدق لون عيونك مره حلو كيف ما انتبهت لها من اول..
فجر تبي تصرف: ههههه عادي تصير...الا ما ودك تحرك السياره..
فيصل: الا بس جمالك ما يخليني..
فجر استحت: فييييصل..
فيصل: طيب خلاص وهذاني حركت السياره..
حرك فيصل السياره وشغل المسجل وحط اغنية نجوى كرم"هيدا حكي"
هيدا حكي..هيدا كلام..
هيدا عشق..هيدا غرام..
جن وحالي نسيني..خل جنونك يعديني..
وبمملكتك خليني..احرق عرش المملكه...هيدا حكي..
مسك فيصل ايد فجر وباسها..فجر في هاللحظه ودها الارض تنشق وتبلعها ..فيصل حط ايدها على خده ويغني مع نجوى كرم ويطالع فجر بكل حب وشوق ورمنسيه..فجر بالمررره مبسوطه مع فيصل وحمدت ربها انه كان من نصيبها..
ووقفوا عند اشاره..
فيصل: فجوره قلبي ممكن اطلب طلب وما تقولين لا..
فجر: لك عيوني فداك..
فيصل: تسلم عيونك..ممكن اطلب بوسه صغيره منك..
فجر فص ملح وذاب تدورونها ما تلقونها من الحيا: الحين!!!..
فيصل: ايه الحين..
فجر: قدام الناس!!!!!..
فيصل: محد حولك..
فجر: لازم!!!..
فيصل: ترى بزعل..
فجر قربت منه وطبعت بوسه على خده..
فيصل انسدح على المرتبه: خلااااااااص انا بذوب..
فجر وجهها احمممممر: ههههههه..
فيصل بجديه: فجوره بصراحه ودي اقولك شي..
فجر خافت: وش فيك..قول؟؟
فيصل وفي عيونه لمعت خوف: بصراحه يا فجر خايف افقدك..خايف تروحين عني.
فجر مسكت ايده: ما راح اروح.."وابتسمت"شوفني انا جنبك..
فيصل وحط ايده الثانيه فوق ايدها:وعد يا فجر ما تتركيني..
فجر: وعد مني..
فيصل ابتسم ورفع صوت المسجل وخلا صوت نجوى كرم يتردد في السياره..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وصل الكل للمدينه الترفيهيه اللي هي الملاهي على قولتنا..كانت كبيره بالمره ومليانه العاب محمسه ومثيره وبعضها خطيره..
العنود: وااااو اليوم بنفلها..
ريم: ولا لعبه راح تفوتنا..
رغد وهي تطالع الالعاب: اللي يحب الاكشن يلحقني..
افترق الكل وصار مجموعات..
رغد وهي تاشر على لعبه مره خطيره وحلوه في نفس الوقت: انا بدخل ذيك من يجي معاي..
الهنوف: لو اموت ما ركبتها..
رغد: رويم تركبين معاي..
ريم: يلا قدام والعنود تجين انتي وعبير..
العنود: انا جايه..
عبير: ما راح اجي...
ريم: كيفك انتي حره..
راحوا البنات لعند اللعبه وقصوا تذاكر وصار ينطرون الدور يجيهم..
تركي: ابو سلوم شوف البنات بيلعبون هاللعبه..
سليمان: يله معاهم..
تركي: يله..
وقصوا لهم تذاكر والبنات ما انتبهوا لهم..
جا دورهم للعبه..ركبت العنود على الطرف اخر اللعبه وبعدين ريم بعدين رغد جا تركي وعلى طول جلس جنبها وجلس جنبه سليمان..
رغد ما انتبهت لتركي وتكلم ريم: يا الله يا ريم وناسه..
ريم: سمي بالله..
رغد: تصدقين خفت..
تركي بصوت هادي: لا تخافين وانا معاك..
رغد انصدمت من الصوت ولفت على صاحبه: تركي..
تركي ابتسم: ايوه بشحمه وبلحمه..
رغد وهي تكبس بعيونها:وش جابك؟؟
تركي ويسوي نفسه برئ:عادي العب فيها شي...
رغد: لا...ما فيها شي..
بدت اللعبه تسكرت الاحزمه وبدت تدور بخفيف وكانت رغد تغمض شوي تفتح شوي..والعنود وريم ميييتين ضحك..
وبعدين بدت اللعبه تدور بسرعه مريعه ما تتصورن قد ايش تخوف..رغد قامت تصارخ من قمة راسها من الخوف..والعنود وريم يصفرون ويرقصون ويستهبلون..
رغد من الخوف وما حست بعمرها تمسكت بكتف تركي ودخلت راسها في كتفه ومسكت ايده بقوه..تركي ابتسم ومسك ايدها..
تركي يعلي صوته عشان تسمعه: لاتخافين وانا جنبك..
رغد تمسكت فيه اكثر: تركي...لا تتركني..
تركي: ما راح اتركك طول ما انا عايش وما راح اخلي احد ياخذك مني..
رغد وكأنها انبسطت لكلامه وتعلقت فيه وما ودهاتتركه..تركي مبسوط على هالشي وخصوصا انه مصمم ما راح يخليها لا للوليد ولا لغيره..وبعد حوالي عشر دقايق من الدوران بدت تهدى اللعبه وتوقف..
نزلوا البنات داخين روسهم تدور من كثر الدوران الدوران..ريم تمشي وصقعت في العنود وبعدين مشت وصقعت في رغد اللي من يوم وقفت اللعبه نزلت على طول ما ودها تشوف تركي بعد الحركه اللي سوتها..بعدين ريم مشت وخبطت في سليمان ولا تحركت من عنده وكأنه عجبها الحضن مع انها ما تدري مين صاحبه..
سليمان استغرب من ريم: ريم فيك شي..
ريم رفعت راسها بشويش ولما شافته ابعدت عنه وكأن احد قارصها:هاه...لالا ما فيني شي..
سليمان: اجلسي لما ترتاحين شوي...
ريم وهي تتأرجح شوي:لالا عادي شوفني مثل الحصان..
جات العنود ومسكتها: الله يخلف على ام جابتك..
ريم: وش فيك...
العنود: تمشين وتصقعين في خلق الله..
ريم: مادريت..
العنود: امشي خلينا نشوف هذيك اللعبه..
ريم: يله..
وراحوا يلعبون اللعبه..
************************************************** ******************************************
فيصل: فجوره وش رايك نشتري لنا ايس كريم..
فجر: يله..
فيصل: راح شرى الايس ورجع: تفضلي..
فجر: تسلم...
فيصل: بشرط..
فجر: حتى في الايس فيه شرط..
فيصل:ايه..انتي تأكليني وانا أأكلك..
فجر وهي تبتسم: وانا موافقه..يله يله افتح فمك يا امور..
فيصل فتح فمه....فجر:اووووووباه...شاطر فصول..
فيصل: ههههه يهبل منك..يله دورك افتحي فمك..
فجر طيب صغرها..
فيصل: انتي افتحي فمك كله يا الدلوعه..
فجر فتحت فمها بس كانت القطعه كبيره فا صار اسكريم على اطراف شفايفها..
فجر: زين كذا..
فيصل اخذ منديل ومسحه لها بكل حب: انتي الي فمك صغير..
فجر ساكته..
فيصل: وش فيك ما جا دوري..
فجرمن الحيا: خلاص كل واحد يأكل عمره..
فيصل: ما يصلح اللي اوله شرط اخره نور..
فجر: وانا فجر مو نور.
فيصل: حلوه بس منك..قومي يله خلي الايس..
فجر: حرام يجنن خلني اكله..
فيصل: قومي خليني العبك..
فجر: ما راح اتحرك من مكاني..
فيصل: ترى اشيلك..
فجر قامت خافت يسويها: لالا خلاص قمت..
وراحوا عند اللعبه حقت كبار بس هااااااديه بالمره..
فيصل: وش رايك في هذي..
فجر تطالع اللعبه: هذي ..بايخه..
فيصل: لالا هذي حلوه وشالها وركبها فيها..
فجر: فصوووووووووول..
فيصل: عيونه..
فجر: شوف الناس كيف تطالعنا..
فيصل: ما عليك منهم ..ناس غايره..
اللعبه عباره عن عربه تمشي في كل مناطق المدينه الترفيهيه..فيصل فتح ايده وحطها على كتف فجر وحط راسه على راس فجر..
فيصل بهمس: فجر...
فجر وهي حاطه راسها على صدر فيصل العريض: اممممم..
فيصل: تصدقين اني ماني مصدق انك معاي..احس ودي استمتع في كل لحظه انتي تكونين فيها..
فجر: حتى انا...لما اصير جنبك احس اني انسى الدنيا وما فيها..
فيصل قربها لمه وضغط على كتفها: الله لا يحرمني منك..
فجر: ولا منك..امين..
فيصل: فجر انتي مبسوطه معاي..
فجر: انت فرح دنياي..الدنيا دونك لحظه ما تسوى..
فيصل: طيب حبيتيني؟؟
فجر: انا مو حبيتك بس ..انا عشقتك..
فيصل: انا....انا...."قعد يفكر" ابي كلمه جديده..
قامت فجر تغني:
لك حب يا عيني من كثره..
قلبي مو قادر على حمله..
احتاج لحبك عشره قلوب..
يمكن تكفي ويمكن لا..
انا احبك؟؟
فيصل يمكل:لا..
فجر: انا اودك.؟؟؟
فيصل: لا...
فجر: ولا مغرم ولا أي احساس..
فيصل وفجر: احتاج لكلمه حب جديده ما مرت على كل الناس..
فجر: في قربك وفي بعدك اشتاق..
شوف حبك وش مسوي فيني..
لو اكتب لك حبي بأوراق..ما تكفي اوراق الدنيا..
تشتاقلك روحي بكل لحظه..
تتعبني بغيابك عني..قلبي وهوقلبي يحبك..
يا محبوبي اكثر مني..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد كانت تمشي لحالها تفكر بتركي واحساسها انها بدت تحبه او انها كانت تحبه ..احتارت في مشاعرها ...فاجأها صوت من وراها..
وليد: بووووووه..
رغد لفت عليه مخترعه وضربته: يمه خوفتيني..
وليد: هههههههه..اجل خوافه..
رغد مشت: لا ما خفت بس اخترعت..
وليد مشى جنبها: كيفك اليوم؟؟
رغد: الحمد لله تمام..وانت؟؟
وليد: اذا انا شفتك فا اعرفي اني انا بخير..
رغد ابتسمت وهم يتمشون: وين العيال...
وليد يتلفت: ما ادري عنهم ........"وفجأه مسك ايدها وسحبها"تعالي تعالي..
رغد وهي تمشي وراها:على وين..
وليد: امشي معاي..
وقف عند السيارات التصادم وطالعها وبعدين كمل مشي لحد ما وصلوا السياره ركبها السياره وجلس جنبها وربط لها حزام الامان وربط لنفسه..كانت رغد طول الوقت مصدومه من وليد وصايره كأنها لعبه وليد يحركها مثل ما يبي..وبدت اللعبه..
وليد: شوفي شوفي هذي خلينا نصدمها..
رغد تحمست:يله يله.."وصدومها"
رغد: ههههههههه تستاهل..
وليد يضحك ويطالعها: هاه وش رايك في ذاك الولد اللي مسوي فاهم على البنات..
رغد: عندك اياه..
ومشى وليد بسرعه ناحية الولد ورغد بعفويه تمسكت في وليد عشانها خايفه من الصدمه..وليد مبسوط وفرحان والدنيا مو سايعته ..وش يبي اكثر من كذا رغد راضيه عليه و تضحك معاه..والحين متمسكه فيه من الخوف بدليل احساسها بالامان معه..
رغد: ههههههه شوف شكله رايح فيها..
وليد: هههههههه يا الله يقولي وقف الله يخليك..
رغد: هههههه يا حليله اجل يستقوي على البنات
وليد بكل حب..:مبسوطه..؟؟
رغد وهي تطالع الناس بأبتسامه: اكيــــد..
وليد: وهذا اهم شي..
ووقفت اللعبه ونزلوا ووليد ماسك ايد رغد..رغد ساكته ما تدري هي ليش مبسوطه عليه وراضيه على الحركات اللي يسويها..
وليد: امشي معاي اشتري لك حلاو قطن<<عرفتوه الوردي اللي هوغزل البنات..
رغد: الله من زمان عنه..
وليد راح اشتراه: يله افتحي فمك..
رغد:آآآآآآ..اممممممممم لذيذ..
وليد اكل بعد رغد: هو حالي وبعدك احلى..
رغد استحت من كلامه وفي نفس الوقت انتبهت للكلام اللي قاله..تركت ايده وتغير لونها..وليد حس بهالشي وسوى نفسه ما يدري..
وليد: رغد وش فيك..ودك نرتاح..
رغد: لا ابي البنات..
وليد: اوكيه ..يله.."وهو يمشي"تبين غزل البنات..
رغد: لا ..كله بالعافيه..
وليد: رغد وش فيك علي..؟
رغد: اسأل عمرك..
وليد: غصب عني والله غصب..لاني احبك يارغد..احبك..
رغد موصله معاها: وانا يا وليد.........."وسكتت"
وليد: وانتي ايش يا رغد ايش..
رغد:اقولك ودني عند البنات ولا خلني اروح بروحي..
وليد:موقبل ما تقولين لي انتي ايش يا رغد انا ايش بالنسبه لك..
رغد: وليد بليز اعفيني من الجواب..
وليد: ما اقدر اسمحي لي..انا وش بالنسبه لك..
رغد: انت.....انت ولد عمي..
وليد وكأنه تطمن على الاجابه ..يمكن خايف تقول اكرهك..او ما احس بناحيتك أي شي..
رغد قالت ولد عمي ..ليش ما تدري لو انها قالت له مثل اخوي كان ارتاحت بس ما تدري وش اللي منعها..يمكن لهفة وليد على الجواب..يمكن خوفها على وليد..يمكن يمكن يمكن اشياء كثيره..
راحت رغد عنه لحقها ووصلها لعند البنات وهم ساكتين وصلها وراح..
ريم: وش عنده وجه النحس معاك..
رغد ومالها نفس: ما عنده شي..
ريم: وش فيك..رغد مسويلك شي..
رغد: ريم قلت لا خلاص يعني لا..
ريم: اوكيه ..اوكيه لا تعصبين.....
جاء مشاري ومعاه طلال عند البنات...
مشاري باللبناني: هاي كيفكم صبايا..
طلال: تكفى اسكت ما يليق عليك اللبناني..
مشاري: اجل يليق عليك..
طلال: اكيد تأبر ألبي..
رغد: تحوم الكبد منكم الاثنين..
ريم: وووووع لا عاد تعيدونها تكفون..
طلال: تهزئنا ولا...
مشاري: الا ملاحظ هالشي..
رغد: وش عندكم جايين..
مشاري: جايين نسلم عليكم ونطمن عليكم .."ويطالع الهنوف"
الهنوف نزلت راسها من الحيا..
رغد تطالعهم اثنينهم: علينا هاه..
مشاري: هاه لعبتوا..
رغد: ايوه لعبنا الا الهنوف..
مشاري: افا ليش ما خليتوا الهنوف تلعب..
رغد: خوافه ما عليك منها..
مشاري قرب من عند الهنوف: ممكن اوديك لعبه..اكيد راح تعجبك..
الهنوف بحيا: اوكيه..
رغد: احلى حركات..
الهنوف تأشر لرغد يعني شغلك بعدين..
مشاري: يلا مشينا..
وراحوا للعبه نفس اللي ركبها فيصل وفجر هاديه ورمنسيه..
مشاري: يله تفضلي..
ركبت الهنوف..
مشاري: عادي اجلس جنبك..
ما امدى الهنوف تجاوب الا مشاري ركب معاها..
ركب مشاري بس بعد عن الهنوف شوي..
الهنوف ميته حيا وخوف من تركي في نفس الوقت..
مشاري: احم احم..الهنوف..
الهنوف رفعت راسها تطالعه:هـــلا..
مشاري: تصدقين لو قلت انك احلى وارق بنت شفتها بحياتي..
الهنوف ابتسمت وتوترت وصارت طالع يمين ويسار بس اهم شي ما تطالع مشاري..
مشاري مسك وجها ولفه عليه وكمل: وتصدقيني لو قلت اني معجب فيك..واني افكر.....افكر......اخطبك..
وصار يطالع الهنوف يبي يشوف ردة فعلها...
الهنوف تطالع بعيون مشاري وخنقتها العبره..
وكمل مشاري: الهنوف لو اجي اتقدم لك بتوافقين..
الهنوف نزل عليها الصمت ما قدرت تتكلم لانها لو تكلمت بتبكي..
مشاري ما شاف منها أي تواصل:طيب انتي موافقه مبدئيا..
الهنوف تطالع مشاري وعيونها مليانه دموع وهزت راسها بمعنى الموافقه..
مشاري اتسعت ابتسامته ووده يقوم ويرقص من الفرحه وقام يصارخ والناس تطالعه وقعد يضحك: صدق يا الهنوف موافقه صدق..
الهنوف فرحت لفرحته:ايوه..
مشاري: وااااااااااااااااو يا ناس يا عالم الهنوف قلبي موافقه..
الهنوف: مشاري خلاص قصر صوتك فضحتنا عند الناس..
مشاري: انا ما همني احد اهم شي عندي انتي وبس..الهنوف وبس..
الهنوف ودها تضحك وتبكي .من الفرحه ما توقعت ابدا ان مشاري ممكن يفا تحها الموضوع..
ووقفت اللعبه وراحوا عند الشله..
ريم: على ايش هالصراخ..
مشاري مبسوط وقرب من ريم ومسك ايديها ويرقص معها: مبسوط يا ريم مبسوط..
ريم: فكني فشلتني الله يفشلك.. وعلى ايش مبسوط يا حظي..
وراح عند رغد ومسك ايدها ويحركها يمين ويسار ويغني..
رغد: الهنوف اخوي وش فيه انهبل..؟؟
الهنوف تطالعهم مبتسمه وكاتمه ضحكتها وهزت كتوفها بمعنى ما ادري..
طلال: اقروا على اخوكم اكيد دخلت فيه جنيه عاشقته..
رغد: بسم الله على اخوي..
العنود: شباب في لعبه مسوين عليها تحدي البنات والعيال..
ريم: وش التحدي..
العنود: متحدين من يركب هاللعبه.
واشرت على اخطر لعبه في المدينه الترفيهيه كلها..
طلال يطالع العنود وما عرفها عشان النيو لوك : العنود هذي انتي..؟؟!!!
العنود: لا ظلها ..
طلال: توني ادري انك العنود..وش عندك مسويه نيولوك..
العنود تدور على نفسها:هاه وش رايك؟؟
طلال باعجاب: بصراحه طالعه شي..
العنود: تسلم لي والله..
ريم تهمس لها:الناس تقول تسلم والله مو تسلم لي والله..
العنود: كيفي انا حره...المهم مين بيروح معاي..
طلال: انا..
ريم: وانا..
العنود: انطقي انتي..توك صغيره...يلا طلال..
طلال: يله..
العنود قربت من طلال وصارت تمشي جنبه..طلال بعفويه مسك ايدها..العنود حست بكهربا بجسمها..وخدودها حمرت واول مره تحس هذا الاحساس وارتسمت على شفايفها ابتسامه لها الف معنى ومعنى..وهم ما شين ناحيه اللعبه وقفهم صوت..................



@@@@@@@@@@@@@@@@@@@



الجـــــــــــــــزء الثـــــلاثـــون


العنود قربت من طلال وصارت تمشي جنبه..طلال بعفويه مسك ايدها..العنود حست بكهربا بجسمها..وخدودها حمرت واول مره تحس هذا الاحساس وارتسمت على شفايفها ابتسامه لها الف معنى ومعنى..وهم ما شين ناحيه اللعبه وقفهم صوت..................
عبير:على وين يا العنود؟؟
العنود اختفت ابتسامتها وارتبكت بس ما حبت تبين: وانتي وش عليك؟؟
طلال ببرائه:عبير تعالي معانا..مسوين تحدي على هذيك اللعبه..
عبير طالعت ايدهم المشبكه مع بعض ورفعت عينها على العنود بنظرات كلها احتقار..
طلال: عبير تجين معانا..
عبير: لا ..تهنوا فيها "وراحت"
طلال يناديها: عبيــــر...عبيـــــــــر..
عبير ما ردت عليه مشت وهي خانقتها العبره"ليش ماني قادره ارجع مثل اول ليش صايره حساسه بزياده..ليش انزعج من حركات العنود مع طلال..مع انه هذي حركاتها من زمان مع الكل..انا لازم القى حل ماني قادره اطيق نفسي.."
العنود حست بتأنيب الضمير ..فكت ايدها من طلال وصارت تطالع بظهر عبير وبطلال وتحس انها ما لها مكان بينهم..
طلال: العنود..وش فيها عبير ..مرره متغيره..
العنود بأسى:والله ما ادري وش فيها...
طلال: اوكيه..نروح للعبه..
العنود خف حماسها بس ما حبت تكسر بخاطر طلال: يله..
قربوا من عند اللعبه حصلوا الكل مجتمع عندها..
نوف: العنود لا تقولين بتركبينها..
شجون: بليز العنود لا تتهورين..
العنود بدت تنسى عبير ودخلت في جو الحماس والتحدي:لا بأركبها انا وطلال..
فواز: يا المهبول بتركبها..
طلال: اكيد..بس على ايش التحدي..
وليد: صرفيتكم علينا يومين كاملين..
العنود: انا موافقه..
طلال: والله فله..اوكيه وانا موافق..
ريم: عنيد تشهدي..
العنود: جهزوا فلوسكم بس..
طلال للعنود: مشينا..
العنود: يله..
اللعبه عباره عن عمود طويل وعاااااااااااااااالي بالمره معلق فيه الكراسي..الكراسي هذي اذا ارتفعت تسوي حركات..تتقلب فوق تحت يمين يسار..يعني بالعربي لحد ما تفرغ كل اللي في بطنك من هالحركات ومرررررررره سريعه وتخوف وكل اثنين مع بعض..
دخل طلال اللعبه وجلس على الكرسي وجلست العنود جنبه وتسكرت احزمة الامان..
طلال يصارخ عشان تسمعه: مستعده..
العنود: ايوه..
طلال: هاتي ايدك..
العنود مدت ايدها ومسكها طلال..
طلال: اذا حسيتي بأي شي قولي لي فهمتي..
العنود: اوكيه..
بدت اللعبه بهدوء..
العنود: سم بالله..
طلال : بسم الله الرحمن الرحيم..
وبدت تسرع...العنود تمسكت بطلال اكثر...وصارت تتقلب فيهم الكراسي..
العنود: واااااااااااااااااااااع..يمه لحقـــــــــــــي علي..
طلال: يارب تخلص اللعبه بسرعه ..واااااااااااااااااااااا
العنود فاضيه تقلد حليمه بولند: ابي امي..ابي ابوي..ابي زوجي..
طلال وبدى عنده الفضول يصارخ: ومين زوجك..
العنود بصوت واطي: ا نشا الله انت..
طلال ما سمعها: ميـــــــــــــــــن؟؟
العنود: في الحلم اتزوج..
طلال: والشخص الي في بالك..
العنود تفاجأت: من قال لك..
طلال: كان احساس يقول...بس انتي الحين اكدتي لي..
العنود: ما فيه احد..
طلال: خلاص بيغمى علي طولت..
العنود بصعوبه تتكلم: طلال....طلال..
طلال يطالع العنود: العنود وش فيك..؟؟
العنود: ما ادري بس احس.....اني........دايخـــــــــ"وسكتت"
طلال: العنود....العنود.."ويضغط على ايدها"..العنود..
ما ترد..............
وفي نفس الوقت وقفت اللعبه وانفتحت احزمة الامان قام طلال على طول مسك العنود وصار يضرب وجهها بخفيف..
طلال: العنود..العنود...اصحي يا الله شكل مافي فايده..
قام شالها صح انها ثقيله شوي بس طلال جسمه يساعده..نزلها من اللعبه ومشى فيها لحد الشله والكل اجتمع عليهم..
ريم قربت من طلال بعد ما حطها على الارض: طلال وش فيها بنت عمي..
طلال ياخذ نفس: شكلها اغمى عليها..
ريم نزلت للارض وصارت تضرب وجه العنود: حبيبتي اصحي انا ريم..
رغد والخوف مالي قلبها: عطر...ابي عطر..
صح ان في شنطة رغد عطر لكن مع الخوف نسته ..
في وحده كانت تراقب الوضع من بعيد..
عبير:مين اللي طايح عليهم..."ونغزها قلبها"...العنود...
هي بس تخيلت انها العنود صارت تركض لها وكأنها تقول انا السبب..عبير وصلت عندهم..
عبير: اختي وينها اختي..؟؟
رغد وهي تاخذ عطر شجون وترشه على المنديل: عبير هدي..بس اغمى عليها..
عبير مسكت وجه العنود: العنود..اصحي تكفين عشان خاطري..تكفين..
رغد تحاول تبعدها وتحط المنديل على انف العنود الصغير...
العنود حركت راسها بخفيف وصارت تهمس: عبير...عبير..طلال..
عبير: العنود انا جنبك..العنود اصحي يا قلبي..
رغد حطت المنديل مره ثاينه: ابي مويه..
مشاري معاه مويه: خذي..
خذت رغد المويه وصبت على ايدها عشان تمسح بها وجه العنود..ومسحته وبعدها على طول تحركت العنود وفتحت عيونها..
العنود: عبير وين انا فيه..
عبير: العنود حبيبتي انتي بخير؟؟
العنود صارت تطالع عبير وكأنها تأنبها على اللي سوته فيها..
عبير قرت افكارها وفهمت عليها وضمتها: سامحيني يا العنود..والله ما كان قصدي..صدقيني حياتي بدونك ما لها طعم..
العنود وهي تضم اختها: حطي عليها ملح..
عبير تضحك على اختها وتأكدت انها لو تفقدها لثواني راح تضيع: حتى وانتي تعبانه..
الكل ضحك عليهم والبعض منهم تأثر..
نوف:الحين جايين تضيقون صدورنا "وتمسح دموعها"..
ريم متأثره بس بدون دموع: كذا يا عنيد طيحتي قلبي..
فجر وفيصل شافوهم مجتمعين ..فجر تركت فيصل وصارت تركض لهم..
فجر:وش فيكم وش صار؟؟
رغد:سلامتك بس العنود حبت تعرف غلاها..
فجر ضمت العنود:غاليه يا قلبي غاليه..
العنود تستهبل: طيب خلاص خنقتيني..
فجر ابعدت عنها وضربتها: ما تعقلين عن سواليفك..
نوف:توك تجين يا مدام فيصل؟؟
فجر وهي تقرص خد نوف: وليه يا قلبي غايره..؟
وليد يطالع رغد طول الوقت..ومبهرته شجاعتها وحسن تصرفها في مثل هذي المواقف..
رغد كانت جالسه واول ما قامت صارت لاصقه في وليد لدرجه انه حست بحراة جسمه..
حاولت ترجع بس مافي مجال..البنات جالسين واللي واقفين يعني بالمره زحمه..
وليد وهو يطالع عيونها بكل شكر: مشكوره يا رغد..
رغد: على ايش؟؟
وليد: لولا الله ثم انتي ما توقع ان احد بيتصرف تصرفك..
رغد: لا عادي وش دعوه هذي اختي العنود..
وليد صار يطالعها ووده يقول شي دام الصمت بيتهم ثواني بعدين تكلم وليد..
وليد: رغد....
رغد كانت منزله راسها من نظراته لها وبعدين رفعته: هلا..
وليد: رغد انتي زعلانه مني...
رغد:لا...
وليد: يعني مسامحتني...
رغد:لا...
وليد ابتسم: يعني تبيني اراضيك..
رغد ابتسمت غصب عنها: لا...
وليد: طيب كيف ارضيك..
رغد بدلعها الرباني وبروحها الخفيفه: خلاص رضيت عليك..
وليد مسك ايدها..رفعها يبي يبوسها نسى كل العالم..نس كل اللي حوليه وما بقى الا هو ورغد وبس..ورغد في هول صدمتها..بس.........في جسم دزه لما بغى يطيح..
وليد التفت بسرعه يبي يشوف مين اللي دفه: تركي!!!!!..
تكري بكل برائه: نعم..
وليد: انت اللي دفيتني؟؟
تركي: اوه..معليش بالغلط..
رغد زادت صدمتها كانت شافيه تركي جاي مسرع وعطاها نظره وبعدين صقع وليد..
رغد سحبت ايدها وهي ترتجف:في شي ثاني..
وليد: لا..اهم شي انك سامحتيني..
رغد: اوكيه انا رايحه..
البنات..قاموا يتمشون..
شجون: بنات بليز ما عاد نفترق مره ثانيه..
نوف: ليشم مين اللي افترق..؟
شجون: بصراحه كنا مشتتين..يعني العنود وعبير ..وفجر مع اخوي..
العنود وعبير يطالعون بعض..
عبير: من ناحيتي انا والعنود ا نشا الله ما راح يفرقنا الا الموت..
العنود تأيد كلامها: ايوه..
ريم: وانتي يا جولييت..
فجر: انا بحاول قدر الامكان اخفف طلعاتي مع فيصل..
نوف: فجوره احنا ما نقول لك لا تقعدين معاه..بس كمان لا تعطينه وجه..مثل اليوم طول الوقت جالسه معاه..المفروض تجلسين معانا..وشوي معاه.. فهمتي قصدي..
فجر: ايوه صح كلامك..بعد عشان ما يمل مني..
شجون: لا تخافين من هالناحيه يموت فيك ومستحيل يمل منك..
فجر احمرت اخدوها: ايوه وش اخباركم..احس اني من زمان عنكم..
الهنوف: الحمد لله..
فجر: عاد انتي مغبره بقوه..
الهنوف: ليش.؟؟؟
فجر: ما اشوفك كثير ولا اسمع صوتك كمان..
الهنوف بخبث: بس الغلطه مو غلطتي..
فجر: يا ذا الفيصل اللي ذابحكم..
عبير: ما عليك منهم مقهورين..
العنود: المهم بنات احس اني تعبانه متى راح نرجع..
رغد: وهذا انا اتصل على مشاري........الوووو..
مشاري: اهلين..
رغد: ميشو متى راح نرجع..عشان العنود..
مشاري: الحين...يلا استعدوا..
رغد: اوكيه باي..
مشاري: باي..
رغد: يقول الحين..
العنود: يله بنات الله يعافيكم تراي ماني قادره اوقف على حيلي..ولا تنسون التحدي..
البنات قعدوا يضحكون على العنود وخبالها..
ريم قربت من عندها وصارت تهمس لها تبي ترفع ضغطها: اما عليك تمثيل يا العنود خطير..اثرك تخططين من وراي.. ولا حركات اغمى علي وبعدين طلال يخاف عليك ...ههههههه والله انك داهيه..
العنود: لا والله حرام عليك كل اللي صار صدق..
ريم: علينا..علينا يا مناحي..
العنود: لا مناحي ولا يحزنون..والله من جد اللي صار لي يعني انتي ما صدقتيني..
ريم: احاول اصدقك..
العنود: الا تعالي وش صار صدق؟؟؟
ريم: عشان كذا اقولك داهيــــــــــه..
العنود: حمستيني وش صار..
ريم: اول ما وقفت اللعبه قام طلال وشالك مسكين ظهره راح فيها..
العنود ضربتها: والله اني خفيفه..وبعدين وش صار؟؟
ريم: ااااي..بعدين جابك لعندنا ورغد تصحي فيك وهو جالس جنبك..
العنود بعيون حالمه..:الله فارس احلامي شاليني..
ريم: ايوه بس بدون حصان..
العنود: عادي مو لازم الحصان..
ريم: اجل تبين تكسرين ظهر الرجال لازم حصان عشان يرميك عليه..
العنود: ما عليه المره الجايه..وبعدين وش صار..
ريم: بعدين جات عبير وبعد عنك..
العنود: تصدقين شكله يحب عبير..
ريم: وش دراك..
العنود: احساسي...وانتي وش تتوقعين..
ريم: والله علمي علمك..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رجعوا للفندق..راحوا البنات يدردشون مع امهاتهم شوي..
ام مشاري: هلا والله غلا..
البنات: اهلين..
ام ماجد: مالكم لا حس ولا خبر..
عبير: يمه وش تبون فينا..
ام ماجد: هاااو..بناتنا لازم نسأل عليكم ونتطمن..
العنود: شوفينا ما فينا الا العافيه..
ام فيصل: وكيف الطلعه..
نوف: والله يا خالتي انبسطنا..
شجون: مرررره وناسه..
ام سليمان: المره الثانيه بنكد عليكم..
ريم نطت: وش دعوه خالتي وجودك يشرفنا..
رغد تهمس لها: وينا وفيه في حفل تكريم "وتقلد صوتها" وجودك يشرفنا..
ريم: ما عليك مني اهم شي اتميلح عند خالتي..
\رغد: يمه منك داهيه..
ام فواز: وش اخبار عروسة العايله..
فجر وردت خدودها: تمام يمه..
نوف: ماخذ عقلها..
ام فواز: زوجها تتهنى فيه بعد قلبي والله.."ودمعت عيونها"
فجر: يمه اذا بتقلبينها عزا خليني اروح..
ام فواز وهي تمسح دموعها: ما اقدر يا بنيتي شي غصب عني..
نوف: ماما خلاص تكفين ترى بأبكي..
العنود:تكفون اذا السالفه فيها بكي وصياح ونياح خلونا نروح..
ام ماجد: تونا ما شبعنا منكم..
عبير: بقيه لبكره..
العنود: وانتي لحد الان ثقيلة دم..
عبير: طالعه عليك..
رغد تطالعهم وشتاقت لايامهم: الله يخليكم لبعض..
ريم قربت من عند رغد: امين ولا يفرقنا كلنا..
الهنوف: امين يا رب..
طلعوا البنات للسويت حقهم ودخلوا كلهم واخر وحده كانت رغد وتوها بتدخل الا وقفها صوت اجش تعرفه زين..
:رغد ممكن شوي..
رغد لفت على صاحبه: تركي............خير وش صاير..
تركي كتف ايدينه: والله صاير اشياء..
رغد خافت: وش فيه تكلم..
تركي قرب منها شوي: وليد هذا وش سالفته..
رغد لفت وجهها عنه: وليد هذا اللي تتكلم عنه ولد عمي..
تركي: وانا........وانا يا رغد وش اصير..
رغد طالعته تبيه يفهم من نظراتها انه هو الحبيب وهو الغالي وهو انت اللي اخترتك وبديتك على الكل والجميع..
تركي: تكلمي يا رغد..لا تخليني كذا معلق بين السما والارض..عاد انتي يا ترفعين فوق لسماك او انك تنزلين لسابع ارض..
رغد غرقت عيونها دموع: حشى والله دومك عالي..بس وش تبيني اقول لك..
تركي برجا: لي مكان في قلبك؟؟
رغد تبي ترتاح هزت راسها الايجاب..
تركي قرب منها اكثر: طيب مكن اعرف وش هالمكانه بقلبك لانـــــــ...........
حس ان رغد مطيره عيونها في شخص...
تركي وكأن احد كاب عليه مويه بااااااااااااااارده وما وده يلتفت ما يبي ينصدم....وبعد ثواني كأنها سنين التفت..........


تركي:طــــــــــــلال..
طلال كان مكتف ايدينه ويتفرج وبعدها قال: ما شا الله بصراحه عايشين الجو...
رغد ما حبت تبين أي علامات خوف..مع انها من داخل ماتت وخلصت: طلال لو سمحت عن البياخه..
طلال وهو رافع حاجب ويتكلم بستهتار:بياخه.....تقولين علي انا بياخه..اجل اللي تسوينه مع هذا"ويأشر على تركي بطرف اصبعه"وش يسمى....؟
تركي وجها لونه مخطوف: طلال....انت فاهم الموضوع غلط..
طلال معصب: انت اسكت ما كلمتك..انا اكلم بنت خالي المصون..
رغد: مصون غصب عنك فاهم...وبعدين انا واثقه من نفسي وما يحتاج ابرر لك..
تركي يطالع رغد ويحسدها على جرئتها وشجاعتها..وزاد حبها في قلبه مليون مره عن قبل وصمم زياده انها تكون له ومستحيل تكون لغيره..
طلال: ولا بعد ما يحتاج تبررين..بس اتوقع لما انادي اخوك مشاري اشوف وشلون تبررين..
طلال وتركي كلهم توقعوا انهيار الجبل الصامد على طاري مشاري اخوها..
رغد بأبتسامة ثقه: رح ناده والحين بعد..
طلال انصدم: انتي متاكده..
رغد: واذا حبيت انا ناديته بنفسي..
طلال انقهر: هين...هين يا رغدوووه..
رغد ضحكت بأستخفاف: وش بتسوي؟؟
طلال ما قدر يصبر اكثر






وانفجر ضحك: ههههههههههههههههههههههههههههههههههه
رغد وتركي يطالعون بعض مستغربين ..وعلامات تعجب فوق روسهم..
طلال: هههه والله انك قويه يا بنت خالي..
رغد: حضرتك تستهبل..
طلال: وش رايك ضبطت الدور..
رغد: صدق انك سخيييييف..
تركي توه ياخذ نفس لانه حس انه دخل نفسه بدوامه ما لها اول ولا اخر: صدق انك ابيخ واحد مر علي بحياتي..
طلال: اسكت بس يا النعجه والله انك خايف..
تركي تفشل وسكت ما يقدر يقول شي لانه صدق خايف..
بس رغد حبت تدافع عنه: يعني اكيد واحد في مكانه وش بيسوي..
طلال: لا بس وبصراحه اعطيك عشره على عشره على شجاعتك مشا الله وثقتك بنفسك..
رغد: وش كنت تبي..؟
طلال: سلامتك كان سليمان النشبه يدور صديقه فاطلعت ادوره لانه يستحي يخاف يقابل وحده من البنات ولا الامهات ..وبس..
رغد: هذا هو شفه قدامك..
طلال: الا انتوا وش كان عندكم..
تركي توهق: كنت ابي...ابي..
رغد بسرعه: والله الصراحه الموضوع خطير..
طلال تحمس: وايش هو.؟؟
رغد تدور سالفه: بصراحه هو واخته متهاوشين فا حبيت اصلح بينهم..
طلال يتطنز:لا صدق الموضوع خطير.....هههه والله من السخافه..وعلى قولة نويف سوفاج..
رغد: سوفاج انت مع وجهك ..يله خذ صديقك وخلوني ادخل..
طلال : هيا بنا..
تركي: الهمام..الهمام..
ودخلوا وهم ميتين ضحك..
رغد توها تاخذ نفس: يالله بغيت اروح فيها حسبي على بليسك يا تريك على قولة الهنوف...
ودخلت..
ريم: وين كنتي ؟؟وش تسوين؟؟وكأني سمعت صوت صراخ!!
العنود: وكأني سمعت صوت طلال..
رغد بتقول السالفه لريم بس للعنود صعبه: طلال....ايه طلال كان يسأل عليك..
العنود فرحت: صدق..وش قال بالضبط..
رغد: سأل عنك وعن عبير وش صار بينكم"عشان ما تأملها"
العنود: يعني مو عني انا لحالي..
رغد: من زينك عشان يسأل عليك..
ريم تطالعهم وحبت تغير السالفه: اقول بنات عندي شي ودي اقوله لكم..
البنات اجتمعوا حولها..
ريم: ودي اني اخذ وعد منكم كلكم إنا نبقى مثل الخوات..واي وحده في قلبها شي على الثانيه تقوله لها بدون لف ودوران مثل بعض الناس..
عبير: يا لليل مطولك..وانتوا ما خلصتوا مني..
ريم: المهم وش رايكم..
نوف: فكره حلوه عشان الوحده تتجرأ تتكلم..
رغد: نوف شكل في قلبك شي...قوليه..
نوف: ايه في قلبي على فجر يوم خلتنا وراحت عند فيصلوه..
فجر: هههههههههههه يا حليلك اجل لو تزوجت وش بتسوين..
نوف: على الاقل متزوجه..مو معنا وجالسه معاه وصافطه علينا..
البنات يضحكون على نوف..
عبير: وش عندك تقولين مصطلحات عربجيه..
نوف: ليه وش قلت..
شجون: صافطه..
نوف طيرت عيونها: انا قلت صافطه..
البنات: أيــــــــه..
نوف: مستحيل سوفاج سوفاج..مستحيل اقولها..
ريم: المهم موافقين..
البنات: ايوه..
ريم:اوكيه وانتبهوا ترى هذا وعد مو تخونونه..
البنات: اكيد..
العنود شغلت التلفزيون: يارب الاقي فلم اكشن ولا رعب..
نوف: لا نبي رومنسي..
العنود: انتي اصبري خلينا نشوف..
عبير: عطيني الريموت ما راح تعرفين..
العنود: الا اعرف شايفتني بقره مثلك..
عبير وهي تسحب الريموت: انا الكبيره..
العنودتاخذه: وانا ماخذته قبلك..
ريم: بدينا......
رغد: واصلا احنا انتهينا..
وهم يتضاربون ضغطوا على روتانا وطلعت اغنية " يا رب" لي مروان خوري وكارول سماحه..
يا رب تدوم ايامنا سوا ..
ويبقى عطول جامعنا الهوى..
يا رب تدوم يا رب تدووم..
يا رب نعيد هالحب لي كان..
واحلا بكتير من الماضي كمان
يا رب نعييد يا رب نعيد..
قامت كل وحده تطالع الثانيه ودمعت عيونهم..
نوف: الله لا يفرقنا..
العنود تكابر: وش فيكم كأن احد بيموت ولا أحد قايل لكم انه بيموت..
عبير وقفت ووقفوا البنات وقربوا من بعض وحضنوا بعض وهم يبكون..راحت رغد تجيب كاميرتها وتصورهم وهي تبكي..
فجر تمسح دموعها وتطالعهم: بنات والله اشكالكم تحفه هههههه..
وبعدين قلبوا البنات على الموجه الثانيه صاروا يضحكون..
ريم عيونها غرقانه دموع من الضحك: والله انا مهبل..
العنود: اشك ان عندنا انفصام بالشخصيه..
عبير: فجير يا ويلك ان تركتينا..
فجر: ترى اهون ما اتزوج..
شجون: كان أخوي ينتحر..
فجر: بسم الله عليه..
وبعدها البنات انفجروا ضحك على فجر وخبالها..
رغد: بنات موبايلي يرن بس ما ادري وينه..
وصاروا البنات يدورونه..
الهنوف لقته: خذي..
رغد: مين..
الهنوف وتطالع الشاشه: مشاري.."وابتسمت"
رغد عطتها الكاميرا واخذت الموبايل: اهلين ميشو..
مشاري: ممكن اسأل سؤال..
رغد خافت ان طلال قال له شي: اسأل..
مشاري: انتوا تضحكون ولا تبكون..
رغد فقعت ضحك: اثنينهم..
مشاري: كيف اثنينهم؟؟؟
رغد: كنا نبكي وبعدين قلبنا على الموجه وصرنا نضحك..
مشاري: الحمد لله والشكر بس..
رغد: ليش تسأل..؟
مشاري: حب استطلاع"وهمس لها"عسى ما خليتي هنوفتي تبكي..
رغد: الا تشاهق من الصياح..
مشاري: خلوا عنكم الهبال واعقلوا..
رغد: هههه اوكيه..
مشاري: باي..
رغد: باي...
&&&&&&&&&&&&&&&&&&&&&&&&&&&&&
مشاري: الحمد لله والشكر...تدرون ان البنات كانوا يبكون وبعدين قلبوها ضحك..
ماجد: من زمان وهم مجانين..
فواز: ما في شي جديد عليهم..
فيصل يطالع فواز: انت هنا..ليش ما انقلعت عند زوجتك..
فواز: يا اخي عيالها يبكون..
طلال: عيالها مو عيالك يا الفاهي..
فواز: وش لي بعوار الراس..
فيصل: يوم انك مو قد الزواج وش له تتزوج..
فواز: تجربه..
فيصل: مالت عليك..
فواز: مخلي كل شي زين لك..
فيصل: ايه ابيصير احسن منك..
مشاري: عيال من جد من ناوي يتزوج قريب..
ماجد: انا ما في امل..
فيصل: انا خالص..
طلال: والله محتار..
وليد: كأني ناوي..
تركي: احتمال..
سليمان: انا بعيـــــــــد بالمره..
مشعل: شكلي انا اللي بتزوج..
محمد: اجل خذني معك..
العيال فقعوا ضحك..
مشاري : اتخيل شكل مشيعل متزوج..وعني انا كأني ناوي..
وليد: صدق من هي..
مشاري: بعدين يا الحبيب..
وبعدها ناموا العيال الا ثلاثه..
تركي: اقول لك قلبي طاح في بطني..
سليمان كتم ضحكته عشان العيال نايمين: اما طلال هذا تحفه..
تركي: بغيت اذبحه..
سليمان: احمد ربك ان رغد طلعتك من هالوهقه..
تركي: رغد...رغد احسها انسانه عظيمه ..بس لو الله يفكنا من هالوليد كا انا بخير..
سليمان: طيب انت فهمت منها ا ن لك مكانه في قلبها..
تركي: ايوه..
سليمان: بس قالت لك وليد ولد عمي..
تركي :طيب؟؟؟
سليمان: ما قالت لك انه عادي او مثل اخوي او أي شي..
تركي: لالا ما اتوقع انها تقصد كذا..
سليمان: لا انا اتوقع..
تركي: بس قهرني هذا وليدوه..تخيل كان ماسك ايدها وشكله كان يبي يبوسها..
سليمان تحمس:ايوه وبعدين وش وسوا..
تركي: مسكين يحلم ما خليته..
سليمان: كيف؟؟
تركي: دفيته لما بغى يطيح على وجهه زين..وعطيت رغد قلبي نظره مع انها ما تستاهل بعد عمري والله..
سليمان: والله ما انت بسهل...
تركي حب يغير الموضوع: وش اخبار ريم الفــلا..
سليمان: اسكت لا تزيد المواجع..
تركي: اعصابك...
سليمان: احس انها ساحبه علي وما تعطيني وجه..
تركي: صدق انك درج..يا اخي انت اللي روح لها مواهي اللي تجيك..
سليمان: طيب مافي فرصه..وبعدين انحرج اروح لها وعندها البنات..
تركي: يا حول استغل أي فرصه وخلك جرئ..
سليمان: اخاف اذا صرت جرئ اروح في ريح يعني اتوهق..
تركي: خلك مثل ما انت عليه..ولا تشتكي لي مره ثانيه يا الجريع
(جريع ضد جرئ ..طبعا في قاموس تركي)
سليمان: نم نم..يا الجرئ انت..
وبعدها ناموا....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــد البنات..
البنات ناموا كلهم الا اربع وكل ثنتين في جهه بعيده عن بعض..
رغد: ذبحوني يا ريم ذبحوني اثنينهم..
ريم: واحد قال لك هبلي فيهم اثنينهم..
رغد: اتكلم جد..
ريم: وش صار..
رغد: اليوم وليد" وحكت لها اللي صار"
ريم: زين سوى فيه تركي..
رغد: حرام عليك ما يستاهل..
ريم بصراحه ما فهمت عليك..
رغد: اذا كان يحبني ماله ذنب..شي غصب عليه..
ريم: وربن هود الثاني وش سوى..
رغد: تركي صار لي موقف معاه لا يحسد عليه..
ريم تحمست: اللي هو..؟؟
رغد حكت لها اللي صار قبل شوي..
ريم ميته ضحك بس بصوت واطي:يا بطني ....آآآآآه .اما طلالوه عرف يلعب باعصابكم..
رغد: اقول لك كنت ارتجف بس ما بينت..
ريم: مشا الله ومن وين جاتك القوه..
رغد: من حيني وانا قويه..
ريم: بصراحه مشا الله عليك دائما وابدا قويه..
رغد: الله يسلمك..
ريم: ودي احكي السالفه للعنود والله بتنبسط...
رغد: اصحي تسوينها ترى اذبحك وبعدين وش يفكني منها..وش يبي تركي وش عنده وليش وكيف وخرابيطها..
ريم: ههههه صادقه""وتتثاوب" يا ربيه جاني النوم..
رغد: يله خلينا ننام ترى حدي تعبانه ودايخه..
ريم: يله تصبحين على خير..
رغد: وانتي من اهله..
***************************
العنود تحكي لعبير وش صار وهي بعيده عنها بدون ما تجيب لها سيرة طلال ..وعبير نفس الشي بدون ما تجيب سيرة طلال وبعد سوالف خذت ساعتين ناموا وعبير في حضن العنود...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

اليـــــــوم الرابــــــع..
الساعه 12 الظهر الكل صحى عشان يطلعون السوق مثل الايام اللي راحت ..وعسى يمدي على فجر المسكينه محتاسه وما تدري وش تسوي بس قررت انه اذا راحوا السوق يتوزعون جروبات(مجموعات) عشان يخلصون اسرع مع انها متأكده انها راح وتكمل في الرياض..لبسوا البنات وكشخوا..
الهنوف: رغد..رغد..
رغد لاهيه تلبس الشوز:.............
الهنوف قربت منها: رغــــــد..
رغد رفعت راسها وردت ببرود:نعم..
الهنوف تفاجأت من اسلوب رغد بس ما حاولت تكون دقيقه في كل شي فا مشتها: كنت بقولك ان...
رغد: خلاص خلاص الهنوف بعدين" وقامت عنها"
الهنوف كانت ملاحظه تغير رغد من قبل بس الحين تأكدت ان فيها شي..
رغد كانت مشغوله ذهنيا تفكر بتركي ووليد وتقرر مصيرها يا مع ولد عمها اللي يموت فيها او مع تركي اللي كمان يحبها ومصر عليها..خايفه تختار واحد وبعدين تندم عليه وهي عارفه ان الندامه على قولتهم مريره..صحيح تميل لتركي بس هذا ما يمنع انها في يوم من الايام تحب وليد..ونفس الوقت هي معجبه بتركي وبشخصيته وبكل شي فيه..وتذهلها صراحة وليد وجرئته معها وحبه اللي ممكن يصرح فيه قدام الكل بدون تردد او خوف..


الهنوف قامت من مكانها تفكر وش ممكن يكون في رغد وش اللي يخليها تلهى عنها لدرجه انها ما تكلمها...

طلعوا البنات للمجمع مع العيال وافترقوا عيال وبنات..والبنات انفسهم افترقوا تقريبا نفس المجموعات الدائمه نوف قررت تروح مع فجر وعبير...والعنود وريم ورغد والهنوف مع بعض...مها وشجون ولين مع بعض..
وانتشروا في المجمع..
ريم: بنات تصدقون ودي اشوف فزاع على الطبيعه..
العنود: يا ناس عليه يجنن..
رغد: اذا صار عنده امسيه ولا شي رحنا لها وش رايكم...
الهنوف: الله لو احظر امسية فزاع كان اموت..
ريم: يهبل..يجنن واثق من نفسه..
العنود: يحق له يا شيخه..
الهنوف: وانتي يا رغد وش رايك فيه...
رغد: عادي..."وراحت تشوف المحل اللي عندهم.."
الهنوف فهمتها غلط تحسب انها راحت وخلتها ..لان الهنوف صايره حساسه ولا بالعاده تفهم رغد على الطاير حتى بدون ما تتكلم...
دخلوا البنات المحل وشروا لهم كم غرض وبعدها طلعوا ...وصاروا يدخلون ويطلعون من محل لمحل..
رغد: خلاص انا هلكت..
ريم: اوكي انتي اقعدي هنا واحنا راح نكمل..
العنود: يله مشينا..
رغد: الهنوف تجلسين معاي..
الهنوف في نفسها"توك تذكريني":لا....
رغد انصدمت اول مره تقولها الهنوف لا ..رغد لو تطلب الهنوف عيونها ما قالت لا...: ليش؟؟؟
الهنوف: كيفي..ما اشتهيت غصب..
رغد عرفت ان الهنوف زعلانه بس ما عرفت وش السبب: طيب ليه..الهنوف انا زعلتك بشي..
الهنوف ما تحمل هذي النبره من رغد ..على طول تبكي فا مشت قبل لا تخونها دموعها..
ريم: وش فيها..
رغد ما زالت مصدومه: ما ادري...
راحوا ريم والعنود والهنوف..ورغد جلست تقلب مستقبلها براسها وزادت الطين بله الهنوف..
"وش فيها الهنوف لا يكون زعلتها...مو بالعاده تزعل على أي شي..شكلي زعلتها بس متى ما اذكر اني قلت لها شي..يا ربيه يا الهنوف والله مو وقتك..اللي فيني مكفيني وزياده"
رغد عايشه الجو مع نفسها وبعمق....
مر من عندها واحد كويتي مملوح لابعد درجه..وقف عندها حاول يجذبها بس ولا في الاحلام .. رغد غارقه في عالمها وافكارها.. جلس جنبها ولا حست فيه..
استغرب الولد منها بس قعد يطالع فيها لان مو كل يوم يلاقي جمال بجمال رغد وبرائتها وانوثتها وكمان بسحرها..
الولد: وش دعوه يا المزيون سارح بأفكارك..
رغد طالعته وما لها خلق له او حتى ترد عليه بعدين صدت عنه..
الولد: وش دعوه كل هذا ثقل..يا حلو عطني ويه.."وجه"
رغد ولا كأن احد يكلمها..
الولد: وش فيج متكدره وضايق خلقج..والله ما يليق عليج الا الابتسامه مع هالجمال اللي يقط الطير من السما..
رغد قامت عنه بدون ما تتكلم معها ..قام بسرعه وصار قدامها..
الولد: على وين..كذا بتروحين بدون ما اخذ رقم تليفونج..
رغد طالعته بعدين لفت يمين لف معها يمين...لفت يسار لف معها يسار..
رغد: وبعدين..
الولد: يا قلبي على هالصوت..ياناس صوتها يخبل..
رغد لفت على ورى وقررت تمشي عنه لانها بتنفجر منه..وما قدرت ترد عليه لانها لو ردت راح تبكي وهذا اللي ما تبيه ومشت لها كم خطوه..
والولد سبقها : طيب انا بعطيج تلفيوني على الاقل فضفضي لي..
رغد وقفت وحطت ايدها على خصرها وعيونها غرقانه دموع وبصوت بصعوبه ينسمع: ممكن تبعد عني..
الولد: انتي سعوديه..
وبعد لحظات ما هي طويله ما حسوا الا بواحد ماشي مليون ومر من عند رغد لدرجه ان طرحتها طارت شوي...
ومسك الولد من ثوبه..
: خير مضيع لك شي عند البنت..
رغد تطالع ظهر اللي ماسك الولد وعرفته من طوله ورزته وريحة عطره وابتسمت...



@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


الجـــــــزء الواحد والثلاثون..

رغد تطالع ظهر اللي ماسك الولد وعرفته من طوله ورزته وريحة عطره وابتسمت...

كان وليد..
الولد: ومن تكون حضرتك..
وليد: مالك دخل من اكون..انا سألتك وش مضيع عند البنت...
الولد وبكل جرئه: مضيع رقمها...ابي رقمها..
وليد وصل معها خلاص ما عاد يشوف قدامه الا سواد: وش قلت عيد وش كنت مضيع..
الولد يعلي صوته اكثر وبوثوق: قلت لك مضيع رقمها ما تسمع انت..
ما امدى الولد يكمل جملته الا بوكس في وجهه مصحيه من اللي هو فيه وطلع الدم من فمه..
وليد: هذا عشان مره ثانيه تنتبه لاغراضك وما تضيعها..
الولدومسح الدم وطالع الدم في قميصه: انت قدها يوم تضربني..
وليد ابتسم ابتسامه تنرفز: قدها وقدود وش بتسوي يا دلوعة ماما..
الولد توه بيضرب وليد الا وليد وبحركه سريعه وقفه عند حده ومسك ايده ولواها..
وليد: حبيبي عيب تضرب اللي هم اكبر منك...ترى مره ثانيه اكسر ايدك فهمت..
الولد يتألم: فك ايدي احسن لك..
وليد ويزيد عليه اكثر: واذا ما فكيتها وش بيصير..
الولد: فك ايدي وخلنا نتفاهم..
وليد: اذا بنتفاهم يا دلوعة ماما عند المغفر اوكي"يعني قسم الشرطه"
الولد خاف: وش دعوه مغافر حنا رجال ونتفاهم مع بعض..
وليد ضحك ضحكه ملت السوق اللي يعتبر فاضي: هههههه رجال...ليه انت تعد نفسك واحد منهم..
الولد اخذ نفس عشان ما يضربه ويروح فيها:وانت وش رايك..؟
وليد: راي اتوقع راح يجرحك..وبعدين بتبكي عند امك وبعدها وش بيسكتك عاد..
الولد: طيب عن الغلط..
وليد: اسمعني من الاخر..انا بتركك وان شفتك داخل المجمع ما تلوم الا نفسك سامع..
الولد ما صدق على الله وليد ترك ايده وهج من المجمع كله..
يوم راح الولد..وليد لف على رغد وقرب منها وهو يعدل ثوبه وعمامته ..كان لابس اماراتي هو العيال كلهم..
وليد وهو مبتسم لها: انتي بخير..
رغد كانت طول الوقت مبسوطه على وليد وعلى شجاعته وحست معاه بالامان اللي فقدته في لحظات الشتات بينها وبين نفسها..
رغد وبأبتسامه اكبر :ايوه انا بخير ...وانت؟؟
وليد: تمام التمام..الا وش فيك يا قلبي جالسه لحالك..
رغد انتبهت لكلمة يا قلبي بس ما بينت:لا ابد سلامتك..بس تعبت من كثر ما ادور فا جلست لحد ما يخلصون البنات..الا انت وش جابك؟؟
وليد: قلبي جابني..حسيت ان فيك شي اقصد فيكم شي..
رغد: مشكور يا وليد على اللي سويته..
وليد: ولو انا بالخدمه...ما ودك تروقين بكوفي بعد الولد الباتكس اللي من شوي..
رغد: ههههه حلوه هذي باتكس..بس بصراحه راكبه عليه..
وليد يدرس كل حركه من رغد ولما ضحكت ذاااب عندها..ومشى جنبها متجهين للكوفي: وش كان يقول لك..
رغد: ما عليك منه خرابيط..
وليد: ووقح بعد..
رغد: لأبعد درجه...
ووصلوا للكوفي..وجلسوا قبال بعض وكانوا لايقين على بعض ..هذا اللي حسه وليد واللي استحت منه رغد..
رغد تصرف تبي تهرب من نظراته لها: بتصل على البنات واقول لهم اني بالكوفي عشان ما يدورون علي..
وليد ما رد عليها بس يطالع فيها..وما كان يلوم الولد اللي من شوي..
رغد: الوو.اهلين ريومه..تراني بالكوفي..هاه...لالا..لحالي....اوكي باي..
وليد: ليش ما قلتي اني معك..
رغد بسرعه: ترى ما اقصد شي..بس عشان العنود وسوالفها..
وليد: في هذي صادقه..."وسكتوا شوي".......رغد..
رغد: هلا..
وليد: بقول لك شي يمكن جرئ شوي بس لازم تسمعيني عشان تفهميني..
رغد وهذا اللي خايفه منه ما ودها يقول شي ابد: تفضل..
وليد: رغد بليز ما تزعلين من حركاتي ترى والله هذا شي غصب عني مو بأيدي...اذا شفتك خلاص اضيع اتخربط..صحيح بتقولين جرئ وكيف يقول لي هالكلام والمفروض اخليه في قلبي...بس انا مو كذا ولا طبعي كذا فا لا تزعلين مني اوكي رغوده..
رغد: بس ..بس انت ولد عمي..يعني ما يجوز تقول لي هالكلام..
وليد بسرعه: اوكيه..اخطبك واصير لك حل...
رغد طيرت عيونها وتحسفت قد شعر راسها انها تكلمت..ولو انها ساكته وبالعه لسانها كان ارحم لها مليون مره...يعني لازم البربره والكلام اللي ماله داعي...
وليد لاحظ سكوتها: وش فيك سكتي..ما تلاحضين انك دايم تسكتين..
رغد في نفسها"يقطع ابو الوهقه والفشيله": هاه..لا عادي..
وليد: طيب انتي موافقه...
رغد: وليد بصراحه...انت فاجئتني..وبعدين احس اني توني صغيره على الزواج..
وليد بمزح: أي صغيره..بسم الله عليك مثل القمر..كبيره وعاقله وفاهمه وش ناقصك بعد..
رغد: هههه الله يسلمك.."تبي تغير الموضوع بس ما عرفت"
وليد وكأنه حس فيها: اوكي انتي فكري وانا ماراح استعجل وترى هذي مو خطبه ولا أي شي بس حبيت اخذ رايك من باب الاحتياط...
رغد تبي تصرف وتاخذ الموضوع بمزح: تصدق على بالي هجوم هههههه...
وليد: ههههه حلوه...يا حلوك وانتي تضحكين..
رغد بلعت ضحكتها وسكتت:....................
وليد حب يغير الموضوع بالمره: ما خلصت فجر من التسوق..
رغد ارتاحت انه تغير الموضوع: لا وين باقي لها كثير..
وليد: انتم يا البنات عليكم حركات ما ادري وش تبي..يعني لازم دبي ..وش فيها الرياض..
رغد: لا بس هنا ماركات عالميه اكثر والبضاعه تكون جديده ..واحسن من الرياض مع ان الرياض فيها اشياء حلوه وتجنن بعد..
وليد: كل هذا مدح بالرياض هههه طيب واذا ما امداها تخلص من دبي وش بتسوي..
رغد: ما لها الا الفيصليه والمملكه والمجمعات اللي هناك..
وليد: اهااا..وكل البنات يسوون حركاتكم..
رغد: لالا مو كل البنات بعضهم..
وليد: وانتي؟؟
رغد حمرت خدودها: وانا ايش؟؟
وليد: اذا جابوا مهرك بتروحين دبي ولا باريس ولا وش بتسوين..
رغد: اذا جا ..فيها حلال..
سكتوا للحظات ..وليد يطالع رغد وبشكلها وحركتها ..كيف ترمش بعيونها كيف تنفس كيف تطالع.. كيف تشرب..كل شي فيها يدرسه وكأن عنده اختبار..
رغد كانت تطالع بالكوفي اللي معاها عشان تهرب من نظرات وليد..وتحاول تخفي توترها من جلوسها معه بعد لحظات مروا من عندهم العيال..
رغد في نفسها"وهذا الي ما حسبت حسابه"<<كانت تقصد تركي..
مشاري: وليد..ومعاك رغد وين على الله..
وليد: كانت جالسه لحالها فا خفت عليها..
طلال: وليش يا بنت خالي تاركينك لحالك..
رغد: لا انا تعبت من كثر المشي..
ماجد: وين شلة المطافيق..
رغد: ههههه حلوه .. بس ترى ما ارضى عليهم..وما ادري وينهم بالضبط..
تركي حشر نفسه من بين طلال ومشاري..وقال بمزحه وهي رزحه:وانتي ما شا الله فالتها مع وليد..
الكل ضحك الا رغد فاهمه وش قصده وانقلبت دنياها لانها متأكده اذا ما سكت تركي بيعلق مع وليد في مشكله وهي في غنى عن المشاكل..
راحوا العيال وجلسوا على الطاولات وصاروا يسولفون ..
تركي وسليمان واقفين..
سليمان: بتجلس؟؟
تركي وهو يطالع وليد ورغد ويغلي من داخل:بجلس معاهم...
سليمان: مو فشله..
تركي: عناد فيهم..
سليمان: كيفك...انا بروح ادور على ريم قلبي..
تركي بروحه الخفيفه: سمعت كلامي امس يا درج..
سليمان: فكرت فيه ولقيت فيه شي من الصحه..
تركي: اقول رح الفيزياء مأثره عليك..
سليمان: تكفى لا تذكرني تنسد نفسي..
تركي: انت روح لها وتنفتح نفسك..
سليمان: وانت صادق..
طبعا سليمان ترى ما يقصد يخون صديقه او يطعن فيه من ورى ظهره..بس حب انه يسلم عليها وعاد نفسه واحد من العايله..لان عيال عمها نفس الطريقه عندهم عادي يروح مخصوص يسلم على بنت عمه او بنت خاله وهو مصدق نفسه واحد من العايله..يعني لا تفهمونه غلط.وتركي كمان نفس الشي واصلا مستحيل يسوون شي في العائله اللي امنتهم على بناتهم واكلهم وشربهم صار واحد..وصاروا تقربيا من ضمن العائله وتعودوا على بعض..
راح سليمان يدور قلبه ريم ..
تركي جلس على نفس طاولة وليد ورغد..عشان ينكد عليهم..
تركي: ارحب بالوليد..
الوليد: مراحب بالتركي..
تركي: وش العلوم والاخبار..؟
الوليد: والله تمام..
رغد حست نفسها غلط..يعني هذا ولد عمها وهذا صديقه هي جالسه ليه..
رغد جات بتقوم الا تركي لف عليها يبي يكلمها قدام وليد..
تركي: كيفك يا رغد..
رغد على طول طالعة وليد تشوف ردة فعله بس كان ساكت وهادي..
رغد: الحمد لله تمام..
تركي انتبه انها خايفه من وليد بس كذا عناد بيزيد: مستعده للفصل الثاني<<ما عنده سالفه بس من اللعانه..
رغد وهي تاخذ شنطتها واغراضها:ا نشا الله..يله عن اذنكم ..ومشت..
تركي لحقها : رغد..
رغد وقفت في مكانها:وش يبي ... ولفت عليه..
تركي قرب من عندها:خذي ..نسيتي النظاره..وشكلك نسيتيني..
رغد اخذت النظاره: مشكور..
تركي: وانا...اخذتي النظاره وانا..؟؟
رغد: تركي روح عني بلا مشاكل..
تركي: تخافين من وليد ..؟
رغد وهي تطالع وليد اللي جالس: لا ما اخاف من احد بس ماله داعي المشاكل وعلى اشياء تافهه..
تركي منفعل: حبي لك اشياء تافهه..
رغد عصبت من انفعاله: تركي.اذا روقت لنا كلام ثاني.."وراحت وتركته"
تركي حس على نفسه انه معصب ورجع لعند وليد ..
وليد كان يناظر بالكوب اللي معاه..
سحب تركي الكرسي وجلس وهو سكت..
وبعد لحظات من الصمت..
وليد وبكل هدوؤ: تحبها؟؟
تركي فاجأه السؤال وما توقع ان وليد ممكن يسأله هذا السؤال:ميـــــــن؟؟
وليد بجديه وبنفس الهدوء: تحب رغد..؟
تركي ارتبك بس حاول يضبط اعصابه: ليش السؤال..؟
وليد طالع تركي ومازال يحاول يضبط هدوئه: اتوقع سؤالي واضح ..تحب رغد؟
تركي توهق وش يقول له..يقول ايه احبها.ولا يقول لا.. ولا وش يقول..
تركي: مثل اختي الهنوف..
وليد وعينه في عين تركي عسى يلاقي الجواب: اكيـــــــد...
تركي بثقه: اكيد...مثلك...مثل ما تكن لها من مشاعر انا مثلك..
وليد عصب بس حاول يكون بارد وصار يقلب الكوب: اهاااا..
تركي بخبث: طيب انا اللي بسألك سؤال وصريح وواضح....ليش تسأل..؟
وليد: كذا ابي اتطمن على بنت عمي ومستقبلها..
تركي: ليش انا ما اطمن..
وليد: انت وش عليك مو تقول ما تحبها...
تركي ارتبك: ايوه انا قلت ...بس افرض اني احبها..
وليد:ما راح افرض شي..لانه ما راح يصير .وحطه على بالك زين اذا فكرت فيه...زين..."وقام من مكانه"...وتراني ما اقصد شي من كلامي..يعني لا يصير بينا أي حزازيه ..ما زلنا اخوان اوكي وراح من عنده وجلس عند مشاري وطلال.وترك تركي بحيرته..
تركي في نفسه" لو اخطب رغد معقوله يوقف في وجهي وليد..ليش لأ باين انه يحبها..وكلامه اللي من شوي باين ان فيه تحدي..وبعدين معقوله حس اني احبها ..كيف حس والباقين ما حسوا..اكيد عشانه يحبها من قلب..مسكين يا وليد راحت عليك.. ما تدري ان رغد لي انا وبس..."

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نروح لعشيقنا الثاني اللي من زمان عنه واللي كلامه يفتح النفس وشوفته تشرح الخاطر بالنسبه لريم ولنا بعد<<ترني اتكلم عن نفسي..
سليمان شاف ريم ماشيه وهي تضحك مع العنود...
سليمان: يا حبي للبنيه هذي..ياناس ملاك يمشي من البرائه والطفوله والجمال..
سليمان سوى نفسه ماشي قدامهم وما انتبه لهم..
العنود: شوفي سليمان على باله يتمليح وكأنه ما شافنا..
ريم: اهبل فيه...مع انه ما يهون علي..
العنود: عشان مره ثانيه ما يستهبل..
ريم: خلينا نمشي وكأنا ما انتبهنا له..اوكي..
العنود: اوكي..
الهنوف: بنات انا بدخل المحل هذا..لا تروحوا بعيد.
ريم: خذي راحتك يا قلبي..
الهنوف تذكرت رغد وتنهدت ودخلت محل لللأكسسورات...
مشى سليمان وعلى باله انه لاهي وما نتبه لهم..وهم ماشين ونفس الحركه وكأنهم ما لمحوه من ارضه..
مشوا...مشوا...لحد ما مروا من عند بعض وكل واحد يتغلى على الثاني..
سليمان: معقوله ما انتبهوا لي...بسرعه احلق نفسك يا ولد.."ولف ونادى بصوت كأنه شاك"..ريــــــــم...؟؟
ريم لفت وكانها توها تنتبه له: سليمان؟؟؟؟ اهلين..
سليمان قرب من عندهم: تصدقون ما شفتكم..بس بعدين شكيت انه انتم...كيفك العنود؟؟
العنود: الحمد لله تمام..
ريم: حتى احنا تصدق ما شفناك ابد"وشددت على كلمة أبد وهي مبتسمه"
سليمان: هههه يا حليلكم بصراحه بالصدفه شفتكم هنا..
ريم في نفسها"يفضح عمره من زمان وانا قايله ما يعرف يرقع":بصراحه صدفه سعيده...
العنود ناويه عليه: وانت وش جابك لحالك..حتى صديقك مو معك..
سليمان: هاه..تقصدين تركي والعيال..جالسين بكوفي وانا بيني وبينكم ما اشتهيت اجلس فا قلت اتمشى شوي..
ريم تضحك على سليمان وعارفه حركاته اصلا مكشوفه: هههههه ما صادفت برغد اختي..
سليمان: الا كانت جالسه مع وليد..
العنود طيرت عيونها: جالسه مع وليد ليش؟؟
ريم في نفسها" اجل رحتي فيها يا رغد وش بيفكك من عنيد" ريم طالعت سليمان وتأشر له بمعنى فضحتنا..
سليمان فهم عليها:لالا هونت ما كانت جالسه مع وليد..
العنود: اجل وينها فيه وجالسه مع منو.؟
سليمان يتلفت يدور ترقيعه:هاه....كأني شفتها جالسه على الكراسي لحالها...
العنود: ايه صح احنا تركناها هناك ..بس وشوله تكذب..
سليمان: ما كذبت..خربطت..وشلونكم وش اخباركم..؟؟<<يبي يسولف بأي طريقه..
ريم: الحمد لله بخير..
العنود: وينك لا حس ولا خبر..
ريم تطالعها يعني خير تمونين عمتي..
العنود طنشتها: ايوه..
سليمان ومسوي نفسه شي: والله لهيت شوي مع العيال مثل ما انتي عارفه ما عندي وقت لشي..
ريم: اللي يسمعك يقول عندك عقار واسهم واراضي وشركه ما لها مدير وانت اللي بتديرها ومؤسسات محد بيمسكها الا انت........
سليمان: تكفين يا ريم بس..اعرفك اذا مسكتي خط ما سكتي..
ريم: هههه يا حليلك تعرفني..
سليمان: وش قلت على يا حليلك..
ريم تأشر بعيونها يعني عشان العنود فيه..
العنود ناويه عليهم:ليش انتو متى شفتوا بعض عشان تقولها وتقولك...
سليمان: ما ادري وين بس من زمااااااااااااااااااان مررررررره..
العنود: اهااا...
ريم كاتمه ضحكتها عشان حركات العنود بس رحمة سليمان االلي مصدق ان العنود ما تدري عن شي..
العنود: اجل نمشي..
سليمان: لا تونا ما بعد شبعنا منكم..
العنود: بقي لبكره...يله مشينا يا بنت عمي..
ريم ابتسمت: باي سلوم,,اشوفك اليوم بعد المغرب اذا طلعنا اوكي..
سليمان: اوكي...بااااااي...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد وهي تمشي تحس نفسها بتطيح بأي لحظه..وبتنهار من داخل كمان بأي لحظه..مشتته ..ضايعه..تلاقيها من وين ولا وين..من وليد اللي اليوم فاتحها بالموضوع يلمح لها..ولا تركي اللي ما تدري وش تسوي فيه...ولا الهنوف اللي زعلانه عليها وما تدري ليش....وعندها زعل الهنوف اهم من الكل..الهنوف صديقة عمرها ..وقفت معها بكل لحظه..حتى انها توقف معا ضد اخوها..وش تبي اكثر من كذا صديقه...صديقه تفديها بروحها وبحياتها..وما تتوقع ان راح يمر عليها بحياتها كلها وحده مثل الهنوف..تدور رضاها وتبديها على نفسها..وما تقول لها الا ابشري ولبيه ومن عيوني..رغد ما تعدها الا من غلاة ريم واكثر بعد..امنتها على كل اسرارها الا سر واحد اللي هو عن وليد اكيد..لانها ما راح ترضى على اخوها وراح تقول لها يا وليد يا اخوي بس ما تخلين اخوي كذا معلق وحتى وليد بعد..طبعا هذا الكلام الصح وما فيه نقاش....

صارت تمشي بلا هدف اصلا ما تدري وين تروح..مرت من عند محل وتعدته بعدين رجعت له..فيه بنت تعرفها زين..بنت تموت فيها ولها الغلا كله وتميزها من بين الف وحده..
دخلت عندها في المحل شافتها تشيل سلسه فيها حرفAوبعدين قالت: ما عندك نفسها حرفR..
رغد في نفسها" يا حبي لها تفكر فيني حتى وهي زعلانه ويلومني فيها بعد قلبي والله"
صاحب المحل: واللهRما فيه..
الهنوف: حسافه..
جا صوت من وراها وحط السلسه قدامها: مو هذي احلى واحسن..
كانت سلسله فيهاA,R وبينهم قلب مايل وحلو..
الهنوف لفت تعرف صاحبة الصوت زين: رغـــــــد...؟
رغد ابتسمت لها: على سن ورمح..
الهنوف ما تحملت تبعد عن صديقة عمرها ثانيه زياده..وعلى طول حضنتها: خلك تسوينها مره ثانيه"وضربتها بخفيف"
رغد وهي ضامتها: ههههههه طيب وش سويت انا اصلا..
صاحب المحل يطالعهم مستغرب..بس مبسوط عنده بنتين وكل وحده تقول الزين عندي ولا وبعد رومنسيات بالمره...
الهنوف بعدت عنها: وبعد ما تدرين وش سويتي..
رغد: وش دراني ..ما اذكر اني سويت شي يزعل نصفي الثاني..
الهنوف: خلينا نطلع شوفي هذا بيكلنا بعيونه..
رغد: ههههه واضح..
اشتروا سلسلتين نفس اللي اختارتها رغد وحده لها ووحده للهنوف..وطلعوا من المحل..
رغد: ايوه وش سويت لك يا الدلوعه...
الهنوف: بالله ما لاحظتي اسلوبك معاي ..مطنشتني وحاقرتني.ولي كم يوم ما جلست معاك وقعدنا نسولف مثل ايام قبل..
رغد تذكرت اللي صار: اهاااا..عشان كذا زعلانه..معليش يا قلبي واسفه واذا تبين بوسه بعد انا حاضر..
الهنوف ابتسمت: ايه ابيها..
رغد باستها من خدها: تكفين ارضي علي..
الهنوف: ههههه رضيت عليك..وانا اقدر ازعل...انا اذا مره مره شلت عليك شوي..اما ازعل لا هذي كبيره وماني بقدها..
رغد تطالعها بحب: الله لا يفرقنا..
الهنوف: امين..
رغد: ونتزوج بيوم واحد..
الهنوف: هههههه امين..بس وش جاب طاري الزواج..
رغد: تخيلتنا عرايس مع بعض ..هههههه.
الهنوف: الله فله...يله خذي اخوي وانا اخذ اخوك..
رغد في نفسها" يا ليتها كذا سهله خذني جيتك":حبيبتي هذا زواج مو لعبه..
الهنوف: اذا ما اخذتي اخوي ترى انتي الخسرانه..بس انا بأخذ اخوك..
رغد: يحصله وحده مثلك ويقول لا...مفروض يحمد ربه ليل نهار وصبح ومسا ان ربي رزقه بوحده مثلك..
الهنوف: الله يسلمك يا قلبي..يا ربيه قد ايش اشتقت لك..
رغد: هههه حتى انا والله...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
خلونا ناخذ لفه على فجر ونوف وعبير..
عبير ونوف طلعوا الشيب في راس فجر..
عبير: فجر خذي هذا يجنن عليك..
نوف: عز الله فصيّل راح فيها..
فجر: انهبلتوا البس هذا...على رقبتي البسه..
عبير: وش فيه..شوفيه وش حلاته..
كان قميص نوم..فتحت الصدر كبيره بالمره وغير هذا شفاف بالمره يبين كل شي تحته...وطوله لحد الركبه..وغير كل هذا كل فتحات كثيره من عند الفخذ الى اخر شي..
فجر: بصراحه تكلفوا فيه..
نوف: لا عاد فجر اخذيه..وقولي لنا وش ردة فعل فيصل اذا لبستيه...
فجر: مهابيل انتو..اصلا عسى البس عنده بيجامه وزين عليه..
عبير: علينا هاه...طيب شوفي هذا شورت ومعاه تي شرت قصير يطلع بطنك ومن فوق توب..هاه وش رايك..
نوف تضحك: خذيه وش فيك ساكته..
فجر: صدق سخيفين والاسخف اللي يعطيكم وجه..
عبير: ههه يا حليلها تستحي..
فجر طلعت من المحل وخلتهم..وهم خذوا قميص النوم والشورت وطلعوا..
فجر: ابدخل هذا المحل واذا دخلتوا معي يا ويلكم..
عبير: ايه هين نخليك بروحك ..ما يصير يا قلبي..
نوف: انتي اختي ولازم اساعدك..
فجر: انتو تساعدون ..انتو تغثون الواحد..
عبير: هههههه تحملينا بالطيب بالغصب تحملينا..
فجر: يا ليتني ماخذه معي رغد والهنوف كان ارحم لي مية مره..
نوف: ولا يهمك نعوضك عنهم..
فجر وهي تدخل المحل: يارب صبرني..
نوف/ حرام رحمتها..
عبيرتستهبل:احسن عشان مره ثانيه تحرم تتزوج.
نوف: ليه فيه مره ثانيه بعد..
عبير: عشان تاخذين عضه وعبره فهمتي..
نوف: انا بشتري بدونك الله يعافيك ويجزاك خير ما ابي منك شي..
عبير: في الحلم يا ماما ..انا بجي مع كل وحده فيكم حتى لو كنت متزوجه..وبنكد عليكم كلكم..
نوف: وانا ماراح اخليك بنكد عليك..
عبير: اصلا تحسبيني بستحي وحركات ماسخه..اصلا انا اللي بشتري مثل هذي الاشياء وألعن بعد..
نوف: هالبنت هذي ما فيها ذرة حيا..
عبير: عادي خلوكم فري مثلي..
نوف: والله احس العكس اذا تزوجتي..
عبير: امشي بس خلينا نروح عند فجير ونطفشها لما تصيح..
نوف: يا نذلك..
عبير وهي تمشي: طالعه عليك..
ودخلو عند فجر ومسكينه طلعوا لها قرون في راسها وجابوا لها الشيب قبل حينها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جا المغرب ورجعوا من السوق هلكانين ومنتهين..
فجر وهي تحط الاكياس: يا ويلي تكسرت ما عاد فيني حيل..
العنود: احسن هذي الي تتزوج بدري تستاهلين..
نوف: سبحان الله نفس كلام عبير..
عبير والعنود جنب بعض ولزقوا وجيهم في بعض وكأنهم بيصورون وابتسموا ابتسامه تجيب الهم: هيهيهي عادي خوات..
ريم: هههه الحمد لله والشكر بس على العقل..
العنود: اعصابك يا الثقل..
ريم رزت نفسها: احسن منك يا الخبله..
رغد: تكفون بلا هالمزح لانه بيقلب جد..
ريم قربت من عند رغد: وينك اليوم اختفيتي..
رغد: اسكتي واللي يعافيك ترى بأبكي عليك الحين..
ريم: اجل هذي يبلها سهره بالليل مع بيبسي مع توكس مع ليز بالتوابل الشرقيه..
رغد: انتي بتسمعين سالفه ولا بتشوفين فلم..
ريم: عادي كلهم مثل بعض..
الهنوف: هاه رويم وش عنك تنكدين على صديقتي..
ريم متعجبه: تراضيتو...؟؟؟؟
رغد: بسم الله وش درا ك ان احنا متزاعلين..
ريم: الحمدلله والشكر باين ان الهنوف زعلانه وانتي معطيتها اشكل<<تحب الفتنه..
الهنوف تعرف حركات ريم:لا الحمد لله تصالحنا قبل لا يتشمتون فينا العذال..
ريم بتهديد: قبل لا يتشمتون فيكم العذال هاه طيب"وصرت تصارخ"..بناااااااات..بنااااااااااااااات..
الكل التفت على ريم. وريم تكمل: ترى الهنوف ورغد تهاوشوا هواش ما قد شفت بحياتي مثله ..هواشي انا والعنود ما يجي قده..
نوف: صدق غربيه..؟
شجون قربت من عندهم: حرام ليش الزعل والجفا..
رغد: وينى فيه ..في بيت القصيد عشان تقولين الجفا...
عبير والعنود يتمسخرون فيهم: هههههههههه
العنود: ومسوين صديقات وهم على جنب..
عبير: ولا ورمنسيات يا شيخه روحي زين..
ريم تطالعم وهي ترفع حواجبها وتنزلها تحرهم..
مها: ترى علي كيكة الصلح..
رغد: ما اقول الا حسبي الله عليك ونعم الوكيل فيك يا رويم.
الهنوف: كذا كذا يا ريم.هين خلك تقولين ولد خالي المزيون والله لو تحلمين فيه ما خطبتك له..
طبعا كانت ريم مو تحب ولد خال الهنوف بس كانت معجبه فيه وبجماله..
ريم: بليه واشربي مويته..مالت عليه ..جا اللي احسن منه ويغطي عليه..خذيه انتي..
الهنوف: افا قلبنا..
ريم: اجل ذالتنا فيه.
الهنوف: ومن هو تكفين اللي يغطي على ولد خالي اللي مطيح نص بنات الرياض ومسدح النص الثاني..
ريم: واحد ما يجي ظفره هذا ولد خالك.
الهنوف: والله انتي الخسرانه..
ومازالو العنود وعبير يتمسخرون في رغد..
ريم: بس ابشركم رجعوا لبعض"وقالت لرغد" رحمتك..
العنود: حسافه ما وسعنا صدورنا..
عبير: مسرع ..حشى انا واختي اللي هي اختي قعدنا اسبوع..
العنود: لالا اتوقع اسبوع ونص..
عبير: ايه اسبوع ونص وانتي وياها 24 ساعه ما كملتوا...
رغد: يمه.بسم الله علينا من عيونك انتي وياها..وش تحسبيني مثلك انتي واختك علاقتكم مثل الريشه يهزها كل شي..لا يا حبيبتي انا والهنوف مثل الجبل ما يهزه ريح..
العنود وعبير سكتوالان رغد معها حق على اتفه شي تزاعلوا وطولوها وهي قصيره.
الهنوف: حرام شكلك جرحتيهم.
رغد: عادي يحطون ديتول هههه..
ريم: هههه يا خف دمي.بصراحه اختي فيها خفة دم ماهي عند احد..
رغد تستهبل: الله يسلمك هذا من ذوقك..
فجر: ما قررتوا وين راح تطلعون...
ريم: وش رايكم نروح السنيما ونشوف كيف الحال...
العنود: مين هشام الهويش..يله قدام..
عبير: الله بشوف هشوم..
رغد: اجل كلموا العيال..
العنود: انا بدق على وليدوه واشوف..
واتصلت...
وليد: الوووو..
العنود: وليدوه اسمع<<ما عندها وقت..
وليد: عبد عندك..تكلمي زين...
العنود: اخلص علينا..البنات يبون يشفون فلم كيف الحال..
وليد: انتي ولا البنات<<عارف حركات اخته...
العنود: انا والبنات وش قلت..
وليد: بنات عمي ابو مشاري وش قالوا..
العنود: ريم ورغد منهبلين بيون يشوفون هشام..
وليد: اجل رغد تبي تشوف هشام هاه...
العنود: كلنا مو هي لحالها هههه..
وليد: انسي..انسي اني اوديكم..ولا غيروا الفلم...
العنود: وليد تكفى عاد بلا سخافه..
وليد: فلم هشام لا لو تحلمين..
العنود ابعدت الموبايل عن اذنها: بنات يقول فلم هشام لا..
رغد: ليش؟؟؟
وليد سمعها وانقهر زياده...
العنود: وش دراني عنه المتخلف..
ريم: رغد كلميه اكيد بيوافق"وتغمزلها"
العنود: تكفين رغد كلميه..
رغد في نفسها" هين يا رويم اوريك":لا وش اكلمه..
فجر: رغد ولد عمك وش فيها...
عبير: بلا سخافه.خلينا نشوف الفلم..
شجون ومها ونوف: تكفين بليييييييييز..
رغد رضت بالامر الواقع: اوكي جيبي الموبايل..
العنود تكلم وليد: اسمع هذي بنت عمي بتكلمك..
وليد توهق: أي بنت عم لا تكون ريـــــــ
رغد قطعته: الووو..
وليد خق على صوتها: هلا والله وغلا..
رغد: اهلين وليد..
وليد: انا على صوتك ما اقدر...
رغد ابتسمت: احم...وليد بليز خلنا نروح نشوف الفلم..
وليد انحرج: فلم هشام لا ومستحيل..
رغد: طيب ممكن اعرف ليش..؟
وليد: بصراحه اغار عليك...تقعدين تطالعين هشام وانتي منهبله عليه مستحييييل..
رغد: خلاص ما راح اطالع بس البنات يبون يشفونه حرام..
وليد: ونطلع انا وياك مكان ثاني..
رغد في نفسها"صدق عمره الولد":لا وين نطلع مكان ثاني..نقعد معاهم بس ما راح اطالع عشانك بس .وبعدين من قال لك اني احب هشام..
وليد: ما يحتاج احد يقول..البنات كلهم منهبلين عليه..
رغد: هههه عاد انا غير..ما نهبلت عليه ولا شي<<ايه هين..
وليد: اذا كان كذا اوكيه ترى بس عشانك..
رغد: اوكيه.تسلم والله..باي..
وليد:باي..
رغد: خلاص وافق..
كانوا البنات يطالعونها وهي تكلم...وكانت كأنها تكلم خطيبها..
ريم: وش دعوه ها الابتسامات والدلع..
رغد: انتوا احمدوا ربكم وافق وبعدين مفروض تشكروني وتحبون راسي بعد..
عبير بخبث: وانا اقول عقل اخوي مفقود اثره معك..
العنود: وليد رايح فيها..ورايح في حب رغدوه..
رغد توترت عشان البنات كلهم فيه: اقول أي حب وخرابيط انا بنت عمه وهو ولد عمي وبس...
الهنوف تطالع عيونها زين: بس شكلك وعيونك تقول غير كذا..
رغد خافت تحس عليها الهنوف لان الهنوف ما يحتاج تفهمها على طول:لالا يتهيأ لك..وبعدين محجرين لي ليش..قوموا البسوا وتكشخوا..يمكن نشوف هشام..
العنود تصرخ: آآآآآآآآآآآآآآ يا هشام يا قلبي عليك..
عبير: اذا شفته والله بسلم عليه ويكمن ابوسه بعد..
نوف: يعني مسويه فري..
فجر: ما عليك منها كلام بس.
شجون: فجير ما تحبين هشوم..
فجر: الا اموت فيه بس خلاص الحين انا مرتبطه بزوج ما يمديني أراهق.. 
البنات ضحكوا على فجر وبعدين قاموا يتلبسون ويكشخون...

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


الجــــــزء الثـــــــاني والثــــــلاثون..


لبسوا البنات وتكشخوا عشان عندهم امل انهم يشوفون هشام الهويش اللي فاز بقلب ستار اكاديمي 2..
اتصل وليد على العنود..
وليد: هلا العنود..
العنود: هلا..
وليد: ما خلصتوا..؟؟
العنود: الا خلصنا..دقايق وحنا تحت..
وليد: اوكي..
مشاري: وش قالوا..
وليد: الحين بيجون...
طلعوا البنات من سويتهم ومروا على امهاتهم عشان يخبرونهم انهم بيطلعون..
ام مشاري: فلم هشام؟؟
ريم: ايوه..
ام مشاري: بنجي معاكم..
العنود: لالا تقولون..
ام ماجد: استحي على وجهك وبنجي نشوف اول فلم سعودي..
فجر: اجل يله بسرعه..
نوف: ترى العيال موصله معاهم..
ام فواز: ينتظرون وش وراهم..
عبير: بس استعجلوا نخاف الفلم يبدى..
ام سليمان: دقايق ونصير جاهزين..
مها: بصراح امي خطيره بتحظر معنا الفلم..
ريم: ليه امك ما تشوف افلام..
مها: حتى التلفزيون ما تطالع..
رغد: اجل امي بتخربها ههههه..
مها: هههههه شكله كذا..
اتصل وليد للمره الثانيه...
وليد: عنيد ووجع ما صار..
العنود: ابشرك الحريم بيجون معانا..
وليد: يا ليل وشوله يجون...؟
العنود: عاد وش اسوي فيهم..
وليد: خلاص اوكي..
العنود: باي..
طلال: وش عندهم بعد..
وليد: امهاتنا بيجون..
تركي في نفسه"وما لقوا الا اليوم..يعني ما راح نفلها.."
سليمان بضيقه: تركي امي بتجي..
تركي: وش اسوي لك حتى امي بتجي..
سليمان: حسافه كنت مخطط على اشياء كثيره.
تركي: اجل اجلها..
سليمان: عاد امي لو الف وجهي بس..سوت فيني كباب..
تركي: هههه أجل بعلم عليك..
سليمان: اوووف..
تركي: عيب عليك هذي امك...افا بنت تخليك تبيع امك.
سليمان: واللي يعافيك اسكت..
تركي: هههه ترى الحال من بعضه..
نزلوا البنات والحريم معاهم..
فيصل: وش جابهم..؟
ماجد: امك يا اللي ما تستحي..
فيصل: كنت ناوي افلها مع زوجتي..
ماجد: لاحق على الشقى..
ركبوا البنات بالجمس ومشاري يسوق فيهم..والحريم بالجمس الثاني وماجد يسوق فيهم..والعيال تفرقوا في سيارتين صغار..وتحركت السيارات كلها..
مشاري: يا حليلهم متحمسين.وأولهم الوالده..
رغد: على قولة خالتي ام ماجد اول فلم سعودي..
مشاري: ههههههه والله انهم داعسات..
ريم تتكلم من المرتبه الاخيره: ولا ومنهبلين على هشام..
مشاري: ههههه وانتو؟؟
رغد: لا احنا عادي ما همنا..<<قابليني بس..
مشاري : كلكم<<<يقصد الهنوف
رغد: اذا كنت تقصد الهنوف فهي هي الوحيده اللي تموت فيه.
مشاري رفع صوته: اجل الهنوف تحبه..
رغد كاتمه ضحكتها وتهز راسه بالإيجاب..
الهنوف انفعلت: والله ما احبه ولا اطيقه واللحين اكرهه..
مشاري: هههه تراها عصبت..
الهنوف: رغيد مره ثانيه تكلمي عن نفسك..
رغد: ترى امزح هي الوحيده اللي عادي عندها..
مشاري: اكيد هذي الهنوف..العقل والثقل كله..
الهنوف حمر خدودها وابتسمت..وتحس نفسها طايره في السما ولا تبي توصل الارض ابد.تبي تصير طايره مع مشاري وبس..
ووصلوا للسنيما واخذوا كروت..
طلال توه طالع من اللي بيع تذاكر: اووووف حشى خلصتوا التذاكر حتى اللي وراي ناظرني بحقد..
فواز: هههههه يله ادخلوا..
كانت جنبه بدور تمشي..
فواز: روحي مع البنات لا تصرين لازقه فيني...
بدور: فواز قصر صوتك هذا اولا..ثانيا انا زوجتك ما يحصل لي اجلس معاك..
فواز ينهي الموضوع: انا بجلس مع العيال...وانتي روحي مع البنات مع الحريم اللي تبين واتوقع كلامي مفهوم..
بدور : خلاص نأجل نقاشنا اذا رجعنا..
فواز: لا تأجيل ولا شي..لأني ما راح انام بالسويت حقنا بنام مع العيال..
بدور خنقتها العبره: العيال.....العيال...صرت اكره هالكلمه من كثر ما تقولها ..يا اخي افهم انا زوجتك..
فواز: انتهى النقاش انا رايح..
وراح وتركها ولا كأنه زوجها او مسؤل عنها..
خليني اتكلم شوي عن بدور اللي ما اخذت دور كبير في الروايه...
بدور بنت مره جميله..جمالها برئ وهادي وفي نفس الوقت جذاب..انفها صغير وشفايفها صغار..وعيونها متوسطه ورموشها كثيره وكحيله..وشعرها اسود وقيصر وناعم..ما هي بيضا..تقريبا نقول عنها حنطيه..جسمها روعه مع انها جابت طفلين..بالنسبه لي اطباعها..اكثر بنت طيبه في الكون كله .ما تعرف كلمة لا..اللي مكونه من حرفين..شخصيتها مره ضعيفه..اللي ينقال لها تنفذه بدون نقاش..ورحومه وحساسه وفيها كل الرومنسيه والرقه..تزوجها فواز عن حب..لكن بسبب شخصيتها صار يتسلط عليها.. صحيح يحبها بس ما صار يبين لانه يعاملها بخشونه..وغرضه انه يقوي شخصيتها .لكن ما تغيرت.كان يبيها تصرخ عليه وتزعل وتروح بيت اهلها..بس كل هذا ما حصل ولا مره.دايما يحطها في بيت اهلها بالاسابيع وما تقول له شي..بعض الاحيان يسافر وما يخذها معه كمان ما تقول شي..ينام عند ربعه وبعد ما تقول شي...عشان كذا فواز يتنرفز ويعصب عليها بس يحبها ومستحيل يتخلى عنها..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ودخل الكل وجلسوا العيال قدام ووراهم البنات والحريم ..وطالعين مؤدبيييين ههههه ..
وجلسوا يطالعون الفلم وميتين من الضحك على هشام وحركاته وذايبين عليه..
فجر: واااي رومنسي صاير..
ريم: آآآه يا قلبي عليه..
عبير: ما تعرفون وين ساكن؟؟
رغد:لا بس ليش..؟
عبير: بروح اخطبه ههههه..
نوف: ما تنلامين ههههههه..
شجون: شوفي كيف ميس حمدان دايخه عليه..
مها: يا قلبي محد يلومها..
ريم: اوقول دوروه بين الحضور..ترى صديقتي يوم كان الفلم معروض في البحرين كان موجود ويطالعه..
وصاروا البنات يتلفتون يدورونه..
ام مشاري: وش فيكم؟؟
ريم: يمه سمعنا انه بيحضر معنا..
ام مشاري: صدق!!!"وصارت تدور معاهم."
ام ماجد: عنيد هشوم هنا...؟
العنود بتهديد: هشوم هاه..بعلم ابوي عليك..
ام ماجد خربتها: علميه من زينه يكفي اني متحملته هههههه..
عبير: ترى أصدق واقوله..
ام ماجد: امزح..وين ابو ماجد بعد عمري كلي فداه زوجي ابو عيالي..
ام تركي: ههههه احلى يا الرومنسيه..
ام سليمان: اثرك ما انتي بسهله..
ام مشاري: زوجها يحق لها تتغزل فيه..
ام فيصل: عسى بعد هو يتغزل فيك..
العنود فضحتهم: والله ما يقصر..
ام ماجد استحت:لا تبالغين...
ام فيصل: هههه يا حليلها تستحي..
وكملوا الفلم والعيال اعقل منهم ما فيه حتى ما لفوا وجيهم ولا مره ..حتى عيال عمهم ما شين كذا على الصراط المستقيم ههههه
ومشعل ولين ..محمد جالس بينهم وما خلا لهم مجال يسولفون مع بعض...
خلص الفلم وطلعوا .. وعند البوابه..
ام مشاري: وين ودكم تروحون...؟
رغد: ماما خلينا نروح البحر ونقعد لما الفجر..
ام فيصل: والله ما هي شينه..
ام مشاري : هاه وش رايكم؟؟
الكل: اوكيـــــــه...
ام مشاري: اجل نقول للرجال ونطلع..
ريم: خلونا ناخذ شاليه لليله وحده .
ام مشاري: اوكيه لعيونك بس.."وهي تقول هالكلمه كان سليمان توه طالع ويطالعها وابتسم لها وبانت غميزاته..ريم ذابت من نظراته وابتساااااامته وطاحت في حضن امها..
ام مشاري: خلاص بعدي عني..
ريم: ههههه يمه خليني..
ام مشاري: اذا انتي مشتاقه لي تعالي عندي واقعدي عندي مو تنحاشين مني..
ريم وهي تطالع سليمان وهو يتكلم وذاايبه عليه: من عيوني..
جرتها العنود من حضن امها..
العنود: خلاص وخري عن خالتي..
ريم: وش عليك..سبحان الله ناس حقوده..
العنود بخبث: ما اسمح لك تستغلين خالتي لمصالحك الخاصه"وصارت ترفع وحواجبها وتنزلها"
ريم: انا وامي نصلح..يلا بس مشينا..
ورجعوا للفندق عشان يستعدون للرحله..
وخلال ساعه وحده جهز الكل وانطلقوا بسياراتهم..وصاورا يدورن شاليه..لانهم ما حجزوا ما يعرفون اماكن كثيره بدبي..
ووصلوا لشاليه مره فخم من برى..
فـــــــي سيارة الرجال..
ابو مشاري: اتوقع هذا زين وش رايكم؟؟
ابو ماجد: والله شكله ما عليه كلام..
ابو فيصل: توكلوا على الله بس...
واتصل ابو مشاري على مشاري عشان ينزل ويتفاهم معاهم واذا كان في شاليهات فاضيه ولا لأ..
نزل مشاري وحجز الشاليه ودخلت العوائل بسياراتها داخل الشاليه..ونزل الكل..
العنود: بصراحه فن..
ريم: ابدااااع..
رغد: واااااو..
عبير فاتحه فمها:.........لا تعليق..
شجون مها يحضنون بعض:مرررررره نايس..
فجر: رومنسي يصلح لي..
نوف: روووووووووعه..
وبعدها مثل العاده لازم جوله تفقديه واستكشافيه للمكان..كان الشاليه بالمرررره كبيـــــــــــر ...في الوسط نافورة مويه كبيره بالمره فيها انوار من كل الالوان وعلى راس النافوره فيه مجسم لبنت ويطلع من فمها مويه..وحول النافوره كراسي... وكمان فيه ملعب كبير لكرة القدم ..وجنبه للتنس والطائره..غير غرفه للبلياردوا وفيه العاب ثانيه...وكمان فيها مسبح خيالي ابداع..كان كبير بالمررررره ومن داخله انوار معطيته جمال وارضيته مرسوم رسمة اثنين ما سكين بعض ويسبحون..وعلى اطرافه فيه مثل الناوافير الصغار تصب في المسبح نفسه...وغير كل هذا كان في كل مكان في الشاليه ورد ..جوري..ياسمين..فل..نرجس..كل كل انواع الورد..وللجلسه فيه مثل المجلسين وكلها زجاج عاكس..حطوا واحد للحريم والثاني للرجال ..وبين كل واحد مسافه..وفيه اكيد باب يطلعك للبحر من الجهه الثانيه للشاليه..
وبعد رحلة الاستكشاف...
رغد: بصراحه احترت وين نجلس فيه..
الهنوف: المكان يرد الروح..
عبير: خلونا نجلس على الكراسي هناك..
مها: انا اقول اول شي نجلس مع امهاتنا شوي وبعدين نفلها..
ريم: وش تبين فيهم..
شجون: ريم انهبلتي..
ريم: لا استخفيت ههههههه..
رغد: انا راي من راي مها..
البنات وافقوا وقرروا يتكرمون ويجلسون معاهم..
اول ما دخلوا وجلسوا..
ام مشاري: تبون شي....
عبير: لا خالتي مشكوره..
ام ماجد: اجل اكيد محتاجين شي؟؟
رغد: لالا ما احتجنا شي تسلمين..
ام فواز: اجل فيكم شي..
فجر: يا ناس نبي نجلس معاكم يعني الا يصير فينا شي..
ام تركي: غريبه ما هي من عواديكم..
الهنوف: قلنا ما لنا غير امهاتنا..
ام سليمان: الله يحيكم ..هذي الساعه المباركه..
ريم: الله يحيك خالتي..
بدور كانت ساكته مثل كل مره.صار لها سنتين وهي على هالحال تجي كمالة عدد بس ما تناقش ما تسولف اغلب كلامها سم وا نشا الله وبس..حتى الحريم حاولوا انهم يشاركونها بس ما تحب تشارك احد..دايم ساكته وتفكر بفواز وعيالها وخايفه تخسرهم اثنينهم والسبه فواز ومعاملته لها..
رغد حست فيها" بدور غربيه ما دخلت مع الحريم ولا جات معانا..صايره محايده بس لازم اكتشف وش فيها..ما كانت كذا اول ما تزوجت فواز.كانت مرحه وحيويه وتسولف وتتكلم وتضحك اما الحين ولا علامه على وجهها..بس شكل عندها مشاكل..يا عمري والله تنرحم.."
راحت رغد وجلست جنبها..
رغد: هلا بدور كيفك..
بدور تطالع فنجان القهوه اللي معها: الحمد لله مثل كل يوم..
رغد: وكيف القمرين دحوم وشهود..
بدور: الحمد لله مثل الفل شوفيهم..
رغد بتردد: طيب ممكن اقول لك كلمتين وتتقبلينها مني..اذا عجبك كلامي عال العال..واذا ما عجبك قولي لي معليش ما احب اتكلم اوكي..
بدور طالعت رغد وابتسمت لها: اوكي..
رغد: بدور انتي بالمره متغيره دايما تفكرين وشايله هم على قلبك..وين ابتسامتك وين وسواليفك..ما عاد صرتي بدوره الاولى اللي اذا جات مع الحريم دخلت جوهم واذا جلستي معنا دخلتي الجو كمان..الحين احسك حزينه ومكسور خاطرك..اعتبريني اختك ..صديقتك وفضفضي لي..وان شا الله سرك في بير واعرفي ان كل مشكله ولها حل وكل ازمه بعدها فرج بس لازم نسعى ونحاول وما نسكت..نشارك اللي حاولينا فرحنا وحزننا ..ما يصير تكتمين في قلبك كذا.فاذا حابه تحكي لي انا موجوده ومستعده اسمع لك بأي وقت مع اني اتمنى ان الحين نتناقش في الموضوع..
بدور تطالع رغد وعيونها امتلت دموع: وش احكيلك يا رغد وش اخلي...
رغد: انتي ابدي من الاول..
بدور: وش رايك نطلع شوي ونشم هوا..
رغد: اوكي..
وطلعوا وجلسوا عن النافوره..
بدور: انا مشكلتي مع حبيبي وزجي واهلي وناسي كلها..
رغد: فواز..
بدور: ايوه فواز..فواز كان كل شي بحياتي ومازال..ومثل ما انتي عارفه ان احنا تزوجنا واحنا نحب بعض..
رغد ابتسمت: بسم الله عليكم كنتوا مثل طيور الكناري..
بدور وكأنها تبتسم لماضيها: كنا يا رغد كنا..اقول لك سالفة فواز من البدايه..اول ما تزوجنا كنا سمنه على عسل..عايشين حياتنا طبيعي كلها حب ورمنسيه..بعد ست شهور حملت بدحوم وكمان كان الوضع عادي.لكن بعد الولاده ما ادري وش صار لفواز..قلب علي ميه وعشرين درجه..صار بس يصارخ و ينافخ..
رغد بتردد: طيب يضربك؟؟
بدور: لالا الحمدلهك ما وصلت للضرب..كرهني يا رغد كرهني..ما يطيقني..كله يحقرني ويحط من كرامتي المرفوعه طول عمرها..مع اني ما اذكر اني سويت له شي..او اني جرحته او حتى ما قد رفعت صوتي عليه..كان لما يصارخ ما ارفع صوتي عليه احترام له..يحطني في بيت اهلي اسبوع..هذا غير اني كل اسبوع لازم انام عند اهلي اربعاء وخميس وجمعه..وبالطقاق يجي ياخذني...طبعا ما ينام في البيت دايم عند ربعه..
رغد متفاجئه: معقوله فواز كذا..
بدور: كل شي معقول..حتى لما حملت بشهد توقعت بيتغير الا زاد اكثر واكثر واكثر..كل يوم يزيد صد وجفا وبعد عني..صارت حياتنا جحيم وما تنطاق..صرت اتمنى اني اجلس معاه يوم كامل بدون هواش او حتى بهواش معليش بس اجلس معاه..تخيلي يا رغد حتى بالفندق هالايام هذي ينام مع العيال وتاركني لحالي..
رغد مصدومه مو قادره تستوعب ليش فواز يعمل كذا مع بدور اللي اطيب منها بالكون ما فيه..
رغد: طيب ما عرفتي السبب..
بدور: لو اني عارفه السبب بيكون هذا حالي..
رغد: طيب سألتيه سبب بعده عنك...ناقشتيه...
بدور: ما يعطني وجه ابد..ما يتناقش معاي كثير واذا حاولت قال النقاش انتهى سكري الموضوع..
رغد: وانتي تسكرينه؟؟
بدور: ايوه اكيد..
رغد: اكيد فيه سبب ينرفزه..يعني في حلقه مفقوده في السالفه..
بدور: لا والله هذي السالفه من اولها لآخرها..
رغد: الحلقه هذي مو عندك..عنده هو بس كيف راح نعرفها..لازم تفكرين معاي كيف نخلي زوجك يتكلم عن حياته الزوجيه ومع مين...
بدور: فواز ما اتوقع انه يحب يتكلم عني ابد..
رغد: لو ما يحبك كان طلقك..
بدور: لا يمكن عشان عياله..
رغد: خلاص ولا يهمك انا اللي بحل لك الموضوع..
بدور: كيف؟؟
رغد: اصبري بس اخطط وبعدين اقول لك عشان التنفيذ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــــد البنــــــــات....
كانوا البنات يسولفون ومندمجين في السوالف ورن موبايل فجر..
فجر شافت المتصل وابتسمت وقالت بفرح: الووو..
نوف: اكيد فيصلوه النشبه..
ريم: ليه فيه غيره..
فيصل: هلا والله وغلا بهالصوت..
فجر: هلا فيك.."وقامت عنهم وطلعت"
فيصل: وش ذا التغلي والحركات وش عندك ما عاد تعطيني وجه..
فجر تضحك: ابي اشوف غلاي..
فيصل جا على باله قصيده وبصوت رومنسي:
اسأليني عن غلاك وحبك المنسوج فيني..
أسأليني يا حياتي دام لك بالقلب ديره..
كل ما شفت القمر حسيت وجهك يحتريني..
وكل ما شفت الزهر شميت ريحك في عبيره..
لو صحاري نجد تسألني عن الحب الحقيقي..
قلت حبك..ثم حبك..ثم حبك يا الاميره..
فجر فرحت من قلب: هههه تسلم لي واله يا بعد عمري..هذي من قصايدك..
فيصل: وربي ان هذا الكلام ما يطلع الا اذا سمعت صوتك وهمسك ولا اذا شفت حلا وجهك..
فجر: تسلم والله يا قلبي..فصول حياتي..
فيصل: هلا بقلبي..
فجر: تدري اني اموت فيك..
فيصل: اجل انا وش اقول..اعشقك..اهواك..احبك..اموت عليك..هيمان فيك..ذايب عليك..
فجر: هههههه خلاص صدقتك والله..
فيصل: فجر انتي حياتي ودنيتي..انتي الماضي عندي والحاضر ومستقبلي..
فجر: فصولتي حتى انا صدقني ان حياتي ما صار لها طعم الا لما دخلت فيها..صرت استمتع بأي شي لانك دايم معاي بقلبي وفكري ووجداني وروحي..
فيصل: اجل ما دامه كذا..يله تعالي عندي..
فجر: طيب بعد شوي..
فيصل: لا يعني كذا ما تحبيني..
فجر: لالا خلاص جايتك الحين..وش رايك نروح عند المسبح..
فيصل: اوكي يلا انا رايح..
فجر: وانا جايتك باي..
فيصل: باي.
فجر طلت على البنات واشرت لها انها بتروح وتأشر على الخاتم يعني مع فيصل وراحت..
العنود: وش رايكم نخرب عليهم..
عبير: اصبري نص ساعه وبعدين نخرب عليهم..
ريم: حرااام.........ولا اقول احسن تستاهل..
نوف: بس بشويش على اختي تراها حساسه..
مها: طيب خلوهم في حالهم..
شجون: حرام عليكم ترى اخوي يتمنى لحظه يقعد فيها مع فجر..
العنود: احسن خليه وش معجله..بعد الزواج ياخذ راحته..اما الحين يتركنا نودعها ونجلس معاها..
ريم: صادقه بنت عمي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــــد العيال..
طلال: بعد هنا حاجرينا..
مشاري: انت اصبر شوي وبعدها ما راح يشوفونا..
وليد: اقول وين فيصل..؟
فواز: اكيد الحين مع المدام..
ماجد: وانت ليش ما تروح مع المدام...؟
فواز: واللي يعافيك اسكت..
ماجد: اذا ما تحبها طلقها..
فواز انصدم من فكرة انه يطلقها: اطلقها!!!! ليش اطلقها؟؟؟
ماجد: احسن من انك راميها..
فواز: ومن قال ان انا راميها..
ماجد: اجل اللي انت تسويه شنو؟؟
فواز: اربيها..
ماجد: تربيها..ليش بزر عندك..
فواز: انت وش عليك..اذا تزوجت هذيك الساعه تكلم..
سعود: ما شا الله الشاليه روعه..
نواف: بصراحه شي خطير..
تركي يستهبل حط رجل على رجل: عاد انتوا ما قد شفتوا خير ما تنلامون..
سليمان يكمل معاه: معاك حق يا تركي انا ما ادري وشلون صادقتهم...لالا شكلهم هم ذابين وجيهم علينا..
تركي: ايه اتذكر يوم سعودوه يتلزق فيني واحاول اصرفه بس ما يفهم..
سليمان: يا شينها من ايام لا تذكرني فيها واللي يعافيك..
سعوود: نواف وش رايك نطلع بكرامتنا ازين...
نواف: يلا..
تركي: بسرعه: وين وين راحين...؟
سعود بدون نفس: بنطلع انقرفنا..
تركي: اجلسوا لايفجرون فيكم الشياب..
سليمان: ما خلوا عيالهم يطلعون عشان انتم تسوونها..
سعود: صدق ليش؟؟
سليمان: كذا عباطه..
تركي: لازم ينكدون عليهم مساكين..
نواف: بس بصراحه اهاليهم مره ديمقراطيين..
تركي: في هذي صدقت."وتذكر ابوه وسكت"
سليمان: وش فيك؟؟
تركي معقد حواجبه: لا ابد سلامتك..
سليمان ما حب يصرّ على تركي مع انه عارف السبب..اكيد ابوه...ابوه حمله المسؤليه وهو صغير دايم هو المسؤل عن امه واخته الهنوف.. طول حياته برى ..ما كان ابوه يسأل عنهم ابد بس يرسل لهم فلوس وكأن هذا الشي اللي ممكن يحتاجونه منه..ام تركي عايشه وماهي عايشه..هي متزوجه وكأنها ماهي متزوجه..يعني محسوبه زوجه بالاسم.زوجها ما يتصل عيلها وما يكلمها وما يسأل عن عياله بس لاهي في جمع الفلوس وبس.. حتى انه ما يرجع للرياض الا يومين ثلاثه ويرجع غريب عليهم ما يعرفونه.. ما يدرون كيف يسولفون معاه.حتى سلامهم عليه بارد ما فيه أي احساس..الهنوف قسى قلبها على ابوها ما تحبه وما تحب تسمع سيرته..تحس انه تخلى عنها وعن اخوها توئمها وحبيبها..فا صارت سيرة ابوهم من السير المحرمه انها تنقال..تركي والهنوف كانوا دايما يتمنون يكون عندهم أب يعتمدون عليه..كانت دايم الهنوف تتمنى من ابوها يجيب لها اغراضها ويوديها ويجيبها..يحبها ..يبوسها يلعبها..تحس ان وراها سند وظهر تستند عليه في وقت شدتها..حتى تركي نفس الشي..وده ابوه يصارخ عليه اذا تأخر..يعصب لما يدري انه يكلم بنات ويلعب عليهم..يخاف اذا صار عليه شي..يهتم ويسأل عنه بالمدرسه لما كان صغير..بس كان اللي مسوي كل هذي الشغلات امه لحد ما كبر وصار رجال وبدى يعتمد على نفسه.امه تركت عليه نصف المسؤليه..وهوتحملها وقال انا لها..
نواف: تركي..تروك...تركان....
تركي: هلا..
نواف: وينك وين رحت...
تركي: معاك ..معاك..
نواف: كنا نقول كم تتوقع نسبتك..
تركي: اما انتوا يا الدفره عليكم سوالف ما ادري وش تبي..
سليمان: لالا بجد تروك كم تتوقع..
تركي: يمكن 90%..وانت.
سليمان: 93%..
تركي: ونوافوه الخبل وسعودوه الاهبل كم تتوقعون...
سعود: ما راح ارد عليك لان عقلك صغير..
سليمان: اخلص..
سعود: 92%..
تركي: اجل اكيد نوافوه الخبل 90%..
سليمان: ليش.؟؟
تركي: ما شا الله بالترتيب انا 90 ونواف 91 وسعوده 92 وانت 93..
سليمان:صدق احنا اصدقا حتى في النسب قربين..
تركي يتطنز: لاااااا ما شا الله وش هالتفكير السليم في الجسم السليم..
سليمان: ههههه ما نسيتها من العلوم في الابتدائي..
ضحكوا البقيه: هههه يا الله مغبره من جد..


مشاري يأشر: طالع طالع ابوي وشلون يتكلم وهو متحمس..
طلال: هههه شوف شوف الوالد كيف يعارض.
وليد: اتحداكم تلقون مثل ابوي..دايم يعارض وما قد صار مؤيد..

ابو مشاري: يا اخي لازم يلاقون حل لي أنفلونزا الطيور.. 
ابو ماجد: وانت صادق ما يصير كذا..
ابو فواز: انتوا سمعتوا باللي ماتوا بالسعوديه..
ابو فيصل: من جد حرام تروح ارواح المسلمين..
ابو مشاري: يعني الناس بتضطر تاكل لحوم ونرجع لوضوع ارتفاع الاسعار لان الاسعار موصله للسقف..كل شي غالي..
ابو فواز: والله اني اعرف ناس ما يقدورن يجيبون اللقمه من اول كيف الحين مساكين..
ابو ماجد: والله ناس كثير ومن الطبقه المتوسطه مو الفقيره صارت فقيره من الغلا هذا..
ابو مشاري: هذا اللي راح يسبب فجوه..وراح يصير طبقتين بالمجتمع الطبقه الراقيه او الغنيه والطبقه الضعيفه او الفقيره..
ابو فيصل: وراح نصير مثل الشعوب النائيه..



محمد: واقول لك كنت راكب الدباب.وتخيل خلاص بنقلب الا امسك الطاره واعدلها بسرعه..هاه وش رايك فيني..
مشعل: رهيب .ذكرتني يوم كنا في العطله الصيفيه اللي راحت..كان نتحدا انا واحد من العيال من المركز الصيفي ومطلعينا نطعس..المهم كنت ماشي ومسرع واطعس الا يجيك الولد من قدامي قلت في نفسي يا ولد وين تروح اذا رحت يمين طلعه عاليه وبنقلب واذا رحت يسار نزله وبيطيح وبتكسر والولد قدماي ..وقلت يا ولد ادعس وادعس وانا وياه خلاص بنتصادم الا هو وخر عن طريقي وانا كملت هههه بس كان موقف رهيب وفي نفس الوقت مغامره..
محمد: ايوه بعد ذاك اليوم.....
لين جالسه معاهم: خلاص انت اسكت خلي مشعل يتكلم.مغامراته احسن من مغامراتك البايخه..
محمد: اعصابك هاه..تراني ما احب البنات وكفايه متحملك..
لين: مشعل شوفه..
مشعل: لا تدخلين فيه.يعني انتي الغلطانه.
لين سكتت..
محمد طالعها بعدين كمل: ايوه وش كنت اقول لا اله الا الله...ايوه ذكرت..
وكمل سواليف ولين موصله معاها ومشعل ومحمد ميتين ضحك عليها وكانوا يبون يطفشونها...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد: طيب ممكن اكلم البنات بس ما راح اقول لهم انك قلتي لي شي وما راح اجيب طاريك وكأننا بنحل موضوعك وانتي ما تعرفي عن شي وش رايك...
بدور: كيفك سوي اللي تبين بس اهم شي فواز يرجع لي مثل اول ..بس ودي انك تبلغيني بكل شي بتسوينه وما تقولين للبنات شي عني ااوكي..
رغد: اوكي..
بدور ابتسمت: نرجع عند الحريم..
رغد: مشينا..
ودخلوا بأمل متجدد بعكس لما طلعوا كان اليأس مسيطر..طلعت بدور بوجه ورجعت بوجه ثاني مبتسم صافي والامل والحب يتجدد فيه وجلسوا مع البنات..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل كان لابس برمودا ابيض قميص ليموني والياقه حقت القميص رافعها ولابس كاب ابيض ورسمه من قداكم باللون الاصفر..طالع شكله خيال مع المويه والانوار..وكان المسبح في غرفه زجاج شفاف..جات فجر وشافت فيصل حاط رجليه في المويه ويلعب فيها وسارح بفكره وشكله روعه..اخذت نفس واستعدت وابتسمت ودخلت وجلست جنبه..
فيصل ما حس فيها كان يفكر بعمق..
فجر تطالعه"يعني معقوله ما حس فيني"..وصارت تطالع وجهه الجذاب وخصوصا انه مسوي"ديرتي فيس" وطالع شكله توب..
وفجأه وبحركه سريعه ..فيصل طبع بوسه على خد فجر..
فجر انصدمت واخترعت ما توقعت ابدا..وغير هذا كله منحرجه منه ومن حركاته الجريئه..
فيصل: هههه لعبت عليك..
فجر ضربته من كتفه بخفيف: من جد طيحت قلبي...
فيصل: بسم الله على قلبك..ان شا الله في عدوينك قولي امين..
فجروجهها احمر: ههههههه..
فيصل صار يطالع بفجر وكأنه مكتشف شي جديد..
فجر: وش فيك تطالعني كذا..
فيصل: في شي على رقبتك..
فجر خافت: يمــــه وشو..
فيصل قرب يبي يشوف ايش هو..وطبع بوسه ثانيه على رقبتها..
فجر عصبت: فصوووووووول...
فيصل بعد عنها وهو يضحك: كيفي زوجتي..
فجر فسخت الكاب وحوست شعره: احسن تستاهل..
كان شعره كثير وطويل شوي بس ناعم ولما حوسته طلع شكله جنان وبرئ وكأنه سبايكي..
فيصل: يله عدليه..شكلك مخترعه..
فجر تستهبل: يمه ما توقعت شعرك كذا..
فيصل: بسرعه عدليه.
فجر: ما ابي..
فيصل: ترى بأسوي ساعه بأيدك"يعني اعضك"
فجر: وتقدر تألمني..
فيصل: هو انا ما اقدر بس بحاول..ترى اذا سويت ساعه مو تبكي وتروحي عند امك فا احسن لك عدلي شعري..
فجر: خله كذا احلى..
فيصل: مو من شوي كنتي تقولين يخرع..
فجر: امزح معاك كل شي عليك يهبل ويجنن..
فيصل ابتسم: طيب جيبي الكاب..
فجر: لا خله كذا..
فيصل: وش فيك معانديه ترى بأرميك في المسبح..
فجر: خذ..
عدل شعره ولبس الكاب...
فيصل: فجروه تصدقين وحشتني عيونك..وضحكتك وابتسامتك..
فجر: وانت كمان وحشتني..
فيصل: وش بعد..
فجر: وفقدتك واشتقت لك..
فيصل: وش بعد..
وحط ايده على كتفها وفجر حطت راسها على صدره..
فجر: وبس.
فيصل: بس!!!!!..
فجر: وانت؟؟
فيصل: انا ولا شي من اللي قلتيه..انا اكثر بكثير واضعافه ومضاعفه.انا بالعربي اتنفس هواك..
فجر: هههه تر بقلدك..."وصارت تصارخ" يا ناس احبه...
فيصل يضحك: والله تنفعين تقلدين..
فجر: صدق...!..
وحست ان احد دخل ناظرته بطرف عين وعرفت من هو الشخص.....



@@@@@@@@@@@@@@@@@

الجـــــــــزء الثــــالــث والثـــلاثون...


فجر حست ان في احد دخل ناظرته بطرف عين..عرفت انه طلال..

اشر طلال لفجر انها تبعد عن فيصل وبعدت عنه وهي ما تدري وش بيسوي..
فيصل وهو لاهي مع قلبه: تكفين فجوره عيديها..
طلال من وراه بالضبط: تعيدها هاه..."ورماه في المسبح"
طلال: ههههههههه وربي شكلك تحفه هههههه..
فجر تضحك على فيصل: ههههه حرام عليك طلول..
طلال: اسكتي لا الحقك اياه..
فيصل وتوه يطلع راسه: هين اوريكم تضحكون علي .."وصار ياخذ المويه ويكبها عليهم"
فجر قامت: فصول مالي دخل..كله من طلول..
فيصل اشر لها انها تدفه..هي خافت بس عشان فيصل كل شي يهون..
جات من ورى طلال اللي لاهي يضحك..ورمته..وصارت تضحك عليهم..
فيصل راح على طول عند طلال اللي توه مطلع راسه يتنفس..
طلال : هين اوريها..
فيصل قرب من عند طلال وفرق الجسم والطول واضح..صحيح ان طلال جسم وطول بس فيصل غير جسم رياضي حقيقي..
ومسك طلال من رقبته وصار يغرق طلال وطلال يترجاه..
طلال لما طلعّ راسه فيصل: فيصل تكفى خلاص..
ودخل راسه مره ثانيه ولما طلع: خلاص توبه..
ودخل راسه بعد: والله ماعيدها..
فجر: فصول خلاص لا يموت اخوي..
فيصل تركه: عشان خاطرك بس..وطلع من المسبح..
طلال: حشى غوريلا مو زوج وش كبره..
فيصل: سكتيه لا اموته الحين..واخليهم يقولون مات غرقاً..
طلال: انت عيدها بس وشف وش يصير..
فيصل لف عليه: وش قلت؟؟؟
طلال خاف: قلت جهز لي ملابس معاك ههههه..
فيصل: اشوا على بالي سمعت غلط..
طلال: انت اللي اذنك ما ادري وش فيها ودها الجراج""المكينيكي"
فجر خافت على فيصل وطلال انهم يمرضون: بروح اجيب لكم مناشف واجي اوكي لا تطلعون..
فيصل ابتسم لها: تسلمين يا قلبي..
طلال وهو في المويه: يا اخي احترم وجودي..
فيصل: ما تستاهل..
طلال: ترى اطلقك الحين من اختي..
فيصل: شكلك ما تبت..
طلال وهو يسبح سباحة الفراشه: شكلي هههههه ترى امزح هاه..بعد الحين يستقوي علينا..
جات فجر ومعاها المناشف وعطت فيصل وحده..
فيصل: مشكوره يا احلى وارق زوجه في الدنيا..
فجر ابتسمت له وراحت عند طلال اللي طلع من المسبح..
طلال يقلد فيصل: مشكوره يا احلى وارق زوجه اقصد اخت في الدنيا"ويطالع فيصل"
فيصل فسخ الكاب اللي انغسل..وفسخ القميص اللي عليه..
فجر ماتت حيا وهي تطالعه وصدت عنه..
طلال نفس الشي فسخ القميص اللي عليه وصار ينشف شعره بالمنشفه..
دخلوا عليهم البنات وما انتبهوا لوجود طلال..
العنود وهي داخله: شكل فجر عصبت من فيصل ورمته..
والبنات فقعوا ضحك..
شجون: اجل الله يعينك يا اخوي ..اذا هذا اولها..
عبير: لا مسكين اجل ما شاف شـــــــــــ
انتبهوا لطلال ولشكله الجذاب وهو قاعد ينشف شعره ونصه جاي على وجهه..
طلال وقف تنشيف وصار يطالعهم..كلهم يطالعونه..
البنات يطالعونه اول شي وش جابه عند فيصل وفجر وثاني شي على شكله الساحر..
طلال : وش فيكم تطالعوني فيني شي غلط"وقعد يطالع نفسه".ههه عشاني فاسخ القميص..
العنود ذايبه في مكانها وهي تشوف عضلات جسمه وشعر صدره ..ووجه والخصلات المنتثره على وجهه..
عبير حمرت خدودها وهي تطالع طلال مبستمه وخاااااقه..
مر طلال من عندهم ووقف عند الاختين..
طلال: فاتكم سويت مقلب بفيصل طاح وجهه عند زوجته..
عبير والعنود ساكتين بس يطالعونه كيف يتكلم ويحرك شفايفه..
طلال يطالعهم: هيه انتوا اتكلم انا..ولا معجبين بعضلاتي"وصار يستعرض عضلاته"
ريم: ما اقول الا مالت عليك من زينك انت وعضلاتك.كأنها عضلات بباي قبل لا ياكل سبانخ..
نوف:حشى تعبير مو تشبيه"وتعيده مثلها" كأنك بباي قبل لا ياكل سبانخ..
طلال: هههه ما تعرف تذب..وبعدين من كلمك..
ريم: يا رمز الشقا ابعد عن وجهي ترى ماني رايقه لخفة دمك الزايده..
طلال: ما كلمتك..اكلم الحلوين اللي قدامي.."ويطالع عبير والعنود وهو مبستم"
وكأنه قاصد يذوبهم زياده..
العنود تاخذ نفس: اوووووه..اقول طلال ..الله يعافيك ويجزاك خير اطلع الحين<<تعبت نفسيتها..
عبير: صادقه العنود..ممكن تطلع ودنا نسبح<<ما تقدر تتحمل...
طلال: وش معنى انا وفيصل..
فيصل: لا تقارن نفسك فيني انا متزوج..
طلال: مالت عليك وعلى زوجتك..انت اصبر عشان تشوف زوجتي اللي تسوى زوجتك...
فجر: طلالوه انا اختك شكلك نسيت..
طلال: صح انتي اختي على بالي زوجة فيصل.
فجر: طلالوه بلا لحس..
طلال: هههه طيب خلاص بطلع..ما ادري ليش كارهيني..
ريم: بسم الله عليك من خفة دمك..
طلال: ما علي منكم ..اكيد شجون تبني اجلس صح..
فيصل: ما عليك من اختي..
طلال: وحده بوحده والبادي اظلم.من قالك تاخذ اختي باخذ اختك..
شجون دوروها ما تلاقوها ..ذابت هي حيويه خلقه ولا يجيب طاري الزواج قدامها خلاص تختفي..
فجر: طلال شارب شي ولا شكل يوم غرقك فيصل فقدت الذكره..
العنود منقهره منه لما قال اتزوج شجون: وعلى باله مستقوي.
عبير نفس الشي: مسكين تفشل..
طلال: اطلع بكرامتي ازين لي"وطلع"
فيصل: حتى انا فجوره قلبي ..باي اشوفك بعدين..
العنود وريم مغطين عيونهم: هيه هيه..
ريم: عيب تونا صغار..
العنود: استح عل وجهك في بنات بريئات..
فيصل يسوي نفسه منصدم: ومن البريئات؟؟؟
العنود وريم وخروا ايديهم عن عيونهم ..والعنود تأشر عليهم..: انا وهذي اللي جنبي..
فيصل: اذا انتي واللي جنبك بريئات اجل على البرائه السلام..
عبير: فجر لو سمحتي طلعي زوجك..تراه قاعد يغلط على اختي وبنت عمي..
فجر: ههه فصول اوكي اشوفك بعدين...
فيصل ارسل لها بوسه في الهوا..وطلع..
العنود: فجير والله ما انتي هينه..
ريم: قولي لنا وش صار بالضبط..
فجر تصرفهم: بتسبحون ولا لأ..
عبير: اعوذ بالله ما قد قالت لنا شي..
ريم تدور رغد: اقول وين اختي رغوده ما شفتها..
الهنوف تدور معها في وجيه البنات: وينها صار لي ساعه ما شفتها..
ريم: بروح اناديها واجي..
راحت ريم ونادت رغد اللي كانت تسولف مع بدور..
ريم: رغيد وينك صار لي ساعه ادورك..
رغد: ليش وش تبين؟؟
ريم: البنات بيسبحون..
رغد: خلاص جايه..بدوره تعالي معانا وفليها..
بدور متردده: ما ادري..ودي اجلس..
ريم مستغربه قعدت رغد مع بدور تتذكر اخر مره جلست معها او سولفت معها صار لها وقت..
ريم: بدور تكفين تعالي والله واحشتني..
بدور ابتسمت لان في احد يفكر فيها ويشتاق لها: اوكي عشانكم والله..
رغد انبسطت: والله بنفلها وبتنبسطين معانا..
بدور: اوكي اجيب لبسي واجي معاكم..
وبعدها راحوا للمسبح..
العنود: واخيرا جيتي....مين بدور يا هلا والهن وغلا..
عبير تصفر: احلى احلى بدوره معانا مين قدنا..
فجر: مرت اخوي معنا لالا ما اصدق..
نوف راحت وضمت بدور لان من زمان ما شافت الابتسامه لى وجهها: بدوره قلبي وحشتيني...
بدور مره انبسطت انها جات معاهم حسوسها بقيمتها وقدر غلاها عندهم..
وبعدها كلهم لبسوا لبسهم وطبوا في المسبح مره وحده بعد ما عدت لهم العنود..اشكالهم كانت تجنن واللي يشوفهم ينبسط لفرحهم.
العنود بعد ما طلعت راسها تتنفس: بنات ..بنات بعد ما نتدرب شوي بنسوي سباق..
البنات: اوكيه..
وانتشروا في المسبح..اللي تسبح .واللي وافقه..واللي جابت استك على شكل كرسي وجلست عليه واللي تطلع وتدخل..واللي تسوي حركات وهي في الهوا ..وريم ورغد يسون حركات استعراضيه...
نوف كانت فوق الاستك..
فجر: نوف انزلي اسبحي..
نوف: ابقعد شوي..
فجر: قلت انزلي جايه تجلسين..
نوف: خلاص فجوره لا تحنين فوق راسي..
فجر: هين اوريك.."وقلبت الاستك فوقها"
والبنات ميتين ضحك على شكلها..
نوف: هين اوريك"وصارت تحاول تغرقها بس هي وين وفجر وين..فجر عربجيه متعوده .وانقلبت الايه على نوف"
عبير والعنود وريم تذكروا يوم الشاليه في الشرقيه..لما كانوا في البحر...
ولفوا على شجون ومها والهنوف وانقضوا عليهم وهم ينحاشون منهم ...ورغد وبدور خلاص ماااااتوا من الضحك..
رغد: تكفون خلاص وقفوا بطني صار يعورني من الضحك..
بدور: خلاص لا يصير فيهم شي..
الهنوف وهي تنحاش من عبير: تعالي ساعديني بدال ما انتي وافقه..يمـــــــــــــه"مسكتها عبير"..عبير والي يعافيك مالي خلق..
عبير: تعالي يا بعد قلبي والله ..تعالي"وتمسك راسها وتدخله ..وتضحك..وبعدين تطلعه":هاه تتوبين..
الهنوف تاخذ نفس: عن ايش اتوب..
عبير: ما ادري بس قولي التوبه..
الهنوف: ما راح اقول...
عبير: اجلي تحملي ما يجيك " وتدخل راسها مره ثانيه وتطلعه: هاه توبه ولا بعد..
الهنوف: خلاص توبه بس فكيني..حشى مو بنت هذي.. هذي اكيد صعيده على قولة ميشو..آآآآآآآآآآآآآ"ودخلت راسها"
عبير: صعيده هاه..
العنود ومعها مها: هاه مهاوي تزوجيني اخوك ولا ..
مها: ابشري ..بس اخاف ما تعجبينه..
العنود تدخل راسها: ما علي منك..تزوجيني ايها..
مها: خلاص خلاص موافقه بس فكي شعري..
ريم ومعها نوف 
ريم مقهوره: اخطبيني لطلال..
نوف: ابشري من عيوني..
رغد: خلاص عاد فكوهم..
ريم راحت عند العنود..
ريم معصبه: قولي لها انك تمزحين..
العنود: اذا قلتي لنوف قلت.
ريم: اصلا انا واثقه من ان سليمان يحبني...
العنود لفت عليها وعيونها يطلع منها شرار: وش قصدك ان طلال ما يحبني هاه..
ريم: انا ما قلت شي..
العنود: اقول وخري عني ولا عاد اشوفك مكلمتني فاهمه..
ريم: هذي الساعه المباركه اللي ما اكلمك فيها..
بدور وهي تضحك: بنات...اشكالكم من شوي تحفه..ان شا الله دايما كذا..
رغد: ما شفتي شي...
مها وهي ماسكه شعرها يعورها:..أي...دايم احنا الضعيفين رايحين فيها..
شجون: انا من اليوم ورايح ما راح اسكت..
العنود قربت من شجون: وش قلتي؟؟؟
شجون خافت: اقول من اليوم ورايح ما راح اتكلم ابـــد..
العنود: ايه اشوا على بالي شي ثاني..
الهنوف: اقول خلونا نستهبل ونرقص..
البنات: يله..
وصاروا البنات يصفقون ويرقصون..
حبيبي ارب ـ بص وبص بص
زعلان ازعل ـ ازعل نص نص 
لاحسن حابعد ـ ابعد اه ونص وحتبئا انت اكيد خسران
وطلعت نوف من المسبح ووقفت عنده وصارت ترقص بلبسها الوردي اللي لازق بجسمها وبشعرها المبلول وتهز بدلع..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــد العــــيال...

مشاري: انا عن نفسي طفح الكيل..ابي اطلع.
طلال: يله اطلع وطلعنا..
وليد يحمسه: مشاري قم انت قدها..
مشاري تحمس: ايه وانا قدها"ووقف وراح عند الرجال" يله عن اذنكم..
ابوماجد: على وين؟؟
مشاري وهو ما يطالعهم: بنطلع شوي..
ابو مشاري: لالا تتأخرون عشان العشاء..
مشاري فرح: ابشر..
والعيال ما صدقوا على الله وطلعوا كلهم ..اكيد تقواون ليش الرجال ما يخلونهم يطلعون طبعا اولا لعانه وثاني شي عشان يجلسون شوي معاهم هههه وبس..وهذا السبب..
نرجع لعند العيال..
فواز: احس ان السجن ارحم لي..
ماجد: انت صادق..
نواف: يعني ممكن اسأل سؤال..
مشاري: اكيد بتقول ليش ما نقدر نطلع من عند شيابنا..؟
نواف: ايوه ليش؟؟
مشاري: هذا السؤال الوحيد اللي ما لقيت له جواب..
طلال: اتوقع انهم ما يقدرون يفارقونا وخصوصا انا..
وليد: ايه هين..
ومروا من عند المسبح وصدوا عن البنات لان اشكالهم واضحه من ورى الزجاج..الا اثنين تعلقت عيونهم..
الاول فواز عيونه متعلقه ببدور زوجته..شافها تضحك وتصفر وتستهبل..قعد يطالع حبه القديم والجديد وحياته كلها..من زمان ما شافها كذا..حس بتأنيب الضمير لانه هو اللي حرمها الضحكه من اسلوبه وطريقة تعامله بس من جواة نفسه مقتنع تماما ان هذي الطريقه الوحيده اللي تقوي شخصيتها..
الشخص الثاني متعلقه عيونه بنوف وهي تتمايل وتستهبل كله بدلع وغنج وشعرها جاي على وجهها واللون البينك او الوردي عاكس على بشرتها...وجسمها الممشوق اللي البنات كلهم منهبلين عليه..الشخص هذا فاتح فمه عليها ما قدر ابدا يشيلها ونسى ان اخوانها حوله ولو شافوه قطعوه ودفونه بالشاليه وسرح بعالمه الجديد..عالم نوف.نوف وبس..
فواز وهو يطالعه يطالع اخته...صار وجه فواز احمر من العصبيه وصرخ فيه..
فواز: نوااااااااااف..
نواف صحى من اللي كان فيه ولف على فواز واستوعب ان اللي قدامه فواز مو حيا الله..
فواز: اتوقع من الادب تغض عيونك عن بنات الناس ولا يا متربي..
نواف يحاول يبرر موقفه: معليش فواز..انا ما كان قصدي اقعد اطالع فيها ووو.....
فواز وهو ما يتحمل يشوف وجهه: امش قدامي وانت ساكت..واحمد ربك اني لاحد الان ساكت لك وما ذحبتك..لانك ما تستاهل العيش واللي يخون الاهل اللي وثقوا فيه ما يستاهل غير الذبح..
نواف: والله فواز اني ما كان قصدي شي..ولا كان في نيتي على أي وحده أي شي..
فواز موصله معاه ويطالع نواف بنظرات احتقار:قلت لك امش ولا انت ما تفهم..
مشى نواف مسكين ما كان بيده شي..نوف تسحر اللي ما ينسحر ..جمال ودلع وترقص بعد..اتوقع هذا الشي بحد ذاته عذر له..
نوف الي انتبهت لنظرات نواف دخلت على طول في المويه وهي ميته خوف من نواف وفواز اللي كان واقف جنبه..
البنات كملوا رقص واستهبال وسباقات بينهم ومنافسات وما طلعوا لما قالوا لهم ان العيال بيسبحون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العيال بعد ما لعبوا طائره وبلياردوا وكرة قدم ..قرروا انهم يسبحون..
مشاري: ليون تعالي حبيبتي..
لين: نعم...بعدين لا تقول حبيبتي...
مشاري: ليش يا قلبي...
لين: لا تقول بعد..يا قلبي..
مشاري:اجل وش اقول؟؟
لين: لا تقول شي عشان ما يزعل عليك مشعل لانه يغار علي مووووت..
مشاري: ابشري طال عمرك..اسمعي روحي للبنات داخل وقولي لهم ان العيال يبون يسبحون يا السمك الخايس...
لين: اقول يا السمك الخايس..
مشاري: اهم شي...شاطره حبيبتي..
لين حطت يدها على خصرها: وش قلت؟؟
مشاري: اسفين بس روحي..
وراحت للبنات...
مشعل: وش رايك فيني مربيها عدل صح..
مشاري: ايه مشا الله عليك الله يرزقنا بوحده تموت علي مثل لين..
مشعل بوثوق: لالا تحاول ما راح تلقى ..اصلا من زينك..
مشاري ضرب مشعل من رقبته لما بغى يطيح منها: اقول انقلع زين..
محمد: ههههه تفشل مسكين...
مشعل : عادي عادي تصير في الدول المتطوره عادي...
وبعد دقايق جاتهم لين وقالت لهم ان البنات طلعوا..
وراحوا العيال لعند المسبح واعجبهم شكله وعلى طول اسبحوا
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــد البنات...

كانوا داخل غرفه في الشاليه يبدلون ملابسهم وينشفون شعورهم..
العنود وهي تنشف شعرا: اقول ريوم خلينا ننروح نقز العيال وهم يسبحون..
ريم: يله شوي وجايه..
رغد: على وين انتي وياها؟؟
ريم: انا عن نفسي بروح اقز سلومي..
رغد: وانتي يا العنود...
العنود: انا بروح اقز........اقز هذولا العيال الجديدين ما شفتهم زين..تعالي معانا..
رغد: خلاص اوكي...
الهنوف: انا جايه معاكم مع اني ما ادري وين بتروحون..
ريم: العنود ما تلاحظين ان كل شوي وحده قاطه..
العنود: بنادي البنات اللي تبي تجي تجي واللي ما تبي كيفها..
ريم: احسن بعد..
العنود بصوت عالي: بنات اسمعوا ..بنروح نتفرج على العيال وهم يسبحون اللي تبي تجي حياها الله واللي ماتبي بالطقاق اللي يطق راسها..<<الاسلوب من على جنب
وقرروا البنات كلهم يرحون وكمان بدور جات معاهم عشان تشوف فواز مع العيال على قولته..
راحوا البنات لعندهم وقعدوا يطالعونهم وهم ورى الشجر..
العنود: تتوقعين كانوا يشوفونا؟؟
عبير: لالا ما اظن عيالنا محترمين..
ريم: مين المحترمين..عيالنا ايه هين قابليني..
وبعدها فتحوا فمهم وطلال يتقلب في الهوا بعدين طب في المويه والعيال يصفقون له ويصرخون..
عبير والعنود خلاص ذابوووو في اماكنهم..
عبير: العنود شفتيه ما شا الله عليه.
العنود: الله يحفظه لعين ترجيه..
عبير وهي تتنهد: اميــــــن..
ريم تكلم نفسها وهم ماحسوا فيها: والله انهم قاضيات..
وبعد طلال جا دور مشاري وسوى حركه ثانيه..العيال والبنات انهبلوا عليه..
ريم: سموا على اخوي..
الهنوف وهي فاتحه فمها: بسم الله عليه من الحسودين..
ريم: انتي وش قططك هاه؟؟
الهنوف ارتبكت وبان عليها: هاه....هذا جزاي اني دعيت له..
ريم بنظرة خبث وتقرب جنبها: هنيف قولي انك تحبين اخوي..
الهنوف تبعد عنها: وش اقول..انا ما احب احد ولا افكر اصلا..
ريم: طيب خلاص صدقتك بس لا تبكين علينا..
الهنوف عصبت: ريـــــــــــــــــــــم........
ريم: طيب خلاص اذني والهـ ابيها...
رغد: اعقلي عنها وطالعي طالعي...من هذا؟؟؟
بدور طيرت عيونها في فواز اللي كانت الضحكه شاقه خشته وعيونه وملامحه غير بالمره اذا كان معاها..يضحك ويستهبل ويلعب عياله وكل هذا وكأنها اول مره تشوفه بحياتها,,توقعته ثقل شوي..عصبي معاهم شوي على الاقل....اكتشفت ان معها بس...بس معاها..
"طيب ليش؟؟ يش انا؟؟ ..انا وش سويت له...وش سويت له...دايما احاول ارضيه بكل الطرق والوسائل بس ليش ما يبين في عيونه..ليش ما احس اني زوجته..واهم سؤال واللي ابي اجابته بأسرع وقت ويرحني من اللي انا فيه...ليش يعاملني كذاااااا؟؟؟؟؟"
نوف: والله فواز خطير..
فجر: هههه هذا هو فواز من صغره وهو فنان في كل شي..
جا بعده فيصل..
العنود: فيصل فيصل فجير فيصل..
فجر وهي جنبها: احلفي واصدقك..طيب خلاص شوفيني جنبك واطالع..
عبير تستهبل تنغز ظهر فجر: فجر فجر ..فيصل والله فيصل..
فجر وصلت معها شوي: والله دريت من اختك..
عبير اشرت على ريم تهبل فيها..ريم جات مسرعه وتصقع فجر..
ريم: أي..فجر فجر شوفي شوفي فيصل أفرحي يله افرحي فيصل قدامك..
فجر انفجرت منهم: خلااااااااااااااااص عرفت والله عرفت..
جات رغد ما تدري عن السالفه بس تبي تعرف وش ردة فعلها: فجوره شوفي فيصل قدامك يله انبسطي..
فجر تصارخ: فهممممممممممممت وربي وربي فهمـــــــــــــــت خلاص حامت كبدي.دريت انه فيصل والله دريت ..وبعدين اذا صار فيصل ماله داعي كل هذا انا قاعده ماله داعي الحلفه اللي انتوا مسوينها عشانه...
جاتهم نوف: فجر شفتي حركة فيصل...
فجر بتكبي خلاص:يارب يارب صبرني بس..
رغد ونوف: وش فيها...؟
العنود وعبير وريم متسدحات من الضحك عليها..
وبعدها ريم سكتت على طول..جا سليمان وبعدها سكتوا العنود وعبير وتقدمت رغد لعندهم وفجر ونوف جنبهم انهبلوا من جمال سليمان..شعره مبلول فيه كم خصله على وجه ويضحك وبانت غميزاته وذابوا على جسمه جسم صح..ريم طاحت على العنود..
ريم بصوت واطي: الحقيني..الحقيني يا العنود قلبي بيوقف..
العنود مطيره عيونها: والله ما تنلامين..
ريم ضربتها: وانتي لا تطالعين..
العنود: شوفي شوفي كيف الحركه ما شا الله عليه..
ريم: يارب اوعدني الصبر خلاص ما تحمل يذبح والله يذبح..
العنود: يعني وش بتسوين..
ريم: لالا بروح انتحر وافتك..
عبير: العنود شفتيه شفيته يهبل يجنن يقطع القلب..
ريم والنار تطلع من عيونها: هيه هيه انتي عيب استحي على وجهك..
عبير: وش فيك عسى ما شر.. ولا تعالي قولي لي لا تطالعين احد احسن..
ريم: يكون احسن ماله داعي تقزين الولد قز..
عبير: لالا حلال عليك وحرام علينا..
ريم توهقت: لا مو كذا على الاقل انا اطالع وانا ساكته مو انتي يا المشفوحه..
رغد: اقول انتي وياها طالعوا وانتوا ساكتين..
بدور: من هذا ولده ما شا الله..
ريم: هذا اخوا مها..
بدور: ما شا الله..الله يخليه لامه..
ريم بصوت واطي: احسن شي انك متزوجه..
بدور: ايش وش قلتي ما سمعت..
ريم: اقول امين الله يخليه لاحبابه..
بدور: امين..
بعدها جاء دور تركي بس معها واحد اخر واحد ممكن يكون معاه...
وليد وتركي مع بعض بيسون نفس الحركه..
ريم طالعت رغد تبي تشوف ردة فعلها وما لقت الا الحيره بعيونها..
رغد في نفسها" حتى الحين مع بعض..مع انهم ما يحبون بعض بس ليش كذا...عشان يحيروني زياده.. ولا يحسسوني بتأنيب الضمير...يارب لا تزيد حيرتي حيره..يارب اللي فيه الخير قدمه لي واللي فيه الشر لي ابعده عني يا رب.."
شجون: شوفي وليد وتركي وكأنهم اخوان..
مها: يمكن في شي مشترك بينهم..
ريم تطالعهم وتقول في نفسها"اختي هي القاسم المشترك بينهم..الحين تحسون كأنهم اخوان..وانا عارفه بعدين بيكونون اكبر اعداء..وبتكون السبب فيه رغد..صحيح مالها دخل بس هي اللي تحدد مصيرهم..والله حمل كبير عليك يا رغد ترضين ولد عمك ولا ترضين ولد الناس والمشكله كلهم يحبونك بجنون...الله يعينك يا اختي...
رغد وتغير حالها: بنات انا رايحه احس اني تعبت..
ريم: وحتى انا...
بدور: وان كمان..
البنات: يله كلنا بنروح لداخل..
وبعدها دخلوا داخل وبعد حاولي ساعه طلعوا العيال من المسبح وتعشوا وريحوا..والبنات نفس الشي تعشوا وقعدوا يسولفون...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند العيــــــــــــــــــال..
نواف: اقول لك شافني وانا مطير عيوني في اخته..
سعود: طيب مافي الا هي قول انك تطالع وحده ثانيه..
نواف: هذي المشكله ان هي الوحيد اللي طالعه والباقين في المويه حتى انهم ما بينوا..
سعود: وش بتسوي الحين؟؟
نواف: ابي ارجع للرياض..
سعود: اخاف تشككه زياده..
نواف: انا راح احلها بعدين بس الحين ابي اروح عن نظراته يحسسني اني خاين..صح اني غلطان سواء كانت اخته او لأ واني مفروض ما اطالع..بس والله شي غصب علي..وبعدين اقسم لك ان ماكان في نيتي عليها شي او أي وحده ثانيه...انت فاهمني صح..
سعود: انا اكثر واحد فاهمك وعارفك وانت يا نواف ولد ماشي مستقيم وعارف هذا الشي وكمان انت مو راعي سوالف بنات وسوالف بطاله..وواثق من هذا الشي..بس موقفك صعب..
نواف: زين ما صرخ علي وفضحني عند سليمان..سليمان بيذبحني لو عرف وتركي بعد..
سعود: اوكي قول لهم ان جاتك ظروف ولازم ترجع للرياض وخذ اغراضك وعلى اول طياره.ويمكن ارجع معاك..
نواف: ايه تكفى ارجع معاي..
سعود: اوكيه برجع معاك..تعال نقول للعيال الحين عشان نحجز على الصباح او الظهر..
نواف: اوكي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــد البنـــــــات...
رغد مجتمعه هي وريم والعنود وعبير بس...
رغد: ايوه وابيكم تساعدوني وتساعدونها بدون ما تحس اوكي..
ريم: يا حرام يا بدور يا عمري عليك..
عبير: تصدقون كرهت فواز..
رغد: يمكن له اسبابه...
عبير: تكفين وش سبابه اللي تخليه يعامل وحده مثل الجوري.مثل الورده الناعمه بالطريقه هذي..
العنود: الا انتي يا رغد وشلون عرفتي السالفه..
رغد ارتبكت: عرفتها...عرفتها وهي تكلم اختها بالموبايل وتشكي لها..
العنود: اها...طيب وش راح نسوي..
رغد: عشان كذا انا قلت لكم السالفه..اول شي لازم نعرف السبب ..واذا عرفناه عرفنا نحل المشكله كلها ولازم تفكرون صح عشان خاطر المسكينه بدوره..
ريم وهي تفكر:طيب..اول شي كيف نخليه يتكلم..
العنود: لا قبل من اللي راح يكلمه إحنا ولا واحد من العيال..
عبير: نخلي ماجد يكلمه..
رغد: ايوه صح جبتيها..نخلي ماجد اقرب واحد له يكلمه..
ريم: بس كيف يقول له ماجد..وكيف نخلي فواز يتكلم عن حياته الزوجيه..
العنود: نقول لماجد وهو يتصرف..
رغد: واكيد راح يتصرف؟؟؟
عبير: ماجد اخوي عقله يوزن بلد ما شا الله عليه...
ريم: وليش ما طلعتي عليه...
عبير: والله خلصت التذاكر...
ريم: هـ هـ هـ بايخه..
رغد: الحين خلونا في الجد..
ريم جاتها الحاله: في الجد ولا في المزح ههههاي..
العنود: ريم تكفين لا تبدين..
ريم: أبدا ولا انتهي ههههاي..
رغد: بلا سخافه..
ريم: سخافه ولا سماجه ههههههاي..
عبير ضربتها من راسها لما وصل للأرض: اسكتــــــــي..
ريم:آآآآآآآه"وتصرخ بقوه"آآآآآآآآآآآآآآآآآآآآآآآآه..حسبي الله على إبليسك والله سخيفه..
عبير: مو اسخف منك...الحين احنا في ايدينا اكبر مشكله مرت علينا وقاعده حضرتك تنكتين ولا يا ليته شي صاحي سماجه في سماجه..
ريم: آآآآآه يا راسي..جعل ايدك الكسر حشى ولا عجرا تسوي كذا.."ولفت على رغد" وانتي كملي بعد..
رغد: لا تنافخين لا ااشوتك واوصلك للرياض الحين..
ريم: لالا الرياض خلاص بأسكت..
رغد: يعني المهمه هذي على ماجد اكيد..
العنود: اكيد..
رغد: طيب وش راح تقولون له..
عبير: انا اقول نقوله السالفه كامله عشان يتحمس..
رغد: اوكيه مو مشكله بس نبهوه انه ما يطلع الحكي لا يمين ولا شمال اوكيه..
العنود عبير: اوكيه..
رغد: بنقول له السالفه اليوم عشان نخلص موضوعها قبل لا نرجع الرياض..
ريم: ما راح يخلص الا في الرياض عشان يقابلون بعض اما هنا هو راح يتهرب منها..
رغد: اذا عرفنا السبب ..قدرنا نعرف كل شي..الحين خلونا في الخطوه الاولى..يله اتصلي عليه يا عبير..
عبير: اوكي.."واتصلت"...الووو ماجد..
ماجد: هلا والله..
عبير: اهلين..مجودي اذا كنت مع العيال اطلع ابيك انا والعنود في موضوع ضروري وخطير..
ماجد: جد فيه شي ولا تستهبلين ولا مسوين فيني مقلب ترى اعرف سوالفكم..
عبير: والله يا ماجد الموضوع جدي ما يتحمل التأجيل..
ماجد: اوكيه تعالوا عند النافوره...
عبير: يله جايتك.....باي..
ماجد: باي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان: ترجع للرياض ليش؟؟؟
تركي: وش فيك وش صاير هناك؟؟
نواف: اهلي متصلين علي يقولون لي ارجع..
سليمان: يعني فيهم شي...؟؟
نواف: لالا ما فيهم شي ا نشا الله..
سعود: وانا راح اروح معاه..
تركي: ماله داعي تروح معه..
سعود: صديقي لازم اوقف جنبه..
تركي: اكيد عشان الاهل..يعني محد ضايقك بشي .لا بكلمه ولا بنظره ولا أي شي ثاني..تكلم يا نواف..
نواف رتبك والعرق يصب: لالا محد قال لي شي انا كذا برجع..
تركي: براحتك بس خساره ما طولتوا..
نواف: ما عليه الجايات اكثر..
سعود: اكثر ما اكثر الله عندنا الاجازات اول اجازه نجي هنا..
سليمان: ومتى راح تروحون؟؟
نواف: الحين بنحجز التذاكر ..
سعود: انا حاس انه اليوم الفجر او الظهر...
تركي: والله بنشتاق لكم..
نواف: وانا اكثر والله بس وش عندك راضي علينا..
تركي: عشان اذا متوا اكون راضي عليكم وانتوا راضين علي..
سعود: فال الله ولا فالك..

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


الجــــــــزء الرابــع والثــــلاثون.....


ماجد: معقوله فواز يسوي كذا بدون سبب..
العنود: ايوه بدون سبب..
ماجد: بس اكيد فيه شي..
عبير: وهذا اللي نبيك تعرفه..
ماجد: صح تذكرت اليوم قال لي شي عنها..
العنود: وش قال..؟
ماجد: كنت اقوله اذا ما تحبها طلقها هو انصدم ..وقال لي اطلقها؟؟؟..قلت له احسن من انك ترميها ..قال ومن قال اني انا راميها..قلت اجل اللي انت تسويه شنو قال اربيها..
عبير عصبت: وش يبريها هي بزر عنده..
ماجد: سألته نفس السؤال قال اذا تزوجت هذيك الساعه بتعرف..
العنود: بدور متربيه قبل لا تعرف وجهه...شايف نفسه هذا على ايش..والله فقع مرارتي..
عبير: انت اقعد معاه اليوم .ولازم تعرف وش قصته ..وتكلم معاه بأسلوب يخليه يفضفض لك..
العنود: والله ما يعرف هالحركات الا وحده..
عبير: رغد..
العنود: ايوه رغد ما شا الله عليها تعرف هالحركات..
عبير: اتخيلك ماسكه فواز من شعره وتقولين له تكلم احسن لك اعتربني وحده من خواتك ولا ترى بتشوف رقبتك قدامك..
ماجد: حشى الــvip مو العنود..
عبير: هذا الحين بأسلوب لو مو اسلوب كان الحين هو في المقبره..
العنود: تطنزوا تطنزوا..عاد انتي يا ام الاسلوب..
ماجد: بتقعدون تتهاوشون الحين..ترى بروح..
عبير: لا تنسى ضروري اليوم تقول له وبكره بينا لقا اوكي..
ماجد كشر: يعني بشوفكم كثير..
العنود: خواتك تحمل..
ماجد: الله يعين ازواجكم..ما ادري وش بيصير فيهم..
العنود: بيكنون اول حالات انتحار في المملكه...
عبير: ههههههه بس هذا زوجك..
العنود: لا انتي زوجك بيقولون عنه اشعل في نفسه النار ورمى نفسه من الفيصليه هههههههههه..
عبير: بسم الله عليه..
ماجد: من هو؟؟
عبير: وانت وش عليك ..رح بس ولا تنسى هاه..
ماجد: راح اوكي..
العنود تتمليح عند عبير: عبير مين تكفين مين اللي تفكرين فيه..
عبير: واحد ما تعرفينه..
العنود: كذابه..
عبير: كيفك لا تصدقين..."ومشت"
العنود: يعني ما في امل تقولين..
عبير: ولا خديجه ختى..
العنود: يا شينك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
محمد جالس مع لين ...ومشعل عند ابوه يكلمه....
محمد: ليونه..
لين بدون ما تطالعه تطالع مشعل: نعم..
محمد: ما دريتي...
لين لفت عليه وتناظره بنظرات استحقار: عن ايش..؟
محمد: عن مشعل..
لين بدى الاهتمام عليها:وش فيه..؟
محمد:مشعل شايفه كم مره جالس مع وحده..
لين بصدمه: وحده..
محمد: ايه وحده اجل واحد..
لين: ومين هي؟؟
محمد: وحده تعرفينها بالمررررررره..
لين: اعرفها انا؟؟
محمد: شكلك صقهى وما تسمعين..
لين: من هي؟؟
محمد: فكري انتي فيها...
لين: مافي غيرها..انا كنت حاسه والله كنت حاسه..
محمد استغرب: مين هذي اللي كنتي حاسه فيها..
لين بكل حقد: شهد بنت فواز..
محمد مات ضحك:شهد هههههههه شهد مره وحده هههههه..
لين: يعني مواهي..
محمد: لالا راح بالك بعيد..هي وحده عمرها حول 12 و11..
لين بتفكير: عمرها 11و 12...اعرفها زين؟؟
محمد: ايه زين..
لين: ما فيه وحده بالعمر هذا..طيب تعرف اسمها..
محمد: اعرف اسمها..
لين: وش اسمها..
محمد: اسمها...اسمها "وكتم ضحكته"..اسمها لين ههههههههههههههههههه..
لين عصبت: صدق انك بايخ وسخيف وسامج وما عندك أي ذرة من خفة الدم يا ثقيل الدم..
محمد: احسن تستاهلين هذا اللي ما يثق في حبيبه..بأعلم مشعل عليك<<يبي يرفع ضغطها.
لين خافت: لالا تكفى لا تعلم..
محمد: الا بعلم..
لين: محمد تكفى لا تعلم..
محمد: بشرط..
لين: لك اللي تبي..
محمد: جيبي البلاي ستيشن المحمول حقك والجيم بوي ..وامممممم وسوي لي بوب كورن يله بسرعه ولا علمت عليك..
لين: ا نشا الله هذا انا قايمه"وراحت"
محمد: يا حليلها خبله ا نشا الله تحبني وحده مثلها خبله وتموت فيني..
جاء مشعل: وش فيك انت ولين هواش...
محمد: أدبتها لك..الحين بتسوي كل اللي نبيه..
مشعل: ليش وش سويت..
محمد: هبلت فيها..بعدين اقولك بس الحين تأمر عليها وهي تنفذ..
مشعل: لا حرااام عليك اذا تحبني حرام اللي اسويه فيها وتراني اغليها..
محمد: اترك عنك حركات المراهقه ووسع صدرك وخلك معاي والله تنبسط..
مشعل: يله وش ورانا..
محمد: كفو والله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد واكبر علامة تعجب فوق راسها: قال اربيها؟؟؟؟
ريم: يبربيها ليش هي وش مسويه له...؟
العنود: علمي علمك..
رغد: غريب مره غريب مستحيل تسوي بدور شي يضره او يأذيه او حتى يزعله..
عبير: وهذا اللي قاهرني بدور ما تزعل نمله تخاف عليها وشلون زوجها وحبيبها...
العنود: انا متأكده انه شايف نفسه عليها لانها معطيته وجه...
رغد: احتمال جائز..
ريم: بس مهما كان ما يعاملها بالاسلوب هذا اكيد في شي اكبر..
عبير: بنعرف ا نشا الله كل شي الليله..
العنود وريم بصوت واحد: وش يبصبرنا؟؟؟؟
رغد وهي تضحك: روحوا دوروا لكم شي يسليكم..
العنود: اقول خلونا نتمشى عند البحر...
رغد: أي والله خلونا نروح البحر وافضفض له عن همومي..
عبير: الله واكبر وهمومك الحين اللي يسمعها يقول مطلقه وعندها 12 بزر وما عندهم بيت ولا تدري وش تعشيهم..احمدي ربك بس..
العنود: وبعدين وش همومك تكفين...
رغد: انتي واختك اول هم بحياتي وبعدكم تجي هذي النشبه"وتأشر على ريم"
ريم تتمسكن: افا انا هم ما عليه يا اختي مقدره حالتك النفسيه وما راح ازعل..
رغد: امزح يله بس خلونا ننروح ننادي البنات ونطلع..
ونادوا البنات وطلعوا الامهات..
رغد: ريم اتذكر اني قلت البنات فجأه صاروا حريم..
ريم: كل شي جايز بهالدنيا..
العنود: وش جابهم ذولي...
عبير: استحي على وجهك امك معاهم..
العنود: ايه امي وش جابها..
ريم : عنيد اسكتي فشلتينا..
ام مشاري: بنطلع معاكم..
رغد: حياكم الله..وين البنات؟؟
ام ماجد: بيلبسون عباياتهم ويجون..
ريم: يله مشينا..وهم بيلحقونا..
ومشوا ومروا من عند مجلس الرجال وهم يشوفونهم والبنات ما يشوفونهم عشان الزجاج عاكس..
مشاري: مشا الله كبروا بناتنا بسرعه... 
وليد: ما سمعت باللي يكبرون كل ساعه..هذولا خواتنا..
طلال: مشا الله كلهم بنات عماني..
مششاري: وخواتك بس انت اذكر الله...
طلال: مشا الله..
سليمان يطالع ريم: طالع الزين كيف يمشي..
تركي: في احد يطالع البقره ويترك الغزال...
سليمان: ما في ثور الا انت ومرتك البقره.
نواف صاد وجه عن القزاز بالمره ولاهي في جواله عشان فواز اللي كان يطالعه هو بالذات...
نواف يهمس لسعود: سعود..سعود شوف كيف يطالعني..
سعود: لالا خلاص بعد شوي بنطلع هذا ما راح يتحملك ولا ثانيه..
نواف: المشكله شوف تريك وسليمانوه ما قال لهم شي وانا بالذات قال لي ليش؟؟
سعود: تركي وسليمان صاروا حسبت اهلهم وانا وانت ما زلنا اغراب عنهم..
نواف: يا ليتني ما طالعت بنتهم وافتكيت..
سعود: معليش..بعد عشر دقايق راح نطلع حتى لو ما سافرنا بنحجز بفندق ثاني..
نواف: ايه يكون احسن بعد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وصلوا الحريم مع بناتهم للبوابه اللي تطلعهم للبحر وفتحوها كان منظر البحر شي خطير كانت الانوار الصفراء حوله مع صوت البحر وهواه الرطب يحسسهم بالانشراح..راحوا الحريم يتمشون البنات كانوا مجموعه ولما لحقوهم البقيه افترقوا مجموعات مثل كل مره بس اللي تغير ان مها جالسه مع ريم لحالهم وبدور والهنوف وعبير ورغد والعنود مع بعض وفجر ونوف وشجون مع بعض ..كانوا حول بعض..هم كذا يحسون ببعضهم وهم بعدين بالمسافات لكن بالقلوب قراب بالمره..كلهم روح وحده وقلب واحد في اجسام كثيره..صحيح هواشاتهم كثيره وشخصيتاهم مختلفه لكن مع هذا كل وحده تكمل الثانيه ولو تنقص وحده منهم حسوا بالفراغ...
ريم جالسه مع مها وتحس انها لغز كبير وفي داخلها اشياء كثيره ودها تكتشفها..
ريم: متى نجلا اختك تزوجت..؟
مها: من يوم كنت بثالث متوسط..
ريم:يا عمري والحين لحالك..
مها: ايوه لحالي بس تعودت..سليمان ومحمد وعبودي اخوي الصغير مالين علي حياتي..
ريم: كيف نظامكم في البيت ومعليش على القافه اذا في سؤال ما عجبك ترى عادي ما تجاوبي عليه..
مها: هههه لا عادي اصلا انا ودي اسولف..
ريم: اجل مادمك ودك تسولفين ابشري بخليك تقولين لي سيرتك الشخصيه كلها..
مها: ههههه ابشري مع اني احس انها ما راح تهمك..
ريم: بالعكس يا قلبي الحين انتي وحده منا وفينا وربي اني اعدك بحسبة اختي رغد..
مها: تسلمين يا قلبي حتى انا ما اعدكم الا خواتي.
ريم: تسلمين..المهم تكلمي عن نفسك عن اهلك ..كل شي..ترى احب هالاشياء..
مها: اممممممم انا من يوم صار عمري خمس سنوات تيتمت"سكتت شوي تبلع عبرتها بعدين كملت وهي تطالع البحر" امي كانت ماخذه دور الام والاب والاخت وكل شي بالنسبه لي..كبرت انا وكبرت نجلاء اختي وسليمان اخوي...نجلاء شالت جزء كبير عن امي..مثلا شغل البيت واحنا البزارين ..وامي كانت تشتغل تبيع اكلات شعبيه لان راتب ابوي ما يكفينا وترفض ان سليمان يلهى عن دراسته بالشغل...لحد ما كبر سليمان وصار بالمتوسط وصارت امي تعتمد عليه اكثر من اول...صار يسوق يجيب لها اغراضها ويودينا ويجيبنا ويطلعنا..تحمل مسؤليتنا من يوم كنا صغار..صح اني اكبر منه بسنه بس احس اني طفله.. وهو على طول صار رجال وكأنه اكبر مني بسنين...وصل للثانويه وصار يدرس الصباح ..ومن العصر لما الليل يشتغل..طبعا امي ما اقتنعت انه يشتغل لما دخلت المستشفى من التعب والشغل...سليمان ما سكت وقال لها انه صار رجال ولازم تعتمد عليه وترتاح...تزوجت نجلاء اختي وتركت فراغ كبير بحياتي بس ما كانت تفارقني ابد..اذا ما شفتها تتصل..وترسل لنا دايما فلوس مع ان محنا في حاجتها .واذا احتجنا أي شي توفره لنا..وزوجها مره حبوب وحسبة اخونا الكبير بس سليمان ما يرضى ياخذ منه ريال واحد...
ريم تذكرت سليمان يوم كانوا في المدرسه وابتسمت..
والحين تحسن وضعنا كثير عن اول ..سليمان اشتغل في شركه راتبها مره حلوا وينفع وانا دخلت الجامعه وصرت ادّرس في معهد كمبيوتر ويدخل علي كويس...
ريم راح صوتها لانها كاتمه العبره: ما شا الله عليكم اخاف احسدكم على طموحكم وتحديكم واصراركم الي ممكن يكون معدوم عندي...
مها: كذا الحياة على ما تعودك...
ريم: طيب بسألك سؤال ترى مو ضروري تجاوبي عليه..
مها ابتسمت: قلت لك خذي راحتك..
ريم: كيف علاقتك بأبوك..يعني اشتقتي له وودك تشوفينه...تتخيلين لو كان عايش وش راح تكون حياتكم..
مها: اكيد فكرت في هذي الاشياء في البدايه كنت اكره ابوي لانه راح وتركنا ما كنت افهم..كنت لما اشوف امي تتعب في البيت والشغل اكره زياده..لما اشوف نجلا يغمى عليها كثير عشان عندها انخفاض بالضغط ومن التعب على طول يغمى عليها كنت اكره اكثر .ولما كنت اشوف سليمان اخوي يطلب من امي شي بسيط وما تقدر تحققه له اكره اكثر واكثر..بس الحين اتمنى انه عايش الله يرحمه..اتمنى اني اقول بابا..نفسي اقول بابا ودني الملاهي..بابا اشتري باربي...بابا شوف محمد يضربني..حتى لو اني كبيره بس هذا الاحساس معاي من يوم كنت صغيره..شي محرومه منه وموجود عند الكل حاولت اعوض فقدان ابوي كثير بس ما لقيت احد يحل مكانه الا شخص واحد صار لي ابوي واهلي كلهم بعد امي..
ريم: سليمان صح...
مها: ايوه سليمان...لو يصير له جرح بسيط اخاف عليه..واخاف اني افقده..اخاف اني ما عاد اشوفه مره ثانيه....اخاف انام وبكره اصحى وما احصله ..ما ادري ليه افكر كثير بهذا الشي..بسم الله عليه الله يحفظه ويخليه لنا...
ريم: امين...
مها: سليمان حبيبي عوضني عن اشياء كثيره بحياتي يسأل عني ويهتم فيني يحبني ويدلعني وما يرد لي ولا طلب لو اطلب عيونه...
ريم: عشان كذا انهرتي لما صار له الحادث..
مها: مو انهرت بس حسيت اني بموت..تصدقين يا ريم وادري بتقولين مجنونه..فكرت لو مات بروح ارمي نفسي لسياره والحقه...
ريم: لا صدق مجنونه..
مها: ترى الشين فيني متعلقه فيه بزياده يعني الله يعين زوجته بنشب لها..
ريم: زوجته بتحطك بعيونها ان شا الله..
مها: وش دراك يمكن تكرهني..
ريم:متأكده ان اللي تعرفك مستحيل تكرهك..
مها: والله ان كلامك عسل..اجل ليش نوف دايما تحشك وتقول ما عندك اسلوب..
ريم: نويف الشينه قايله عني كذا هين اوريها..
مها: لالا خلاص هونت امزح..
ريم: لا ادري انها تقوله..قولي لها مخليه الاسلوب لك..
مها: هههههه تصدقين حبيتكم وتعلقت فيكم...
ريم: وحتى احنا كمان تعلقنا فيك... خلاص من اليوم ورايح..من يوم نرجع للرياض بتروحين وبترجعين معنا...انتي مو نفس جامعة عبير..
مها: امبلا معها بنفس الجامعه بس ما اشوفها كثير..
ريم: اهم شي انك معها..يعني بترجعين معها لبيتنا..
مها: من الحين خططتي وخلصتي.
ريم: انا كذا احب اخطط لكل شي...
مها: واضح عليك انتي والعنود شخصياتكم قياديه..
ريم: انا والعنود تقربيا نفس الشخصيه بس هي قساها زمانها..صار لها موقف يوم كانت صغيره اثر عليها لحد الان...
مها: العنود؟؟؟...يعني ما كانت كذا..
ريم: لالا ما كانت كذا..
مها: ممكن اعرف وش الموقف اللي صار لها...
ريم: الموقف لما كانت بأول متوسط..كانت مره دلوعه وكيوت وشعرها نفس الحين قصير بالمره بس كان مقصوص بدلع...في يوم من الايام تعرضت للتحرش في دورات المياه الله يكرمك..وقعدت تصارخ وتنادي احد يساعدها بس لا حياة لمن تنادي..كانوا بنتين يراقبونها من ايام لما جا اليوم اللي طلعت من الحصه لدورات المياه وحجروها في زاويه ومثل ما قلت قعدت تصارخ وتستنجد باللي حولها بس محد سمعها ولا سمع دموعها وصرخاتها..كانوا خلاص ناوين ينهونها الا دخلت وحده من طالبات ثالث...هم اخترعوا ما توقعوا ان احد راح يدخل عليهم قامت البنت طلعت وصارت تصرخ لما جاوا الإداريات ..اخذوهم واخذوا العنود...قعدت العنود بعدها شهر ساكته من الصدمه..وما صارت تروح المدرسه...خالتي سحبت ملفها من المدرسه وقررت تنقلها وحده ثانيه..والبنات فصلوا وما عاد تقبلهم أي مدرسه ثانيه...وهذا الموقف اللي حصل لها ..وتغيرت من بعده...العنود بعد فيها ميزه انا اوقف وادق لها تحيه..العنود دايما مضحيه..ياما مواقف صارت لنا ومشاكل نتورط فيها..تدافع عنا وتقول انا السبب فيها قدام الكل وبجرئه عشانا احنا ..عبير ورغد وانا ما يصير لنا شي..بصراحه دايما وابدا احيي شجاعتها حبيبة قلبي والهر..
مها: ومن بعد هذا الحادث صارت كذا...
ريم: ايوه تحس ان الدلع والهدوء ضعف وانه ما يمشي بالزمن هذا الا القوي واللي الناس تهابه..ترى هي قويه من برى بس لكن من داخل هشه بسرعه تنكسر وكمان تبكي من داخل لان الدموع على قولتها مو لها..
مها: مسكينه يا العنود ما تستاهلين..
ريم: ايوه مسكينه في كل شي..حتى في حياتها العاطفيه مسكينه..
مها: ليش؟؟
ريم: بقولك بس بليز ما يطلع ولا حرف من اللي بقوله..
مها: اكيد يا قلبي..
ريم: الشخص اللي حبته العنود اكتشفت ان عبير تحبه..
مها انصدمت:وعبير عرفت..؟
ريم نزلت راسها: لا ما عرفت ولا تبيها تعرف.
مها: اكيد بتضحي عشان اختها..
ريم: هذا اللي انا متأكده منه..الحين هي تكابر وتقول انها راح تواجه عبير وتقولها انها تحبه..بس ادري ان هذا الشي مستحيل يصير لو على قص رقبتها..
مها: طيب ليش هي اللي تضحي دايما..ليش ما تدافع عن حبها على الاقل..
ريم: هذي العنود اللي في ايدها وقلبها مو لها...مسكينه بنت عمي..
مها: بس انا من راي ما تسكت..
ريم: يا بنت..العنود بسم الله عليها تدبر نفسها...خلينا نروح نجلس مع البنات ونفلها ونحلل دبي وايامها..
وراحوا لعند الشله..
رغد: ريم ابتسمي للكاميرا.. 
ريم ضحكت لما طلعت اسنانها اللي ورى: تشيييييز..
رغد: انا قلت ابتسمي مو اكشف على اسنانك..
ريم: هذي الابتسامه دوخت ناس وناس..
العنود: اكيد عميان هههههههههه..
عبير: هههههه حلوه يا العنود اول مره تقولين شي حلو..
الهنوف: ما تلاحظين يا ريم انهم يهزؤنك وانتي ساكته ..
ريم: انا اعلى منهم مستوى فا ما اعطي أي احد وجه.. فهمتي.
العنود: بنت الوزير وانا ما ادري...
ريم: اكبر يا حبيتي اكبر...انا ريم بنت عبد العزيز فاهمه..
عبير: عبد العزيز على العين والراس بس انتي لالا ما اتوقع..
رغد: يا حبكم للمشاكل ودي اشوفكم يوم بدون ما تتهاوشون..
ريم : تصدقين ولا مره صارت..
الهنوف: حتى انا من يوم تعرفت عليكم صرت مثلكم الا طبعا رغد قلبي...
عبير: مسكينه الا انتي اللي من يوم تعرفنا عليك واحنا مشاكل في مشاكل..
مها: تكفون راسي يعورني اسكتوا شوي سولفوا بهدوء..
العنود: بهدوء؟؟؟؟؟ غربيه هالكلمه ماهي في قاموسي..يعني ما نتبعها فهمتي.
مها: اجل انا رايحه لعند البنات يله باي..
البنات: باي...
ريم: عيب عليكم البنت ودها تجلس معانا..وانتي ابعدي هالكاميرا عن وجهي...
رغد: هذا جزاي اقول احلى الشله واصورها..
لفواعليها العنود وعبير والهنوف: يعني وش قصدك..
رغد خافت: العب عليها...عشان اضحك على وجهها بعدين..
الثلاثه: ايوه نحسب..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــــد العيال..
ماجد: فواز ممكن نطلع انا وياك أي مكان لحالنا...؟
فواز: ايوه اكيد..
ماجد: وش رايك نطلع عند البحر نتمشى...
فواز: يله قدام...
وطلعوا عند البحر...
فواز: يله قل وش عندك يا اخوي..محتاج شي صاير لك شي..؟ 
ماجد: انا ما احتاج شي بس انت تحتاج..
فواز بدهشه: انا محتاج لأيش...
ماجد: محتاج تتكلم عن نفسك وعن زوجتك وعيالك..يا اخي فضفض شوي...اذا كنت في مشكلها نحلها لك..ترى ما يصلح تجمع هموم على قلبك بالشكل هذا...
فواز: وش تبيني اقول يا ماجد..
ماجد: قول اللي في قلبك..قول لي وش تعاني منه وانا اوقف معك واساعدك..
فواز: انا يا ماجد ما عندي مشاكل ابد..وزجتي مسعدتني في حياتي و موفره كل شي لي..وايامي كلها حلوه..
ماجد: طيب ليش تعاملها كذا وكأنك ما تحبها ولا تبي تشوفها..
فواز: مو عشاني عشانها..
ماجد: يعني هي ما تبيك..
فواز: لالا بالعكس...بس ابي اغير اسلوبها..
ماجد: وش فيه اسلوبها وليش؟؟
فواز: شوف انا ما احب اتكلم عن حياتي الخاصه..بس ابتكلم معاك لانك اخوي وصديقي.. وابي رايك باللي سويته..
ماجد: اوكيه..
فواز: احم..بدور شخصيتها ضعيفه..مانتاقش وما تعترض..ما تقول..لا.... ما لها راي..الراي راي والشور شوري...بعض الاحيان احس وجودها مثل عدمها..اذا استشرتها في شي تقول نفس راي..وغير هذا مالها شخصيه..وهذا الشي ما عجبني....انا وعيالي نحتاج احد يقودنا ما نقودها وخصوصا العيال الصغار..الحين لما تقول لهم شي ما يسمعوا لها كلمه كيف لما يكبروا ..عرفت الحين ليش اعاملها كذا..
ماجد: طيب انت تعتقد ان الطريقه اللي تستخدمها صح..
فوازبثقه: ايه..
ماجد: جابت نتيجه..؟
فواز: بصراحه....لا..
ماجد: يعني غلط...طريقتك غلط .حتى انك ما صارحتها باللي تبيه..ما واجهتها بالحقيقه..مخلي البنت على عماها..
فواز: وش تيني اقول لها..
ماجد: قل لها أي شي بس لا تخليها كذا معلقه وما تدري هي وش سوت ..عشان تسوي فيها كذا...هو انت تكرهها..
فواز: اكرهها؟؟؟ اموت ولا تجي الساعه اللي اكره فيها بدور..ماجد بدور في حياتي شي كبير..تحديت الكل والجميع عشانها وتقول اكرهها..
ماجد: عشان كذا يا فواز لازم تغير طريقتك معاها..
فواز: لازم انا اللي اقولها..خلنا نخلي احد يلمح لها..
ماجد: هذا الغلط..مشاكلكم محد يتدخل فيها..انت لازم تحل المشكله اللي بينكم..ترى بدور ما تستاهل اللي تسويه فيها..كبير عليها بالمر..
فواز:ادري والله ادري بس كل هذا عشاني احبها يا ماجد..
ماجد: ادري..بس عشانك ما قلت لاحد ولا اخذت شور احد وتصرفت من نفسك..هذي النتايج..يمكن زوجتك تعيش حالة اكتئاب..
فواز: وش دراك انت؟؟
ماجد: انت ما تسمع البنات كيف يسولفون عنها..يقولون ما تتكلم ابد ولا تضحك ولا تسولف يا قاعده مع عيالها يا تفكر...
فواز: للدرجه هذي..توقعت اذا جلست مع اهلي تنبسط..
ماجد: كيف تنبسط وانت تصد وتبعد عنها قلي؟؟
فواز نزل راسه : تصدق توني اكتشف اني غبي..
ماجد: هذا درس عشان تستشير احد ..ما يصلح اللي في نفس المشكله يحلها لحاله اكيد بيكون فكره مشتت وبيشوف الموضوع من زاويه واحده..عشان كذا لازم تشارك احد معاك ترى ما فيها شي...
فواز: شكلي بروح لبدور الحين..
ماجد: على طول مشا الله..
فواز: امزح معك بخليها بكره..
ماجد حط ايده على كتف فواز: ترى مو لازم تتغير اهم شي سعادتها اوكي..
فواز: وانت صادق...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مشاري: اقول عيال خلونا نطلع مع امهاتنا شوي..
العيال: يله..
في اللحظه هذي طلعوا سعود نواف برى الشاليه للفندق ياخذون اغراضهم وحجزوا لهم على اول طياره للرياض الساعه 8 الصبح..بدون ما يقولون لاحد..
طلعوا العيال شافوا الحريم جالسين مع بعض والبنات منقسمين مجموعتين وجلسوا مع امهاتهم..
ام سليمان: حيا الله عيالي..
العيال: الله يحيك خالتي..
وكل واحد باس راس امه وجلس...وقعدوا يسولفون مع بعض..
رغد: شوفوا العيال لاحقينا حتى هنا..
العنود: اصلا ما يستغنون عنا..
الهنوف: بنات ما تلاحضون ان الجو يجنن..
ريم بخبث: اكيد يجنن والحين زاد حلاه عشان الحلوين صح..
الهنوف ما فهمت: وش قصدك..
ريم وهي تطالع بعيون الهنوف: يعني مشاري موجود وكذا..
الهنوف راتبكت: اقول روحي زين.."ولفت على رغد"..اقول رغد خلينا نتمشى..
رغد: يله..احد بيجي معانا..
عبير: انا عن نفسي مالي خلق ما اشتهيت اتحرك..
رغد: اصلا انا غاسله ايدي منك اسأل البنات..
العنود: وش رايك ريم..
ريم: لا خلينا جالسين احسن..
العنود تهمس لها: عشان حبيب القلب..
ريم: ايوه مثلك عشان حبيب القلب...
رغد كانت تبي تهرب ..ما تحب مكان مجتمعين فيه وليد وتركي..ما تحب تفكر كثير..
ومشوا مسافه وهم ساكتين..
الهنوف: رغد فيك شي...؟
رغد في نفسها"والله ما يحس فيني غيرك": لالا ما فيني شي..
الهنوف: رغد تراني من زمان ملاحظه وساكته واقول مصيرها بتقول بس طولتي..
رغد: الهنوف مافي شي عشان اقوله..
الهنوف لفت على رغد ولفتها لجهتها: رغد طالعيني..مستحيل تخفي هذا الشي عني..انتي فيك شي وما تبين تقولينه لي صح..انا بالذات صح يا رغد..
رغد لفت وجهها عن الهنوف: الهنوف ليش مو راضيه تصدقين..قلت لك ما فيه شي..
الهنوف تركت رغد: براحتك بس لا تنسين اني موجوده..الهنوف موجوده يا رغد..حتى لو كنتي متضايقه مني انا قولي لي..
رغد: لا مو منك ابد..
الهنوف: اجل من اخوي..صح يارغد من تركي..
رغد غرقت عيونها دموع: الهنوف ممكن نمشي..
الهنوف خافت على رغد: رغد تركي عامل لك شي..
رغد: الموضوع مو كذا..الموضوع اكبر من كذا...واخوك تركي ماله دخل في الموضوع...
الهنوف: بس اكيد له طرف بالموضوع..
رغد: الهنوف ما اقدر اتكلم ما اقدر...
الهنوف: ليش ابي اعرف ليش؟؟؟
رغد: محتاره يا الهنوف...محتاره"وضمت صديقتها"...تعبت يا الهنوف والله تعبت..
الهنوف ضمتها بقوه: تكلمي يا رغد..انا معاك وما راح اتخلى عنك مهما صار..
رغد اخذت نفس وهي في حضن الهنوف: الوليد ....يحبني..
الهنوف مصدومه: الوليــــــد؟؟
رغد: ايوه يا الهنوف واعترف لي..واخوك يا الهنوف كمان اعترف لي في نفس اليوم.
الهنوف بعدت رغد وتطالع بعيونها: وكل هذا بقلبك وساكته....
رغد: خفت انك ما ترضينها لاخوك وبتقولين حددي بأسرع وقت يا وليد يا تركي..
الهنوف: صح هذا كلامي وهذا الكلام الصح..بس ما راح اضغط عليك..
رغد: وش اسوي ياالهنوف..شوري علي..
الهنوف: هالمره الشور شور قلبك يا رغد...اسألي قلبك وهو دليلك..
رغد: واذا قلت لك القلب محتار بين الميول والرحمه..
الهنوف: اختاري الميول..الرحمه ما راح تنفعك...
رغد: بس صعب اشوف اللي ارحمه مكسور وحزين والسبه انا..
الهنوف: وحرام اللي تملين له تكسرين قلبه مع انك تميلين له..
رغد: زادت حيرتي حيره..
الهنوف: وما يصلح اعرف من اللي ترحميه ومين اللي تميلين له..
رغد: عاد هذي اسمحي لي يا الهنوف..
الهنوف: لا تفكرين فيني اوكي ولا حتى في امي احنا راضين بقرارك وراح نظل صاحبات طول العمر يا قلبي..
رغد ضمت الهنوف: الله يخليك لي ولا يحرمني منك ولا يفرقنا..
الهنوف: امين..
رغد بعدت عنها: ما تلاحظين قلبناها عزاء ..
الهنوف: خلك مره ثانيه تسوينها وتخبين عني شي..
رغد ابتسمت: لالا التوبه..
وحسوا ان في احد وراهم يمشي..
الهنوف التفتت: رغد كأنا احد ورانا...وما ودي التفت..
رغد: يمه لا تخوفيني..اكيد وحده من البنات...
الهنوف: لا تلتفتين..
رغد: خليني اشوف..
الهنوف: اخاف جني..
رغد خافت: جني لالالا وش جني لا تخوفيني...
الهنوف: خلينا نسرع احسن..
رغد: يله...
وصاروا يسرعون واللي وراهم يسرع وهو ساكت....



@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@



الجـــــــــــــزء الخامس والثــــلاثون...

وصاروا يسرعون واللي وراهم يسرع وهو ساكت...
واذا اسرعوا مره اسرع واذا هدوا شوي هدا معاهم..
الهنوف ترتجف: رغد وربي خايفه..الى اللحين وهو ورانا..
رغد ميته خوف: يارب يارب...اقول الهنوف انتي متأكده انه جني...
الهوف وهي تاخذ نفس: وش يدريني انا..
رغد: انا عندي تحساس انها ريم ولا عنيد..
الهنوف التفت لورى: لا شكله اختفى..
رغد التفت: ايه مافي احد خلينا نرجع..
وأول ما لفوا..
الشخص من وراهم مسك الهنوف..
الهنوف: واااااااااااااااااااااااااااااااااا يمــــــــــــه..
رغد التفت تطالع الشخص: مشـــــــاري!!!!!!
مشاري: مين انتي ومين اللي معاي..
رغد تضحك: هذي الهنوف...
مشاري رمى الهنوف وكأن احد قارصه: معليش..Im sory..
الهنوف تمسح دموعها وضربت مشاري: صدق انك سخيف..ترى من جد خرعتنا ..والله كان قلبي بيوقف من الخوف.
مشاري: الحين ابي أكلمكم تسرعون ..واذا هديتوا هديت اخذ نفس..وبعدين ترجعون تسرعون..
رغد ميته من الضحك ما قدرت تتكلم..
الهنوف: بصراحه توقعناك....جني...
مشاري فقع ضحك: جني هههههههههه والله انكم مخفات..
رغد: وربي اشكالنا ههههه تموت من الضحك هههههه والهنوف تقولي اسرعي وانا اسرع معاها..هههههههه
مشاري: خلاص اهدي يا الهنوف تراك لحد الان ترتجفين..
الهنوف: اصلا بأبكي بعد شوي....
مشاري قرب منها وبحنان: ترى دموعك غاليه"وكان بيمسح دمعه واقفه على هدب عيونها"
رغد: هيه هيه ممنوع اللمس والأقتراب ..خير وينى فيه..
مشاري: انتي وش جابك اصلا..
الهنوف ثابته في مكانها من الخوف والحيا:..............
رغد: الهنوف.......الهنوف....
الهنوف: ..............
رغد: شفت جبت الصقهه لصديقتي..الله لايحللك لادنيا ولا أخره..
مشاري خاف: وش الله لا يحللك انتي بعد"ونغز الهنوف" هنوفه..
الهنوف صحت: سم..
مشاري ابتسم: ما ترد الا علي بس..
رغد: الهنوف وش فيك.
الهنوف: لالا ما فيني شي...خلونا نرجع ابي ارتاح...
رغد: يله..
وراحوا وتركوا مشاري واقف في مكانه..جاء بسرعه يلحقهم..
مشاري: خير انتي وياها صافطين علي...
رغد: الا انت وش جابك..؟
مشاري: كذا جاي اتطمن عليكم..
رغد: خلاص تطمنت..يله رح..
مشاري: يعني طرده..
رغد: ايه طرده...شوف صديقتي تعبانه ومالنا خلقك..
مشاري: عشانها بجلس معاكم..اخاف يصير شي بهنوفه..لازم اكون جنبها..
رغد: ومن متى الميانه"وتقلده" هنوفه...وبعدين لا تفاول على صديقتي..وروح عند العيال...
الهنوف ساكته ما علقت ولا بأي كلمه..
مشاري حس ان مافي امل يكلم الهنوف وفيه رغد النشبه..
مشاري/ اجل يله مع السلامه...بس ترى زعلت منك يا رغد..
رغد: شفت البحر اللي جنبي رح ارمي نفسك فيه..
مشاري: يعني ما فيك فايده..
رغد: لااااااااا..
مشاري: اجل يله سلاااام....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود مقهوره: رويم ممكن تطالعيني شوي..
ريم وهي تطالع سليمان: انتي بعدين..الين خليني اطالع القمر...
العنود بغيره: شوفي عبير وش تطالع..
ريم لفت على عبير لقتها مبتسمه وتطالع طلال..رحمت العنود وسوت نفسها ما فهمت وش تقصد العنود: وش فيها عبير...
العنود بحزن: شوفيها كيف تطالع طلال وتضحك على حركاته..
ريم: العنود...حددي موقفك الحين..
العنود عقدت حواجبها: كيف ما فهمت..
ريم: يا أنك تدافعي عن حبك..او خلي اختك تدافع عن حبها ...
العنود: وتتوقعين بأبدي نفسي على عبير..
ريم: في هذي فكري زين..
العنود: مستحيل اخلي اختي تنحرم من طلال اذا كانت تحبه..تحبه مو اعجاب..
ريم: طيب انتي عرفتي انتي..هي تحبه ولا لأ..؟
العنود: المشكله انها ما تعطيني وجه..
ريم: الله يعينك يا العنود..
العنود وهي تناظر اختها: امين...
وقعدوا شوي ساكتين..وكل وحده لاهيه في تفكيرها..جاء وليد ومعاه تركي وسليمان...
وليد: ياهووووه نحن هنا..
العنود:هاه...هلا وليد..
وليد مستغرب: رويم وش مسويه بأختي...
ريم كانت لاهيه توزع ابتسامات مع سليمان...
وليد: رويـــــــــم..
ريم لفت عليه مكشره: نعم...
وليد: وش فيها اختي وش مسويه فيها..
ريم ناظرت العنود بعدين رجعت تناظر وليد: وش دراني عنها...
تركي: اكيد انك مهبله فيها ومطلعه ريحتها..
ريم: ممكن اعرف بكم القطيه...
سليمان: مســـــــكين تفشــــل..
تركي: ما راح ارد عليك لان مستواي عالي..
ريم: مالت عليك وعلى مستواك..
وليد: لا جد جد ريم وش فيها العنود..
ريم :شوفها قدامك اسألها...
وليد جلس جنب العنود وهو مستغرب حالتها اول مره يشوفها كذا: العنود...فيك شي..
العنود: لا ..مافيني شي...
وليد: لا اسلوبك المؤدب يدل ان فيك شي..
العنود بتعب: وليد بليز اتركني لحالي شوي...
وليد: العنود انا اخوك قولي لي وش اللي مضايقك..
العنود رفعت راسها وطالعت بوليد وعيونها مليانه دموع...من حبت طلال والدموع صارت معها دايما: وليد اذا تحبني وتخاف علي اتركني لحالي..
وليد يطالع في عيون العنود منصدم ومسك وجهها: العنود.....انتي تبكين...؟
العنود ما صدقت على الله ان احد حن عليها وعلى طول رمت نفسها في حضن اخوها..الموقف كان مؤثر على الجميع..عبير صحت من اللي كانت فيه وانتهبهت لاختها اللي لاهيه عنها بطلال وتدري ان دموع العنود مستحيل تنزل على شي الا شديد وقوي..
ريم حست بتأنيب الضمير لان العنود جنبهاوضايق صدرها وهي تدري وما حاولت تخفف عنها لانها لاهيه مع سليمان..
العنود تبكي بصوت عالي وتشاهق: وليد خلاص تعبت والله تعبت..
وليد وهو مازال مصدوم: من أيش تعبتي...
العنود: من كل شي...من كل شي...
وليد: انتي اهدي واذكري الله...
العنود اخذت نفس: لا اله الا الله...
وليد وبعد وجهها عن صدره ومسكها من اكتافها: والحين قولي لي وش فيك؟؟ ...ولا تبين نروح مكان بعيد..
سليمان وتركي يطالعون بعض مصدومين ما توقعوا ردة فعل العنود بهذا الشكل..
العنود مسحت دموعها: لالا ما يحتاج..خلاص الحين انا زينه...
عبيرمسكت ايد العنود: العنود قلبي الحين اهدي وبعدين نتفاهم..
في نفس الوقت وصل مشاري وبعده بعشر دقايق وصلت رغد والهنوف..وشافوا الكل مجتمع..
رغد دخلت من بين الزحمه: العنود!!!!!...وش فيك يا قلبي..
العنود ابتسمت: لهدرجه انا مهمه...
دخلت الهنوف: عنوده قلبي وش فيك تبكين؟؟؟
عبير: عرفتي غلاك الحين ارتحتي..
العنود تضحك من بين دموعها: ليه غيرانه..
عبير تبوس اختها: فديتك والله..تهبلين ووجهك احمر من الصياح..ابكي كل يوم..
العنود ضربتها: نذله...
ريم تضحك: طالعه عليك....
رغد حست ان في احد يطالعها مو شخص واحد...شخصين وما ودها ترفع راسها وتنصدم..
الهنوف حست فيها: يله يا عيال انقشعوا"مصطلح جديد لي انقلعوا"..عنا خلونا ناخذ راحتنا..
رغد طالعت الهنوف بنظرة شكر وحمدت ربها ان عندها صديقه مثل الهنوف..
وليد: رغد...وين كنتي من شوي؟؟
رغد هذا اللي كانت خايفه منه..طالعته وبعدها طالعت تركي اللي جنبه وبعدين رجعت تطالع وليد...
رغد: رحت اتمشى انا والهنوف...
وليد: اهااا...
تركي عامل حاله مو مهمتم للموضوع ابدا ..ومن داخل يغلي..عارف ان وليد قاصد الحركه بس ما يقدر يقول شي...
جاء طلال لانه شاف العيال طولوها وهي قصيره..
قرب منهم: وينكم؟؟؟...ساعه....وش فيكم؟؟؟؟
وليد: أي سؤال تبيني اجاوب عليه...
طلال ابتسم: ولا واحد ههههه لا جد وش فيكم وطالع في وجيه الكل واخر وحده العنود..
طلال: العنود وش فيك....مين زعلها؟؟
العنود في نفسها" هو في غيرك يفرحني ويضايقني..يبكيني ويضحكني..انت يا طلال انت"...
ريم: ما فيها شي دلع بنات..
عبير تغني: ترى كل هذا يا روحي دلع بنات...
العنود لفت عليها معصبه ليش تغني لطلال..بس عبير عقدت حواجبها ما فهمت ليش هي معصبه..
ريم خافت ان الوضع يسوء اكثر: ياهوه...ياعيال خلاص عاد ما تنعطون وجه...فكونا شوي...
طلال بجد: ريم تعالي شوي..
العنود تأشر لريم لا تروحين..بس ريم ما تقدر تقول لطلال لا ..وراحت معاه..
سليمان في اللحظه هذي عصب ورجع هو وتركي اللي موصله معاه داخل الشاليه..
طلال: وش فيها العنود بسرعه تكلمي...
ريم: وانا وش دراني...
طلال: ريم مو علي هالحركات..ماتمشي علي..قولي وش فيها العنود...
ريم: وش تبي تعرف انت....
طلال: ابي اعرف وش فيها بنت خالي...
ريم: ضايق صدرها شوي...بس هذي السالفه...
طلال: وش اللي مضايقها..
ريم: حركات بنات مالك فيها...
طلال: العنود ماهي من هالنوع اللي يبكي على توافه الامور.."وطالع قدام ويكمل"العنود كبيره بعقلها..كبيره بتفكيرها...انسانه غريبه..مضحيه حنونه قويه..كل شي فيها...
ريم منصدمه من كلام طلال: ايوه...وش بعد..
طلال يكمل: بصراحه اكتشف فيها اشياء حلوه نادر ما تكون في بنت..اول كنت ماخذ فكره عنها بس الحين الايام بينت لي ان الشكل يختلف عن المحتوى...شفت بعيونها الحزن قريته بعيوني وحسيت فيه...بس ما عرفت وش سببه..والحين ابي اعرفه...
ريم زادت حيرتها...معقوله طلال يحب لعنود...وعبير وين راحت...
ريم: بصراحه يا طلال ما اقدر اقوله لك...هو شي خاص فيها...اذا حاب تعرفه روح اسألها بنفسك وهي تجاوبك..اما انا اقولك اسمح لي يا طلال.. ما اقدر اقول ولا حرف..
طلال: طيب اقدر انا اساعدها..
ريم بتفكير: اممم..ممكن..
طلال: اجل قولي لها ان طلال يبي يشوفك الليله في صالة الفندق اوكي...
ريم بفرح: اوكي..
ورجعت لعند العنود..
العنود: وش يبي منك...
ريم وهي تطالع عبير: يبيني في موضوع خاص مالك شغل فيه"وغمزت لعنود"
العنود فهمت: اوكيه براحتك..
عبير: لا وش براحتها قولي لنا...
ريم: في الحلم يا ماما في الحلم..
رغد: اقول بنات خلونا نروح عند فجر ونهبل فيها.
ريم: غربيه رغد تهبل في فجر..
رغد: بصراحه ودي اضحك شوي..
البنات: يله...
راحوا لعند فجر حصولها قاعده مع فيصل وتسولف..
فجر: فصول خلاص قلت لك سوري...
فيص: سوري!!..وش اسوي فيها....
فجر: طيب وشلون اراضيك..
فيصل: جزاء لك لانك ما خليتني اشوفك نص يوم تجلسين معاي من الحين لما نرجع الفندق وتسوين اللي بقوله لك..
فجر خافت ما تدري وش ممكن يقول لها لانه متهور: شوف حبيبي..باجلس معاك اوكي..بس اسوي اللي تقوله على حسب..
فيصل: طيب معليش راضي..
فجر: هههه ايوه هذا فصول الشاطر.."وصارت تغني"
اللي بيسمع كلمة خطيبته شو بنؤله..
فيصل: شاطر...شاطر..
فجر: هههه فديتك والله...
فيصل: والله انا اللي فداك..
فجر: صوصو حبيبي..
فيصل مستغرب: صوصو...وش هذي...
فجر: هذا النك نيم الجديد لك...عجبك؟؟
فيصل: اكيد يا قلبي كل شي منك سكر وعسل ويخبل بعد..
فجر: تسلم لي والله...اقول صوصو ما عندك قصيده جديده ولا كم بيت جديدين..
فيصل: لعيونك ازرع قصيده..
فجر: تزرع قصيده!! ههههه يله قول..
فيصل: امممم عندي خاطره حلوه ينفع.
فجر: كل شي منك حلو يا بعد عمري انت...
فيصل: أجل اسمعي..
حطيني لرمشك هدب...او نومتك بعد التعب..
خليني فكرك لا شرد..خليني مهما اكون بس بحياتك للأبد...
خليني شمسك بالوجود..خليني همسك والحدود..تدري خليني سهر اداعبك للفجر..احاكي رمشك واقول اهواك يا كل العمر...خذني نغم..غنه على عذب الاحساس..خذني دوى للجرح لا صار دامي...خذني رساله حب لا هب نسناس واطرق حديد الحب لا صار حامي..مدري لحالي صرت ما بين الاقواس ولا معي عشرة اسامي...
فجر: تسلم..تسلم يا بعد كلي والله...والله وحدك..وحدك مو عشره..انت الاول والاخير والله..
فيصل: ممكن اقول شي...
فجر: قل يا بعد عمري..
فيصل يصارخ: احـــــــــــــبــــــــــــــــــك...
فجر تضحك: اوووووش فضحتني عند امي واخواني..
فيصل: زوجتي حلالي..
فجر: بس استحي..
فيصل: وانا ما ذوبني الا هالحيا..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود: شوفيهم حرام نخرب عليهم..
عبير: العنود شكلها بكت ودموعها غسلت الذاكره عندها..
ريم: هاه وش رايكم نخرب عليهم ولا لأ..
رغد: انا عن نفسي هونت..
وسمعوا صرخة فيصل..
الهنوف: لالا حرام عليكم عايشين الجو..
العنود عناد: لا الحين نخرب عليها ..احسن تستاهل هالمراهقه فجير..
ريم معها: يله يا العنود..
عبير: وانا معاكم..
رغد: انا مالي دخل فيكم..
الهنوف: ولا انا..
ريم: ما عليكم منهم خلونا نروح.."وراحوا عندهم"
العنود ورى فيصل:احلف بقوه ونصدق..
لفوا عليهم فيصل وفجر..فجر استحت منهم..
فيصل: وش تبين انتي وياها الحين..
عبير: نبي فجر..
ريم: بنت عمتنا..
فيصل: احلفي انتي وياها..وما حلت بعيونكم الا يوم صارت معي..
ريم: والله كيفنا..بنت عمتنا ونبيها الحين..
العنود: الحين..الحين..
عبير: يعني الان..والانجليزي..NOW..
فيصل : وبالسيلاني وشي..
ريم: الحين بالغصب..
فيصل: واذا ما عطيتكم اياها وش بتسون..
العنود: الله يطول في عز وزارة الماليه..
فيصل ما فهم بس فجر فاهمه..
فجر: خلاص صوصو بكره اشوفك او بأخر الليل ..
عبير: صوصو بعد...ما يستاهل الدلع فيصلوه ويخب عليه..
فيصل: الحين انتوا حاطين روسكم براسي ليه..
العنود: اذا جاء عرسك..حلال عليك بس الحين هي ما بعد صارت من املاكك عشان تصك عليها..
فجر: خلاص صوصو مثل ما تفقنا..
فيصل: بس يا فجر...
فجر قاطعته: فصول ما عليه بيبي بعدين..
ريم: بعد بيبي..
فجر موصله معاها منهم بس ما حبت تبين عند فيصل..
فيصل بأنكسار: اوكي براحتك...بااااي..
فجر: بااااااي..
وراح فيصل داخل الشاليه مع العيال..
فجر على طول صرخت: خير نعم وش تبون..
العنود: انتي ما تستحين يا المراهقه على وجهك مسويه جولييت زمانك...
عبير: ولا روميوا الثاني يصرخ" وتقلده" احبـــــــــك..
ريم: وبعد تدلعه صوصو وتناديه بيبي..
فجر معصبه: وانتوا وش عليكم مني..انا وزجي حريين..
العنود: من قاله ..من قال انكم حريين..اهالينا موصينا عليكم.
عبير: قالوا راقبوهم..
ريم: وتابعوهم..
العنود: وانتبهوا عليهم..
فجر تكتفت: قولوا قسم واصدقكم..اهلي موصينكم انتم..ليه خصلوا البنات..
العنود: وش قصدك..
عبير: احنا موبنات..
ريم: ولا ما ملينا عينك..
فجر: تصدقون كأنكم في مسرحيه وكل وحده تقول دورها...خير وش تبون مني الحين..فيصل وراح وش تبون..
العنود: اجلسي معانا..
عبير: وسولفي معانا..
ريم: واضحكي معانا..
فجر: مالت عليكم.الا انهبل معاكم.بروح عند بدور انا ما اقعد الا مع متزوجات..حريم عاقلات مو مراهقات..
العنود: كيفك..بس فيصل لا..
عبير: انسي..
ريم: ما دامنا موجودين..
فجر بتنفجر: هالمره بس سكت المره الثانيه بخلي فيصل يوصلكم الرياض على طول..
وبعدها راحت فجر مقهوره وجلست جنب بدور وصارت تشكي لها الحال...والبنات راوحوا عند رغد والهنوف يضحكون..
رغد: ارتاحتوا الحين..
الثلاثه: ايوه..
الهنوف : حرام عليكم...
الثلاثه: تحرم عليك عيشتك..
رغد: كأنهم في مدرسه..
الثلاثه: شكراً يا ابله..
الهنوف:انهبلتوا..؟
الثلاثه:لا استخفينا...
رغد: الهنوف قومي واللي يعافيك قبل لا يجي قلبي شي بسبتهم..
الهنوف يله يله صدق مجانين..
الثلاثه: طالعين عليك..
وراحوا رغد والهنوف..
والثلاثه ما توا ضحك على طول..
العنود:آآآآه يا قلبي والله هبلنا فيهم..
عبير: ههههه اما فيصل مسكين طلعنا له قرون..
ريم: هههه فجر ههههههه فجر مسكينه وصلت معاها..
العنود: الحين وش نسوي..
عبير: خلينا نروح نطفر الامهات..
ريم: يله.
العنود: يله..
وراحوا عند الامهات وطلعوا الشيب في راسهم لما دخلوا الشاليه...وبعد\ها دخل الكل للشاليه وقعدو فيه لما طلعت الشمس و رجعوا للفندق..
قالت ريم للعنود عن طلال بس العنود طنشت طلال وما ودها تقابله ما تدري ليش....ونام الكل على طول...
في اليوم اللي بعده حصل مثل كل يوم من الظهر لما المغرب سوق..في السوق حاول طلال يقابل العنود بس العنود ما عطته فرصه..سليمان منقهر من ريم كيف راحت مع طلال وليش ما قالت له ما اقدر...
تركي ماكان زعلان من رغد بس منقهر من وليد ولا يدري وش يسوي فيه وفي رغد اللي ما يدري هي تحبه ولا لأ..
مرت ايام دبي سريعه...راحوا لكل مكان فيها..راحوا كمان لابو ظبي يوم واحد ورجعوا لدبي مره ثانيه..ما خلوا مجمع ما راحوا له...ما خلوا مهرجان ما حظروه ..ما بقوا حاره ما دخلوا فيها..كانوا يستهبلون ويستعرضون ويضحكون ويبكون ويفرحون ويحزنون مع بعض..
هذي هي حياتهم ما يتم شي على حاله..
بس في شي وده اذكره حلو في سفرتهم..او موقف معهم..
مره كانوا ماشين بسيارتهم الجمس فيه مشاري مع ماجد والبنات والعيال البايقين في سياراتهم الصغار الكسزس والمرسيدس كلهم موديل 2007..وكانوا رافعين على صوت المسجل اغنية بنت السعوديه .ومفتحين الشبابيك..ويرقصون ويستهبلون على انغمها...


والبنات اللي برى يطالعون فيهم مكشرين ومروا من عند شلة عيال خلجين كشوا عيلهم وقالوا بصوت عالي ووووووع مالت علهيم..
بصراحه انقهروا البنات كثير ..بس اللي فرحهم مروا من عند بنات إمراتيات وأشروا لهم وانبسطوا..
وفي عيال سعوديين يصفقون لهم..
كان بجد يوم لا ينسى وكان اكيد مسجل في كاميرا رغد اللي مصوره تقريبا كل شي..
احب ابشركم بموضوع بدور ..خلوني اقول لكم وش صار..
تتذكرون اليوم اللي كلم ماجد فيه فواز بعدها اجتمع مع عبير والعنود ورغد وريم..
ماجد: وهذي السالفه من طق طق للسلام عليكم..
عبير: يا عمري يا فواز..واحنا ظلمناك..
العنود: بس غلطان..ما لقى غير هذا الحل..
ريم: يمكن ما فكر كثير بالنتايج..
رغد: بس الحمد لله اهم شي عرفنا وش السالفه...عشان نحلها بأسرع وقت..
ماجد: ترى فواز مستعد يصلح غلطته..
رغد: لا اجل سهل علينا السالفه..
العنود: وش بتسوين الحين...
رغد: نجمع فواز وبدور ونخليهم يتفاهمون على راحتهم..
عبير: الها وناسه واحنا نحظر معاهم..
رغد: بصراحه خلصت التذاكر ما في الا لشخصين..اللي هم فواز وبدور وبس..
ريم: يعني بيفوتنا الفلم الهندي اللي بيصير...
العنود: الا قولي الفلم المكسيكي...
عبير: يا الوسخه استحي على وجهك...
ماجد كاتم ضحكته بس مسوي حازم: احم احم..تراني ما زلت موجود..
البنات استحوا على وجيهم..
ماجد وهو قايم: خلوا عنكم اللقافه...وخلوا الناس في حالها..كفايه فيصل..
العنود: ليه شكى لك...
ماجد: اصلا في احد ما شكى منكم..امي وهي امي تشتكي...
عبير: ما سوينا شي هم يحبون يبالغون..
ماجد: خلي امي على جنب...ابوي بنفسه مشتكي منكم..
ريم: ههههه استحوا على وجيهكم ..عيب اللي تسوونه والله عيب..
ماجد: عاد من تكلم مصرقعة الشله..ترى انتي اولهم..عمي بس يتشكى منك ومن طلباتك"ويقلدها" بابا نبي نجلس 15 يوم بابا...انتي حدك يومين وترجعين ويالله بعد..
رغد: والله حشرتهم..ماعاد تكلموا..
الثلاثه طالعوها بتهديد.
رغد: لالا امزح امزح..
ماجد: يله سلام وقولوا وش اتفقتوا عليه اوكيه..
رغد: اوكيه...
ريم: جعلك تطيح وتنكسر ايدك ا نشا الله..
عبير: جعل ابوي يهزئك في عزيمه ا نشا الله..
العنود: جعلك تكب على واحد من المعازيم فنجان قهوه وتتفشل..
الثلاثه: اميــــــــن...
رغد: يا الله يا انكم نحيسين بشكل مو طبيعي..
ريم: احسن..اجل يهزئنا ونسكت...
رغد: كان قلتي هالكلام في وجهه..
ريم: كنت بقول بس احترمت نفسي ولأول مره..
رغد: والله الخوف..
العنود: فكينا منه الحين..متى نحدد موعد غرامي لهم..
رغد: وش رايكم بكره الساعه تسعه بالليل...
الثلاثه: حلو...
رغد: اوكيه..يله العنود اتصلي على ماجد وقولي له يقول لفواز بكره الساعه تسعه..
العنود: وليش المشوره اتصل على فواز على طول..
رغد: يا الغبيه كأنك ما تدرين وش السالفه..
العنو تضرب راسها بخفيف: ايوه صح نسيت"واتصلت"
العنود: الوو اسمع من الاخير ..ماودي اتكلم معاك لانك ما تستاهل تسمع صوتي الشجي..اسمعني قول لفواز يقابل حرمته الساعه تسعه بكره بالليل .وبكره بنحدد المكان اوكي باي ..لالا هونت مو باي وسكرت السماعه في وجهه بدون ما تسمع منه كلمه..
ريم: حشى.. حشى ولا مسجل حاطينه على السريع..كم قلتي من كلمه في الجزء من الثانيه.
العنود تقرص خد ريم: قولي مشا الله جعل عيونك البط قولي امين....
ريم: آآآآه وجع يا الدوبه..حشى حديد مو اصابع..
العنود تصارخ: قولي مشا الله...
ريم: ما شا الله اذتنا من زينها عشان ننضلها...
رغد: خلاص خلاص هدو هدوووو..
عبير: هذولا ما ينفع معاهم الا وليد ولا ما يسكتون..
ريم: لا تجبين طاريه ترى يجيني غثيان..
العنود: وانا يجيني اكتئاب حاد ومزمن بعد....

المهم اقول لكم وش صار بعدين جات الساعه المنتظره..وتقابلوا فواز مع بدور في جو رومانسي من بعد شهور على هالجو...راحوا لمطعم مرره رومانسي"للعشاق"
فواز سحب كرسي لبدور وجلست فيه..وهي ميته حيا من فواز..
وجلس فواز قبالها ..ويحس انه متحسف على الايام اللي راحت من غبائه..
فواز: وش تشربين يا قلبي...
بدور في نفسها" يا قلبي من جد وحشتني هالكلمه": أي شي..
فواز: أي شي نفس الكلمه ما تتغير...طيب راح اطلب لك على ذوقي..
ونادى الجرسون وطلب...بعد لحظة سكون بدى فواز بالكلام..
فواز: بدور..اكيد في راسك الف سؤال وسؤال ..ليش انا عازمك وليش متغير ليش وليش صح..
بدور هزت راسها بالإيجاب:صح..
فواز: بصراحه انا ماني عارف كيف ابدا..بس حاب ابدأ من البدايه...عندك استعداد تسمعيني وبعدها نفتح صفحه جديده مهما كان اللي بقوله لك..
بدور: اوعدك...
فواز: بصراحه يا بدور انا................وكمل السالفه لبدور..نفس الكلام اللي قاله لماجد مع زيادات ما قالها لماجد ولا يقدر يقولها الا لبدور نفسها..
بدور في البدايه تفاجأت من عذره في طريقة تعامله معاها يعني في الف طريقه وطريقه واقلها واسهلها صارحها باللي يبيه..بس بعدين تفهمت موقفه انه ما حب يحرجها ويقول ان طريقتك ما عجبتني.صارت تسمع فواز وعيونها مليانه دموع بس دموع فرح.اهم شي عندها رضى فواز عليها..بتسوي الي يبيه لو يطلب المستحيل.لانها جربت قربه وجربت بعده..وكانت ناربعده تكويها فا ما حبت تجربها مره ثانيه...قررت في ذاتها انها تحاول تغير نفسها اول شي لفواز وثاني شي لنفسها وثالث شي لعيالها..
اتفقوا على كل شي وختموها بقلبة زوجين...
فواز: وش رايك نسوي شهر عسل ثاني..
بدور: على راحتك..
فواز: رجعنا...
بدور ضحكت: لالا خلاص...خلاص موافقه..
فواز: وين حابه تروحين..
بدور ودها تقول أي مكان بس خافت يعصب: وش رايك نروح ايطاليا وبالذات روما مدينة العشاق..
فواز: هههه تهبلين ورايك كمان يهبل عليك..اعرفك ذوق..
بدور حمرت خدودها: هههه تسلم..
فواز: لحد الان تستحين...
بدور: فواز خلاص...
فواز: يا قلبي وشلون قدرت تترك هالقمر....
************************************************** ******************************************
حبي لك...
حبي لك.. هو الكلام الذي ينطقه لساني فيصبح اغاني...
حبي لك..هو الحروف التي يخطفها قلبي ليعبر عما اعاني.
حبي لك...هو الاحساس الدافئ الذي احسه قلبي..واشعل النيران في وجداني..
حبي لك..هو الشوق الذي يحتويني..هو الحنين الذي يمتلكني..هو الماء الذي يرويني..هو وله روحي..
فحبي لك..ينمو بداخلي ولن يفارقني حتى مماتي فدعني اتحلى بحبك حتى اشد اللحظات..
لان حبي لك..هو اجمل ما في الحياة..
احبــــــــــك.....
************************************************** ******************************************
وقبل لااختم نهاية رحلتهم اللي عاشوا فيها كل الحالات..من امل ويأس.لقاء وفراق..حب وكره..حزن وفرح..كل الحالات عاشوها ابطالنا من اكبرهم الى اصغرهم..
بس احب اذكر اخر يوم لهم في دبي..اللي هو اليوم العاشر وكان الوقت المغرب...
رغد خانفقتها العبره: بصراحه تعودنا على الامارات وجوها...
الهنوف: وعلى ايامها..بصراحه تعودت عليكم..كل يوم اصبح بيوجيهكم...
ريم: تكفون لا تذكروني ولا بأبكي الحين..وخصوصا كل ما تذكر ان رحلتنا بعد ساعه..
نوف وشجون ومها يبكون وهم حاضنين بعض..
مها: والله بفقدكم..
نوف: واحنا كمان..
شجون: لا تقطعين فينا تعالي لنا كل يوم...
مها: ابشروا..
العنود: يا لليل اللي يسمعهم ويشوفهم يقول ما كأنهم بيركبون طياره وحده...
فجر: وش عليك منهم..
عبير: حشر مع الناس عيد...
اخذوا شناطهم واغراضهم وودعوا السويت حقهم...بعدها جاوا العيال واخذوا شناطهم وركبوها السياره...وطلعوا من الفندق وعيونهم متعلقه فيه..وصاورا يشفون كل مكان مروا من عنده ويتذكرون مواقفهم في كل مكان ويودعونه..
مشاري كان يسوق وما يسمع الا صياح..
مشاري: ان لله وانا له لراجعون..خير من مات...
رغد وهي تبكي: محد مات..
مشاري: اجل ليه تبكون..
ريم: بنودع ايام الفله الوناسه ونرجع لجوا الهم والكائبه ..
مشاري: الحمد لله والشكر بس..بالاجازه الصيفيه..صيفوا هنا...
رغد: بس وش يضمن نكون مع بعض...
مشاري بأبتسامه: انا اضمن لك ان الهنوف تكون معاك..
الهنوف انصدمت: أيــــش؟؟؟
مشاري يطالعها من المرايه: اقول اضمن انك الصيفيه تكونين معانا..
الهنوف فهمت قصده وسكتت..
رغد تطالعهم: خير وش السالفه..
مشاري يصرفها: انتي مو كنتي تبكين يله كملي...
ريم: عاد يا رغد ما يبي لها ذكاء..
العنود وعبير: واضحـــــــه..
الهنوف ذابت من الحيا عشان البنات فهموا قصد مشاري..
رغد ابتسمت: مبروك مقدما..
الهنوف تصرخ من الحيا: رغــــــد صدق انك سخيفه..
مشاري: هنوفه لا تصارخين تراني اخاف على احبالك الصوتيه لا تتعب..
الهنوف سكتت وودها ترميهم كلهم في الشارع وتفتك...
وصلوا مطار دبي وبعد ربع ساعه انتظار طلعوا للطياره..وجلس كل واحد مكانه..بس تغير ان فجر جالسه مع فيصل هالمره..وعبير ماخذه مكانه جنب العنود وريم..والعيال قدامهم...
ريم كان ودها تقوم وتشوف سليمان..خمس ايام ماعطها وجه ليش ماتدري حاولت معه بس ماعطاها وجه ..
ريم تهمس للعنود عشان ما تسمعها عبير مع انها كانت نايمه:العنود دبيريني..ابي اشوف سليمان..
العنود: هو مايبيك وش اسوي افيك..
ريم: لازم اتفاهم معاه ما يصير كذا...
العنود: مو انتي معاك رقمه دزي له مسج وقولي له ودك تتفاهمين معاه وشوفي وش يقول لك..
ريم: هذا رايك؟؟
العنود: والله هذا اللي عندي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان: انا غبي يوم اني ما كلمتها..
تركي: ناس تتغلى وناس بتموت عشان تحاكيهم..
سليمان: تقصد رغد..
تركي: ليه فيه غيرها في حياتي معذبني..
سليمان: وش فيها بعد..
تركي: خمس ايام ساحبه علي حتى على وليد ماتحاكيه..
سليمان: والله بعد حالتك صعبه ما تقل عن حالتي..
تركي: على الاقل انت ضامن انها تحبك ومحد يشاركك فيها..وينغص عليك عيشتك..مثل وليدوه النشبه..
سليمان: أي والله..الحمدلله...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم بتطلع موبيلها..
ريم: صح يا الخبله ممنوع الموبايلات وشلون ادز له مسج..
العنود: صح نسيت..
ريم: ما علي منك دبيريني..
العنود: امممم ..شوفي انتي روحي دورة المياه(الله يكرمكم) اذا يبي يكلمك بيلحقك واذا ما يبي ما راح يلحقك..
ريم: وش يضمن لي انه يحلقني..
العنود: هذي عاد ما فيها ضمانات..حضك ونصيبك..
ريم قامت: ادعي لي..
العنود: يارب...
ريم مرت من عند سليمان...سليمان عرفها قبل لا تجي من ريحة عطرها..وابتسم لما شافها..
سليمان متشقق: تروك شوف ريم..
تركي يستهبل:احلف بقوووووه..
سليمان طايرمن الفرحه: والله والله ريم..
تركي: رح بسرعه قبل لاتطير منك..
سليمان قام على طول ولحقها..
تركي: تعال انت هيه...ههههههه خبل ما صدق على الله احد نغزه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم في داخلها تدعي ان سليمان يجي بعدها...وفعلا ربي استجاب دعوتها على طول..جاء سليمان وهو مبتسم..
ر يم ردت الابتسامه: اهلين سلوم..
سليمان يطالعها ومشتاق لها: هههه اهلين رورو..
ريم: طيب ليش تضحك...
سليمان: هههههههه..
ريم: سلووووم...ليش تضحك؟؟
سليمان يحاول يسكت: احم..لاني...لاني اشتقت لك..
ريم فرحت: جد اشتقت لي..
سليمان يتسعبط: مثل ما اشتاق لاختي مها..
ريم ضحكت من قلب تدري ان سليمان يستهبل: هههه حتى انا اشتقت لك مثل ما اشتاق لمشاري اخوي..
سليمان: اهم شي مثل اخوك..
ريم بجد: سليمان خلنا من الهبال الحين..."وحطت ايدها على خصرها" ليش كنت تتجنبني في دبي..
سليمان: تبين الصدق ولا ولد عمه.
ريم: لا الصدق..
سليمان: بصراحه زعلان منك يوم تروحين مع طلال لما كنا بالشاليه..
ريم ابتسمت: بس هذا اللي مزعل سلومي..
سليمان يسوي نفسه بزر: ايه...انا ما احبك..
ريم: هههه تهبل وانت كذا..خلك ابي اصورك..
سليمان تعدل: مجنونه انتي اعقلي بس...
ريم: ليه ما خليتني اصورك..
سليمان:صوريني كذا..
ريم: يله سلوم تشيييييييز..
سليمان ابتسم واول ما ضغطت الزر حق الكاميرا سوى نفسه وكأنه يبوس احد<<فهمتوا الحركه..
ريم تطالع الصوره واستحت: شفت خربت الصوره انت وجههك..
سليمان: هذي من اخو لاخته..
ريم: يسلموووو
سليمان: يله روحي ارجعي مكانك عشان ارجع بعدك..
ريم: اوكيه باي..
سليمان: باي...
ورجعت ريم غير عن ريم اللي راحت..رجعت ريم قلبها يرفرف بالحب والدنيا من حولها مو سايعتها وكل شي بعيونها حلو..وجلست مكانها..
العنود: وجهك يبشر..
ريم مدت ايدها: كفك..
وصقعت ايد العنود...
العنود: ههههههه يا حليلك يا بنت عمي يله قولي لي وش صار..
قالت ريم وش صار للعنود وجلسوا يضحكون على الصوره..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف: اثنينهم مره وحده..
رغد: ايوه ما بيهم اثنينهم..
الهنوف: هههههه مره وحده..
رغد ابتسمت لانها تدري اللي تقوله كلام صعب تنفيذه: ههه شفتي عاد..
الهنوف: انا اقول خذي طلال وفكي عمرك..
رغد: كان اصير بالمقبره..
الهنوف: ليش؟؟؟
رغد: عليه طلبيه ومعجباته كثار...
الهنوف: بجد....
رغد: ايوه..دوري غيره..
الهنوف: خذي ولد خالي..
رغد: والله فكره...تصدقين ماهي شينه..
الهنوف: كان يقرا على نفسه الفاتحه لان اخرته بتكون على ايدين تركي..
رغد: تصدقين يا الهنوف اني اكتشفت ان وليد وتركي عندهم حب تملك فضيع..
الهنوف: تركي اخوي ايوه عنده حب التملك بس وليد ما ادري عنه..
رغد: نفس تركي بالضبط..
الهنوف: ما اقول الا الهع يستر..ما ادري وش بيصير.
رغد: ايه والله..الله يستر...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مشعل من لما جلس مع محمد وخلاه يقلب على لين 190 درجه..ما عاد صار يعطيها وجه..صح يحبها بس يحس انه مل منها 24 ساعه في وجهه..كانت جالسه معاهم هالمره..بس محمد في الوسط..
لين: مشعل تتذكر يوم كنا.......
يقطع عليها محمد: اقول ابو عبد العزيز وش اخبار الشله..
مشعل: والله تمام..
لين: مشعل كنت اقول تتذكر يوم...
وقطع عليها مره ثانيه محمد: اقول لين نادي المضيفه...
لين خانقتها العبره: نادها انت...
مشعل: هالمره دورك عشان ما تعصب علينا...
لين: طيب عشانك بس ..."ونادتها.."
المضيفه: امري..
لين: يله تكلموا..
محمد يتميلح: احم احم ..وش عندكم يا حلوه..
المضيفه: اللي بدك ياه ..بتأمر شي...
مشعل: تسلم عيونك..نأمر بثلاثه كابتشينوا..
محمد: مين الثالث..؟
مشعل: لين..
محمد: لين شبعانه ما يحتاج..جيبي اثنين بس...
وراحت المضيفه...
لين: على كيفك انت..
محمد: اجل على كيفك..
لين تطالع مشعل بترجي: شعول بليز حط حد للمهزله للي يصير..
مشعل سكت ما يقدر يقول شي لمحمد صديقه ولا يقدر يقول لين شي فا سكت ازين له...
لين: تكلم ليش ساكت...
محمد: ليه تحسبينه يمشي ورى كلام الحريم..ما بقى الاهي..
لين: محمد تصدق انك انذل واحد مر علي بحياتي..
محمد: احفلي بقوه واصدقك..بصراحه اثرتي فيني..
لين: انا اتكلم معاك من جد..
محمد: وانا اتكلم معاك من خال...اقول روحي زين..اخبر اللي كبرك يجلسون مع البنات مو العيال..
لين بتبكي: محمد بليز اسكت عني..
مشعل رحمها: محمد خلاص خلها في حالها حرام عليك..
محمد: لا تهزك هذي هي ودموعها...دموع البقر..
لين تصارخ: اكرهـــــــــــــــــــــك
محمد بعد يصرخ: وانا بعــــــــــــد..
مشعل قام: انا رايح تعبت منكم...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل : اقول فجوره..
فجر:..............................


الجــــــــــــــزء الســـــــادس والثــلاثـــون...


فيصل: اقول فجوره..
فجر: هلا..
فيصل: متى ودك يكون زواجنا..؟
فجر استحت من طاري الزواج: آآآآ...ما ادري...اللي تشوفه..
فيصل ابتسم بخبث: لو علي ترجعين معاي البيت الحين..
فجر بسرعه: لالا اجل انا اللي بقرر..
فيصل بترجي: بس عاد لا تطولين...
فجر بتفكير: فستاني بعد اسبوعين راح يخلص..يمكن الاسبوع اللي بعده...بس هاه قلت يمكن..
فيصل: ثلاث اسابيع والله ماهي شينه..
فجر تبي تغير الموضوع: وش رايك احول منازل..
فيصل: والله شوفي اللي يريحك..
فجر: والله محتاره وما ادري وش اسوي..وبعد انت مستعجل..
فيصل: ما علي منك..وعلى الدراسه عادي كملي بعدين..
فجر: لا والله اهم شي دراستي..
فيصل يسوي نفسه منصدم: يعني اهم مني؟؟؟
فجر: صوصو..وانت في اهم منك يا قلبي..
فيصل: ايه اشوى احسب بعد..اقول لازم زواج وصيحه..انا اقول ارجعي معي البيت وخلصنا<<يبي ينرفزها..
فجر طالعته وبعدين طالعت قدام وما ردت عليه:.............
فيصل يقرص خدها: يا قلبي على الزعلانين..
فجر ابتسمت غصب عنها حركاته تجبرها على الابتسامه: صوصو..اعقل عني..
فيصل: فديتك والله...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف: يا الله ماودي اخذ شهادتي ولا اعرف كم نسبتي..
رغد: حتى انا..بس مصيرنا ماخذينها ماخذينها...
الهنوف: وش رايك ندوام بكره..
رغد: على رقبيتي ادوام بكره...الا تعالي ليش ماتنامين عندي اليوم..
الهنوف: كان تروك يعطيكم الجسم وياخذ الراس...
رغد تضحك: هههههه اتخيلك بلا راس..
الهنوف:ههههه يسويها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نوف: الله يعيني على زواج فجر..
مها: وين راح تسوين شعرك ومكياجك..
نوف: لحد الان ما ادري...انتي وش رايك..
مها: انا اعرف وحده شغلها اوكي وش رايك نخليها تسوينا..
نوف: اكيد مضمون..
مها: تسوي لنا بروفه وانتي احكمي..
نوف: كذا حلو...واكيد شجون معانا.
مها: اكيد بعد قلبي شجونه..
نوف: مها تتذكرين اول ما ركبنا الطياره ذوليك الاثنين..
مها: الله لا يعيدها...بصراحه بغى يطيح قلبي..
نوف: هههه بس كلوا تهزيئه محترمه..
مها: ههههه احسن يستاهلون..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
شجون جالسه جنب ولد عمره حوالي 14 سنه ومسوي نفسه شي.وجنبه الخدامه او المربيه..
شجون تقرص خده: وش اسمك يا شطور..
الولد يبي يعض ايد شجون بس بسرعه بعدتها..
شجون: يمه هذا وحش مو ولد...بس ما راح اخليك...يله قل وش اسمك يا حلو انت..
الولد: واذا قلت لك اسمي وش راح تستفيدين..
شجون: راح نصير اصدقاء لما نوصل الرياض..
الولد: صدق راح نصير اصدقاء..
شجون بأبتسامه: ايوه...
الولد: اسمي فهد..
شجون: فهد..الله اسمك مره حلو..
فهد: الحلو انتي والله..
شجون خافت منه بعدين طردت هالافكار من بالها..قالت في نفسها" ولد صغير لالا صغير": طيب يا فهد بأي صف انت..
فهد: انا بثاني متوسط..
شجون: طيب حلو يعني كم عمرك..
فهد: عمري والهع ما ادري..لحظه خليني اسأل ليزا<<المربيه...
شجون: خلاص ماله داعي..طيب وش هواياتك..
فهد يفكر: اممم احب السباحه..وكرة القدم ومغازل البنات..
شجون طيرت عيونها: ومغازل البنات...؟؟؟؟؟
فهد: ايوه ..يعني اللي مثلك..
شجون خافت جد: بس انت صغير..
فهد: بس عقلي كبير..
شجون: طيب البنات يعطونك وجه...
فهد: البنت اشحني لها موبايلها واعطيها ورده بيوم ميلادها وتصير معاك كذا...
شجون وكل شوي تنصدم من شي..بعلت ريقها: وانت تسوي لهم كل هذا..
فهد: ايوه..
شجون: طيب وين اهلك..
فهد: انا وحيد امي وابوي..
شجون: ومين جاي معاك..
فهد: امي..
شجون: وينها...
فهد: لاهيه مع وحده مثلها...
شجون: كيف مثلها...
فهد: يعني businss woman..
شجون: اها..طيب وين ابوك..
فهد: بابا في باريس...
شجون: يشتغل هناك...
فهد: يشتغل ويلعب بعد..
شجون: عيب تقول عن ابوك كذا..
فهد: بس امي تقول عنه كذا..
شجون ما توقعت ان في ناس كذا...مهمله عيالها للدرجه هذي..رحمت فهد في نفس الوقت لان ماله ذنب باللي يصير هذا..وحتى باللي يسويه ماله ذنب فيه..لان اهله تاركينه على راحته..وقررت تساعده بس بطريقتها..
شجون: طيب ممكن تتقبلني كأخت لك..
فهد انبسط: اكيد..اصلا انا تمنى ان يكون عندي اخت..وبعد حلوه مثلك..
شجون"هالولد خبيث وبرئ في نفس الوقت..الله يهدي اهلك ويهديك بعد": خلاص..اتفقنا كذا..بس انا عندي شرط بسيط..
فهد: تدللي انتي...
شجون: تسمع كل كلمه اقولها لك مو انا اختك..
فهد يأشر على عيونه: من عيوني الثنتين..
شجون: عطني رقمك..
فهد: عندي رقمين أي واحد فيهم..
شجون: ما ابي حق البنات..ابي حق العائله..
فهد: اوكيه سجلي عندك********** ..
شجون: انتظر اتصالي اوكي..
فهد: اكيد..
وكملوا سوالف طوال الرحله وشجون بالمرررره متعاطفه مع الولد ..وقررت في ذاتها ما تتركه الا وهي مخلصته من تفكيره وحياته اللي عايش فيها وتخليه يعيش طبيعي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طلال طول الوقت مشغول بسالفة العنود..اللي لحد الان ما عرفها..مع انه حاول معاها بس هي ما عطته فرصه..بس طلال ما ستسلم وما راح يتركها لحد ما يعرف وش فيها ويكتشف سر الحزن اللي هي عايشته..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وليد: لو خيروك بين البعيد والقريب وش راح تختار..
مشاري: اكيد القريب ليش السؤال اللي ما ادري وش محله من الاعراب..
وليد: لا يعني افرض ان جاء اختك واحد تعرفه ويقرب لك وواحد تعرفه بس ما يقرب لك وش تختار..
مشاري: انا عن نفسي.......ما راح اختار..
وليد انفعل: لــــــــيه؟؟؟؟
مشاري: لان اختي هي اللي بتختار..
وليد: اهااااااا..
مشاري: بس ليش تسأل..
وليد: واحد من الشباب محتار بين ولد عمه وصديقه..
مشاري: وش اختار..
وليد وبكل اصرار: ولد عمه اكيد..
مشاري: ما تلاحظ انك متحمس بزياده..
وليد: عشانه قهرني..لانه ما يحتاج تفكير..مفروض على طول عطاها ولد عمه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فواز ماسك ايد بدور ويتكلمون برومنسيه وكأنهم طيور الحب تغرد في الجو..
فواز: بدور احبك..
بدور: لا انا اللي احبك..
فواز: طيب انا اعشقك..
بدور: وانا متيمه بحبك..
فواز: وش رايك نتطلق عشان نعرف من اكثر واحد يحب الثاني..
بدور تضحك: ههه تسويها...
فواز: ما ادري عنك..قلت لك انا احبك اكثر..
بدور: خلاص ولا يهمك انا احبك كثر ما تحبني..
فواز: ههههه طيب متى ودك نسافر..
بدور: بعد اسبوع..
فواز: ولا بعد زواج فجر..
بدور: اوكيه عادي ما عندي مانع..
فواز: على بالي عندك دواس ههههه
بدور: ههه ابضحك عشانك بس..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
واخيرا لمحوا ارض الوطن...وطنا الغالي السعوديه..اللي كل شعبه يفتخر فيه ورافع الراس به...تصدقون جاني شعور ودي اكتب النشيد الوطني..فا اسموحي لي...

سارعي للمجد والعلياء ..
مجدي لخالق السماء..
وارفعي الخفاق اخضر.. 
يحمل النور المسطر..
رددي الله اكبر.. يا موطني..
موطني قد عشت فخر المسلمين ...
عاش المليك للعلم والوطن...

ادري بتقولون وطنيه بزياده بس ما عليه..
هبطت الطياره..لمطار السعوديه وتحديدا بالرياض...نزل كل الركاب نزلوا ابطالنا عائدين لحياتهم الطبيعيه اللي يتخللها الروتين الدائم..وبعدها راحت كل عائله لبيتها وتحديدا كل واحد على فراشه عشان ينام...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يوم السبت اللي مفروض يكون دوام..بس عندنا غير السبت شي اكيد اجازه وغير هذا انهم لسه واصلين وتعبانين..على فكره حتى الرجال ما راحوا الشركه..
ريم بعد ما طلعت من دورة المياه(الله يكرمكم): الله يا زين غرفتي..
رغد: أي والله اشتقت لبيتنا..
ريم فتحت الدولاب وطلعت الثوب: رغد هذا وش يذكرك فيه..
رغد تطالع الثوب: هذا يذكرني بأفكارك الغبيه..
ريم : هههه يا حلو ثوب سليمان"وتشمه" ويا حلو ريحته بعد..
غد: وش اخر اخبارك معاه.
ريم: والله اخر شي يوم الصوره..
رغد منصدمه: أي صوره..؟
ريم: ما قلت لك....
رغد: وصرنا نخبي على بعض..
ريم ما اخبي ولا شي..اسمعي السالفه....
"وقالت لها السالفه"
رغد: ههههه والله انه يهبل..
ريم: حدك عاد لا تغلطين على محارمنا..
رغد: ما شاالله عليك يا ريم اخاف احسدك..
ريم: على ايش يا حظي..الا اخاف احسدك انتي ما شا الله محوشه على الكل<<تبي ترفع معنويات اختها شوي..
رغد: تكفين لا تذكريني تراني ناسيه الموضوع..
ريم: ما قررتي..
رغد: وماني مقرره حتى اشعار اخر..
ريم: هههه حلوه هذي اشعار اخر..
رغد: والله هبلوا فيني صرت اقط خيط وخيط..
ريم: صح تذكرت شي مهم..
رغد: اللي هو...؟
ريم: ترى احتمال زواج فجر قريب..
رغد: وانتي وش دراك..
ريم: شكلك نسيتي اني ريم..وبنت عمي العنود..
رغد: صح مفروض هذي ما تروح عن بالي..
ريم: وش بتسوين..؟؟
رغد : والله انا شريت فستان من هناك واذا لقيت واحد احسن منه اخذته..
ريم: وانا وش اسوي وبنات عمي وشجون بنت خالي...
رغد: والله اقترح ان نروح عند مصممه..ولا اقولك نرسل لزهير مراد وش رايك...
ريم: زهير مراد..والله فكره ماهي شينه..
رغد: اوكي ارسلي له..ونتفق معاه واتصلي على بنات عمك وشجون..
ريم: تسليمن يا قلبي على مخك الذهبي هذا..
رغد: هههه طيب يله روحي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم مسكت سماعة التليفون بدت فيهم وحده وحده واولهم العنود...
ريم: وقالت رغد نتفق مع زهير مراد..
العنود: والله رغيد ماهي سهله..
ريم: اختي اكيد راح تطلع علي..
العنود: المهم بجي عندك اليوم ونشوف اوكي..
ريم: اوكي استناك..يله باي..
العنود: باي..
&&&&&&&&&&&&&&&&&&&&&&&&&&&&&
وليد: رغد وش فيها...
العنود: وانت اذنك عندنا ليش..
وليد: انا اسألك..
العنود: وانا اقول وش لقفك..يله بس قم ودنا بيت عمي...
وليد: شايفتني حاط زيت في شعري واقول ايس فيه..هاه..
العنود: يا لليل بتوديني ولا اقول لماجد...
وليد: لا انا اللي بوديك وبالمره اسلم على عمي..
العنود بخبث: وبنات عمي بعد..
وليد: قومي البسي احسن لك لا البسك الكفن...قومي له..
العنود:زين..زين لا تصرخ"وقامت"
وليد: يارب اشوف رغد قلبي.."وقام يتكشخ"
ريم دقت الرقم وحطت السماعه في اذنها..
ريم: الووو..
فيصل: هلا..
ريم: وانا كل ما ادق ترد علي ليه..
فيصل: تبين شجون..
ريم: يعني تسكتني هاه..
فيصل: والله ما عرفنا لك...اذا صرفنها قالت تصرفني واذا عطيناها اللي تبي قالت تسكتني والله ما عرفت لك يا بنت خالتي...
ريم: اقول عطني شجون...وترى فجر تسلم عليك..
فيصل: الله يسلمها بس توني مسكر منها..
ريم: حشى ماتملون من بعض..
فيصل: لالالا لازم اليوم اروح الشيخ واقرى علي وعلى زوجتي لا يجيها شي بسبتك..
ريم: يله خلصني وعطني شجون..
فيصل: زين.."وحط السماعه"..شجون ريم تبيك على التليفون..
شجون رفعت السماعه :هلا والله وغلا..
ريم: اهلين شجونه بعد قلبي..
شجون: هلا فيك..كيفك..
ريم: مادام اللي رد علي اخوك اكيد ماني بخير...
شجون: ليش وش سوى لك..
ريم تسوي نفسها مسكينه: تخيلي يصرخ علي ويتهمني بأني بصكه بعين وانا بريئه وما سويت شي..
شجون عارفه حركات ريم بس حبت تجاريها: ما عليك منه...هين بوريك فيه..
ريم: الله يخليك لا تقصرين معاه..
شجون: ابشري عاد كل شي ولا الغاليه ريم..
ريم: ادري تسلكين لي بس حبيت اقول لك ان البنات بيجتمعون عندنا وابيك تجين معاهم..
شجون: ليه وش عندكم..
ريم: والله راح يختارون فساتين لزواج فجر..
شجون: يعني زواج اخوي..
ريم: تصدقين نسيت عاد...تستهبلين انتي ادري انه زواج اخوك اجل ولد الجيران..
شجون: خلاص خلاص لا تعصبين بأجي الحين..اوكيه باي..
ريم: باي... يالله هالبنت ترفع الضغط..خليني اتصل على فجير واشوفها واتصلت..
ريم بصوت عالي: الووووووووووووووو..
نوف: أي اذني...رويم بشويش على اذني يا المصرقعه..
ريم: ههه معليش تحمست..
نوف: مره ثانيه لاتحمسين..
ريم: كيفك وكيف العروسه المراهقه..
نوف: انا تمام..والعروسه توها مسكره من المواهق..
ريم: ايه ادري..
نوف منصدمه: وش دراك..
ريم: لا تنسين معاك ريم على سن ورمح..
نوف: هههه عاد هذي غابت عن بالي..
ريم: مانقبل الا عذر طبي..
نوف: ههه الله يرجك..وش عندك متصله..
ريم بعربجيه: متصله اعزمك انتي واختك في بيتنا..
نوف: ما تعرفين اسلوب ارقى من كذا....
ريم: لا والله ما اعرف ما بعد حصلي الشرف.المهم تعالوا اوكيه..
نوف: بشوف طلال..
ريم: دبري عمرك ولازم تجين اوكي..
نوف: اوكي باي..
ريم: باي...
واتصلت على مها والهنوف وعزمتهم وبعدها راحت تبدل ملابسها..
دخلت الغرفه حصلت رغد تحط اخر لمسات الميك اب حقها ..الخفيف المكون من كحل وجلوس وبلاشر..
رغد وهي تطالع نفسها بالمرايه كا نظره اخيره: دقيتي عليهم..
ريم: ايوه كلهم..
رغد لفت عليها: مين كلهم..
ريم: العنود ونوف وشجون ومها والهنوف..
رغد: حتى في صديقتي قاطه فيها..
ريم: عشان ما تعبك يا الخبله..
رغد عصبت: وش عليك انا ابي اتعب مره ثانيه لا تدخلي فيني وفي صديقتي فاهمه...
ريم سوت نفسها انها زعلانه عشان تكسر خاطر رغد وتسكت عنها: خلاص اوكي..ماراح اتدخل فيك ابد..اصلا غلطتي اللي قلت انا واختي واحد..وان كلنا شله وحده واكثر من خوات بعد..وان الهنوف اختي الثانيه..بس يله لنا الله..وحقك علي ..
رغد رحمتها: خلاص عاد ريوم والله ما كنت اقصد اني ازعلك..
ريم ابتسمت بس على طول رجعت وكملت التمثليه: لالا يا رغد لا تحاولين..الحين عرفت ان بينا حواجز وجدران تفرق بينا...
رغد: أي جدران واي بيبان الله يهداك..يله عاد ابتسمي عشان تلبسين الحين بيجون البنات ولا ترى بزعل انا عاد..
ريم ابسمت: خلاص رضيت عشانك اختي رغد الغاليه اللي مقدر على زعلها..
رغد: ادري انها حركات مسلسلات بس يله خلصيني..
ريم: اوكي...يله روحي جهزي كل شي على ما انزل..
رغد: اوكي..
ونزلت رغد عند امها وتبلغها ان البنات راح يسهرون عندهم...وبعدها جهزت كل ما تحتاجه جلست البنات من اكل واستريوا والتلفزيون والتليفون للاستهبال وكل شي صار جاهز..وبعد دقايق وصلوا البنات وحده ورى الثانيه لحد ما اجتمعوا..

العنود: فجير صدق زواجك قريب..
فجر: ايوه احتمال..
العنود: واحنا اخر من يعلم..
فجر: انا امس قلت الكلام لفيصل..ترى لحد الان امي ابوي ما عندهم خبر..وتقولين اخر من يعلم ودي اعرف بس كيف عرفتي..
العنود: انا العنود مو أي شي..
فجر: صرت اشك انك حاطه سماعات في ملابسي ولا جسمي.
ريم: مو عاد لهذي الدرجه..اذنها تكفي..
وما حست ريم الا وهي طايره في الهوا من رمية العنود لها..
العنود: قولي ما شالله جعل عيونك العمى..
ريم واخير اهبطت على الارض وقعدت خمس دقايق ساكته..
رغد: يمه اختي لا يصير فيها شي"وراحت عندها"...ريم....ريم قلبي فيك شي..
ريم: لا بس صرت اشوف عصافير فوق راسي..
رغد خبطتها: تراك خرعتيني يا الدوبه..
ريم قامت: والله مافي دب غير هذي الغساله الأوتوماتك عنيد..
العنود مطيره عيونها: انا غساله أوتوماتك.يا دباب ابو اربع كفرات..
ريم: انا دباب ابو اربع كفرات...يا جمس العائله..
العنود: لالا عاد يا التريله..
البنات بصوت واحد: بـــــــــــــــــــــــس..
رغد: اسكتوا عورتوا راسي والله لو تقعدون من الحين لما بكره ما راح توقفون...على الاقل ارحمونا..
العنود: اجل تحشني واسكت..
رغد: لا تسكتين قومي طقيها احسن..
العنود قامت: وهذا اللي راح اسويه..
رغد: الخبله صدقت..امسكوها امسكوها لا تذبح اختي..
والبنات مسكوا العنود قبل لا تقضي على ريم..
ريم: مسويه بخاف منك تراني ما خفت..
رغد: ريم خلاص عاد انتي الثانيه...اقول روحي جيبي اللاب توب حقي .يله روحي..
ريم:طيب "وراحت"
العنود لما راحت ريم: فكوني عليها ..خلوني اعلمها..
فكوها البنات..
العنود بأعتراض: كله منكم..ما خليتوني اخذ حقي منها..
فجر: واللي يعافيك يكفي صراخ ترى راسي بدى يعورني..ولا تنسين اني مقبله على زواج..
عبير: ههههه حلوه هذي مقبله على زواج...لبس وش دخله في السالفه..
فجر: لا بس اذكركم اني عروس..وانتوا عوانس وخطين تحت هالكلمه..
قطع عليهم نغمة موبايل شجون..
واللي بيسمع كلمة اهله شو بنألوه..
شاطر شاطر..
واللي بيقعد عاقل وحده شو بنألوه..
شاطر شاطر..
ردت شجون: الووو..
المتصل: اهلين..
شجون :من معي.؟؟
المتصل: بسرعه نسيتي...انا فهد..
شجون فرحت: فهودي,....هلا والله وغلا..
طبعا كل البنات نصدموا..ولا بعد عيني عينك..
قامت شجون عن البنات وراحت بعيد..
فهد: كيفك يا....الا اقول وش اسمك..
شجون: اسمي شجون..
فهد: بصراحه اسمك مره حلو ويناسبك لانك حلوه بعد.
شجون:تسلم يا قلبي..
فهد: ايوه كيفك يا شجون لا يكون اشغلتك بس.
شجون تحس ان اسلوبه اسلوب واحد كبير ومستغربه من وين تعلم ها الاسلوب
شجون: الحمدلله بخير وبعدين مافي شي راح يشغلني عنك..
فهد فرح: من جد تتكلمين يا شجون..
شجون: ايوه من جدي...الا اقول يا فهد مين اللي تجلس معاهم ناس في سنك ولا اكبر..
فهد: لالا انا ما احب اجلس مع صغار ..احب اجلس مع كبار..
شجون هذ اللي توقعته: اهااا ..كبار يعني كم اعمارهم..
فهد: في الجامعه..في الثانوي يعني مو عمر محدد..
شجون فكرت لو قالت على اتركهم راح يتركها هي..بس حبت ا ول شي تقوي العلاقه اللي بينهم..بعدين تخليه يترك البنات اول بعدين العيال...واخر شي راح تمشيه مستقيم..
وصارت تسولف معاه حوالي ساعه ونص وعرفت تقريبا كل شي عنه بدون ما يحس انه جالس في مجلس تحقيق..كانت تدرجه بالحكي عشان ما ينفر منها..عرف ان امه ما تسأل عنه ولا تهتم له وانها ما تحب ابوه وما تحبه هو عشان ابوه اللي راميها ومخليها معقله وما تقدر تعيش حياتها....سبحان الله بعض الناس فيهم سخافة في التفكير لابعد درجه..والضحيه دائما يكنون عيالهم...صحيح ان ابوه غلطان لكن الغلط الاكبر من امه اللي مفروض تعوضه عن ابوه...لكن المسكين حصل ام انانيه ما تهتم الا بنفسها وبمظهرها وكشختها ونست الاهم والمهم ولدها وحيدها...فهد....اللي ضاع من بين ايديهم..ما عاش حياته طبيعي..مشتت بين ابوه الي ما يسأل عنه وبين امه اللي تبين كرهها له بين فتره وفتره...ناس قلوبهم حجر ما ترحم دمعات الولد اللي في بداية حياته احتضنه الخدم وبعدهم احتضنه عيال اكبر منه بكثير ..وصار لعبه بين ايديهم..يصرف عليهم ويعطيهم سيارات..وهم بالمقابل يعلمونه اشياء المفروض ما تخطر على باله في السن الحرج هذا..سن بداية المراهقه...شجون كبر اصرارها في مساعدته بعد اللي سمعته وراح توقف امه وابوه عند حدهم بس ما تدري كيف..هذا الشي ما ينسكت عنه واذا كانوا ما يبون ولدهم قررت تاخذه هي بنفسها وتربيه في بيتهم..
بعد المكالمه رجعت عند البنات اللي ما انتبهوا لرجوعها..لان عيونهم على اللاب توب يختاورن فساتين لزواج فجر..وجلست معاهم وبالها مو معاهم مع فهد اللي اخذ قبلها وعقلها وتفكيرها...
نوف: شجونه وش رايك في هذا..
شجون سرحانه:........
مها: شجون قلبي" ونغزتها" وينك ..وين رحتي؟؟
شجون :معاكم وش تبين...
نوف: كنت اقول لك وش رايك في هذا...
العنود: اخلصي علينا ولا خلينا نغير الصفحه...
شجون: يهبل... وش رايك فيه نوافه..
نوف: والله يجنن..اذا ما عجبك ترى راح اخذه...
شجون: لالا عجبني..
رغد : اكيـــــد؟؟
شجون: اكيد..
وكملوا البنات اختيار فساتين ما راح احكي عنها الحين في الزواج احسن...وطلعوا بثمان فساتين وارسلوها واتفقوا انها تكون بعد اسبوعين...
وصاروا البنات يتكلمون عن الزواج ويخوفون فجر...ويقولون لها مواقف محرجه عن العرايس في اول يام زواجهم...
فجر: خلاص هونت ما عاد ابي اتزوج واتفشل...
ريم: شجون الحقي على اخوك...فجر تبرت منه..
شجون:...................
الهنوف: وش فيها...
ريم: شجون وش فيك ..من يوم خلصتي مكالمه وانتي حالك انعفس فوق تحت..
شجون: بقولكم سالفه بس ابيكم تساعدوني..
البنات: قولي ولك اللي تبين..
شجون: يوم كنت بالطياره..كان جنبي ولد اسمه فهد...........
وكملت لهم السالفه الى نهاية المكالمه من شوي...
رغد:زين سويتي انك اخذتي رقم الولد..
ريم: يا عمري والله ما يستاهل..
نوف ومها يبكون: حرااااام هالأم يكون عندها عيال ولا يكون عندها قلب حرام فيها..
العنود: والله لو انها قدامي كان توطيت في بطنها..
عبير:وش رايك نروح لبيتها ونهجم عليها..
الهنوف كانت بالمره متأثره من الوضوع..وتحس ان فهد مثلها بس هي عندها ام واخو ما يتعوضون بكنوز الدنيا..لكن ابو هذا اللي فاقدته وعندها لو انه ميت ارحم من انه مطنشهم ولا يدري عنهم..وصارت تبكي بصوت عالي..وبأنفعال مجنون تصرخ: اكرهه.....اكرهه......خلاص اسكتوا لا تجيبون طاري السالفه هذي مره ثاااااااااااانيه...
كانت دموعها ماليه وجهها وصارت تضرب وجهها وتحوس شعرها وتصرخ بصوت عاالي اكرهه..الكل انصدم من ردة فعلها محد يدري بالسالفه الا رغد ..كانت متوقعه فعل اقل من هذي بكثير...راحت بسرعه لعندها ووحضنتها بأقوى شي عندها عشان تهدى..
رغد: هنوفه بعد قلبي اهدي عشان خاطري..
الهنوف تمسكت برغد بقوه: رغد لا تتركيني..لا تخليني لحالي..الله يخليك كفايه هو والهب كفايه هو...
رغد: ماراح اتركك يا بعد عمري والله"وتمسح على شعرها" بس انتي اهدي يا بعد قلبي..
الهنوف فجأه سكتت: مفروض اكون قويه صح...
كان سؤالها طفولي بس رغد ابتسمت وجارتها بالي هي فيه: مفروض تكونين قويه..الهنوف القويه..
الهنوف مسحت دموعها ورتبت شعرها وقامت: معليش بنات..عن اذنكم..وطلعت برى تاخذ نفس تحس الجو مخنوق داخل....
**********************************************
العنود: وش فيها الهنوف...؟
رغد قلقانه عليها: ما فيها شي..يكمن تأثرت بالسالفه..
عبير: ومين اللي تكرهه...لا يكون اخوها تركي..
رغد بسرعه: لالا ماهو تركي.........ابوها..
مها: ليش تكرهه هو عايش ولا ميت..
رغد: لا عايش...بس اسمحوا لي بنات ما اقدر اتكلم في السالفه...وبعدين خلونا في سالفة فهد..
شجون: لازم نلاقي له حل بس خطوه خطوه..
عبير: ما تلاحضون صايرين حلالين مشاكل هالايام..
العنود: اكيد لان عقلي يوزن بلد..
ريم:ايه بسم الله عليك..ليه هوفيك عقل اصلا..
العنود: ماودي اتجادل معاك لان عندي قضيه اهم منك الحين..
ريم تكش عليها: ما اقول الا مالت ثم مالت ثم مالت عليك..
رغد: وبعدين معاكم..شوفوا انتوا فكروا بحل وانا بروح اشوف الهنوف تأخرت ما رجعت..
************************************************** ******************************************
الهنوف اول ما طلعت اخذت نفس وتذكرت ابوها والماضي القديم واللي تقريبا نسته وكانت سيرته محرمه في بيتهم..بس سالفة فهد وابوه فتحت الجروح عندها...بس حمدت ربها ان امها حنينه معاها وحتى تركي عوضها عن غياب ابوها....وهي سارحه بأفكرها سمعت صوت كله حنيه وعطف وتعرفه زين وله مكانه بقلبها وينده بأسمها
........:الهنــــوف...
الهنوف لفت عليه.....


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@



الجــــــــــــزء الســــابع والثــــلاثــــون...
""الفصـــــــــل الاولـــــــــــــــ""

وهي سارحه بأفكارها سمعت صوت كله حنيه وعطف وتعرفه زين..وله مكانه بقلبها وينده بأسمها..
...............:الهنوف..
الهنوف لفت عليه وهي مبتسمه من بين دموعها: مشاري..
مشاري قرب منها وحس فيها: الهنوف...فيك شي؟؟
الهنوف تطالع عيونه وقرت الخوف فيها: لا ما فيني شي....
مشاري يطالع دموعها: لا الهنوف فيك شي احكي لي يا...ياقلبي..
الهنوف ابتسمت وما حبت تضيق صدره: سلامتك ما فيني شي..بس تذكرت ان فجر راح تتزوج وتتركنا وضاق صدري..
مشاري ابتسم بخبث: بس هذا اللي مزعلك..ترى حتى انتي راح تلحقينها...
الهنوف سكتت مو حيا ولا خجل ..لا ...لأنها شافت رغد وافقه ورى مشاري ومكتفه ايدينها وهو ما انتبه لها..
مشاري: الهنوف انا راح اعترف لك بشي..
الهنوف ودها تقول له أجل اعترافك بعدين..بس وين تقدر تتكلم وقدامها رغد..
مشاري يكمل: انا يا الهنوف من اول يوم شفتك ما اقول حبيتك ..لاني ما أؤمن بالحب من اول نظره..بصراحه اعجبت بشخصيتك ودلعك ودلالك..
ورغد تسوي من وراه حركات للهنوف..والهنوف ودها تفقع ضحك..
مشاري ما زال يتكلم وما حس بأحد: شفت انك غير البنات..غير عن رغد وريم العربجيات اللي ما عندهم ذوق...
رغد طيرت عيونها...وتحرك ايدها تتوعد فيه بس لما يخلص كلامه..والهنوف محتاره وما تدري وش تسوي ودها تقول لمشاري ان رغد فيه بس اكيد رغد راح تفجر فيها..
مشاري: بعدها شفتك مره ثانيه اكتشفت اني حبيتك وصرتي هاجسي وكل تفكيري"وقرب من الهنوف" بس وش اكون انا بالنسبه لك؟؟؟
مشاري ينتظر شفايف الهنوف تتكلم بس سمع صوت..بس الشفايف اللي قدامه ساكته....
رغد تقلد صوت الهنوف: حتى انا يا بعد عمري اموت فيك...احبك..احبك...احبك..
مشاري لف وجهه بشويش وهو ما وده: مين......رغد...
رغد ما زالت تقلد صوت الهنوف: ايوه يا عمري..يالرومنسي رغد.."ورجعت لصوتها" الحين انا يا اللي ما عندك ذوق تقول عني عربجيه..
مشاري مرتبك: انتي من متى وانتي هنا...؟
رغد: من يوم قلت....."وتقول بحالميه"انا راح اعترف لك بشي..
مشاري: تصدقين يا رغد تذكرت شي بروح اسويه الحين..
رغد: صدق..احلف عشان اصدقك بس..
مشاري وهو حاط رجله: يله حبايبي سلام...
وراح بسرعه وطلع من البيت كله...
رغد: احلى يا الغراميات انتي وياه وش عندكم هاه..ومتى شافك اول مره عشان يشوفك مره ثانيه..
الهنوف مرتبكه: ليش انا ما قلت لك؟؟؟
رغد: تصدقين عاد انك ما قلتي لي..؟
الهنوف: اكيد اني ناسيه..
رغد: الحين ادخلي وبكره بالمدرسه بأوريك الويل..
الهنوف: يله ..والله يعينا على بكره...
ودخلوا عند البنات...
شجون: تعالي رغوده...عندي اقتراح وابغى رايك فيه..
رغد جلست: نورينا..
شجون: وش رايك نجيب فهد عندنا ويشغل وقته معنا..
رغد:والله فكره حلوه..
عبير:ونصير نشغله عن البنات اللي يكلمهم ويكلمنا احنا..
العنود: لما ينساهم ونتركه احنا بالتدريج..
ريم:وبعدها نجلسه مع عيالنا ويصير صديقهم ونحببه فيهم واللي بسنه...
رغد: خلاص اتوقع كذا حليناها ولا يا بنات..
البنات: الا...احنا قدها...
وصاوا يضحكون على اشكالهم ..
ريم: الله وناسه كذا اكشنات وقضايا..
العنود: وش رايك ندخل علم اجتماع او علم نفس في الجامعه..
ريم : خلينا نجيب نسبه بعدين قرري...
الهنوف: يا الله ليش تذكروني بالنسبه والله اني خايفه..
العنود: عاد انتي يا الدفره مفروض ما تخافين..مقطعه الكتاب تقطيع..
رغد: قولي مشا الله لا تنضلين صديقتي..
العنود: حتى انتي معاها..
رغد: قولي مشا الله لا تجيك علبة الكلينكس على عينك.. 
العنود: ما شا الله...اعوذ بالله تحب نفسها..
وقعدوا يسولفون ومن بين السوالف...
شجون: بنات تتذكرون بنت جيرانا نادين..
ريم: وووووع ذيك اللي تلوع الكبد..
رغد: هذيك الماسخه وش فيها..
العنود: مين ذي نادين..ما اعرفها..
ريم: بنت جيران شجون..
رغد: ايوه وش فيها..
شجون: ما قلت لكم وش سوت يوم درت ان فيصل تملك..
فجر وقف شعر راسها يوم درت ان في بنت تحب فيصل من زمان..
ريم: ايوه وش سوت عشان نتشمت فيها المغروره..
شجون: جات لعندي وصارت تصرخ علي وتقول لي انتي خاينه واني وعدتها اني اخلي فيصل ياخذها واخلفت بوعدي واني ماني بقد الصداقه ومن هالكلام..
رغد: وانتي صدق وعديتها..
شجون: اصلا ما احبها تسولوف عن اخوي..كيف اوعدها..
فجر بأستحقار: وفيصل يدري عن هذي نادين..
شجون بعوفيه: يدري انها تحبه لانها دايما تلزق فيه..
فجر وصلت معاها: وليش ساكت لها؟؟
شجون: ما يعطيها وجه..بس هي تحب تذب وجهها عليه..
فجر سكتت وجواها يغلي من القهر والغيره على فيصل ومعصبه لان فيصل ماقد حكى لها عن الموضوع..
عدّت السهره على خير...وراح الكل على بيته وكل واحد راح بأفكاره..الهنوف راحت لبيتها بحب متجدد معاها من لقى مشاري..رجعت وهي تحس نفسها عصفور ودها يطير في السما بدون حدود بدون قيود تكتمها...شوفت مشاري ردت لها الروح وكلامه اللي رد لها الدم يمشي بعروقها بعد ما جمده الزمن ومن قسوته..
فجر رجعت بقهر مو طبيعي..تحس ان فيصل صار من حقوقها وحدها ومحد يشاركها فيه...فيصل لها وما راح تسمح لاي احد كان.. ممكن ياخذه منها لحظه وحده...وعندها اصرار انها ما تخلي فيصل يطالع غيرها ولازم تبعد هذي نادين اللي ما تدري من وين طلعت لها..
شجون رجعت وهي فرحانه انها لقت حل لفهد.
شجون من النوع اللي يتعلق في الشخص بسرعه وهذا اللي صار معها لفهد....حست انه اخو صغير لها..هي ما عندها اخوان اصغر منها عشان كذا على طول تعلقت فيه وانبسطت انها راح تخليه يزورها ويجلس معاها..وقبل لا تنام كلمت فهد واتطمنت عليه ونامت على امل ان بكره راح يكون احلى لفهد ولها كمان..
العنود وعبير ما يحتاج اقول لكم وش كانوا يفكرون فيه لانه اكيد طلال..العنود تفكر فيه لانه داز لها مسج يقول فيه" العنود بليز ابيك ضروري" وهي خايفه..ما تدري وش يبي منها من يوم كانوا في دبي..
عبير تفكر فيه وتحس انها كانت بعيده عنه في الفتره الاخيره..
نوف ومها كانوا مشغولين بسالفة فهد الجديده وبعائلته الي ممكن تكون اول عائله تمر عليهم بهذا الشكل وما تخيلوا ان الدنيا ممكن تقسى على طفل مثل فهد..


ريم ورغد ما يحتاج احكي اكثر عنهم ريم تفكر بسليمان..ورغد مازالت بدوامتها اللي خايفه تغرق فيها اذا ما طلعت منها بسرعه...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

يــــــــــوم الســـــبت..
في مدرسة ريم...
ريم تحضن ساره لما خنقتها..
ريم: سوير وحشتيني..وحشتيني..وحشتيني..
ساره وهي مخنوق صوتها: حتى انا والله مشتاقه لك..
ريم بعدت عنها: والله محلوه..."وضمتها مره ثانيه"
ساره: تسلمين يا قلبي عيونك الحلوه..بس فكيني لاني بموت..
ريم بعدت عنها: يالله ما عندك ولا ذرة رومنسيه..
ساره: والله مخليه الرومنسيه لك..
ريم: يا ان عندي لك سوالف ..قد غبائك..
ساره: ما في غبي الا انتي..وبعدين تعالي خلينا نجلس وقولي لي كل شي بالتفصيل..
ريم: ابشري تعالي...اول شي لما رحنا المطار...........
وقالت لها سوالفهم طول الدوام وساره مبسوطه لها....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فـــــي مدرسة رغــــد..
رغد: ليش ما قلتي لي كل هذا..
الهنوف: والله استحي اقولك..
رغد: يعني انا لما اقول لك ما استحي..
الهنوف: لا والله ما اقصد كذا...بس انتي تعرفين اني حيويه...
رغد: بعدّي الموضوع.....احلى يا مرت اخوي..
الهنوف: ترى ما بعد صار شي..
رغد: كل هذا وما صار شي...ما ادري وش تستنين يصير "وغمزت لها"
الهنوف حمرت خدودها: رغد والله سخيفه..
رغد: ههههه نمزح..نمزح..
ابشــــــــــــــــــــــركم .........
الهنوف جابت نسبه 97%..
ورغد جابت 98%...
يله زغرطوا لهم شووووووووويه..
كللللللللللللللللللللللويش..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود لما رجعت من المدرسه رمت نفسها على سريرها.. قررت تحس على طلال و تتصل عليه..
العنود بهدؤ: الووووو..
طلال ما صدق: واخيرا يا العنود سمعت صوتك..
العنود: كيفك وكيف عمتي والبنات؟؟؟
طلال فرحان: كلهم بخير....بس انتي كيفك..
العنود: انا بخير ..الحمدلله...
سكتوا فتره...العنود ما حبت هذا الصمت يوترها..
العنود: طلال بغيت شي...
طلال: طيب اذا قلت اللي عندي راح تقولين اللي عندك..
العنود: انت قول اللي عندك وما عليك مني..
طلال: لا ما يصلح...لازم نتفق..
العنود ودها تعرف وش يبي فا رضت للأمر الواقع: اوكي...
طلال: اول شي ابي اعرف ليش كنتي تتحاشيني وتتهربين مني؟؟؟
العنود بثقه مهزوزه: انا ما اتهرب من احد...بس انشغلت شوي..
طلال: طيب الحين ممكن اعرف وش فيك...ليش الحزن اللي بعيونك..ولا تقولين لي ما فيني شي...لان فيك شي ومستحيل يخفى علي..
العنود:انت وش ودك تعرف..
طلال: ابغى اعرف مين اللي مسبب لك الحزن هذا كله..
العنود بتتهور: وانت مستعد تسمع الجواب..
طلال تحمس: ايوه...بس انتي تكلمي..
العنود: انت..........
طلال بصدمه: اناااااا.....ليش وش سويت لك..
العنود تحسفت على تهورها وتبي تدارك الموضوع..:يعني انت ومو انت..
طلال عقد حواجبه: ممكن توضحين اكثر...
العنود وهي تبلع عبره خنقتها على الخطوه اللي راح تسويها وما تدري هي راح تندم عليها اولا بس هذي اللي املاه عليها ضميرها: اقصد انت وعبير..
طلال بتعجب وبصدمه ما تقل عن الاولى: العنود بليز وضحي كلامك...تراني تعبت...
العنود اخذت نفس: اقصد علاقتك انت وعبير..
طلال بحنان: العنود..مابيني انا وعبير......
قطعته العنود بالقصد: طلال انا عارفه كل شي..
طلال بأنفعال: وش عارفه يا العنود..؟
العنود: ادري انك تحب عبير..
طلال: بس انا ما........
العنود تضغط على مشاعرها لا تفضحها عشان اختها: انا زعلانه عشان علاقتك انت وعبير شوي متوتره..
طلال يحاول يفهمها:العنود اسمعيني شوي..
العنود: خلاص ولا تزعل انا راح اصلح بينكم..
طلال وده يفجر فيها لانها ما عطته فرصه يعبر عن مشاعره فا صرخ..: العنــــــــــــود..
العنود خافت وسكتت....
طلال رجع لهدوئه:.. انا احبــــك يا العنود...
العنود انصدمت وقفت كل خلايا جسمها عن العمل...مخها وقف..كل وحواسها وقفت الا قلبها زادت دقاته...وصارت بس جمله وحده تدور في راسها"طلال يحبني...يحبك يا العنود"
وفجأه صحى ضميرها" بس اختك تحبه..بس هو يحبك وانتي تحبينه..وعبير وين راحت..العنود بسرعه قررت وبالسرعه نفسها قالت: بس انا... ما احبك يا طلال..
قالتها بكل بساطه مع انها تتقطع من داخل..كل هذا عشان عبير..هي ما صدقت رجعت علاقتها مع اختها..واحساسها بأن كل شي ممكن يتعوض..الحبيب بداله حبيب..والزوج بداله زوج...بس اختها مستحيل تلقى لها بديل..
طلال سكت الكلمه ثبته في مكانه..وما قدر يتكلم...كان متأكد من ان العنود تحبه..كان شايف هالشي بس ليه قالت له هالكلام...
العنود بصوت مهتزوهادي وعيونها بدت تعلن الانهيار :معليش يا طلال قلتها بقسوه..بس لا تنسى ان عبير تحبك..
طلال بينجن: انا وش علي من عبير..انا علي منك..
العنود مغمضه عيونها بقوه عشان ما تلين وتقول له انا اللي احبك وانا اللي حفيت عشان حبك.. وانا اللي بكيت الليالي كلها عشانك..انا اللي انجرحت منك مية مره وارجع اداوي نفسي عشانك..
العنود راح صوتها: احم..اتوقع انك ما راح تلقى فيني نفس المشاعر اللي تملكها انت..انا ما اعتبرك غير اخ لي..طلال بليز افهم موقفي..اختي تحبك..
كأنهل تفهمه اللغز اللي ما لقا حله..والحين عرفه..العنود صدته عشان اختها..كبرت في عينه مليون مره..
طلال: ليش يا العنود تسوين كذا ما انتي مضطره..
العنود هنا صار الانهيار صارت تبكي بصوت عالي غصب عليها: طلال اذا كان لي مكانه بقلبك..لا تكسر بخاطر اختي..
طلال: وخاطري انا من يلمه..
العنود: عبير راح تعوضك..وانا اضمن لك انك راح تلقى السعاده معاها..
طلال: يعني انتي متأكده من قرارك..
العنود: ولا راح اتراجع فيه او حتى افكر فيه..هو عندي واضح من البدايه..
طلال وبدت العبره تخنقه : مع السلامه يا العنود...مع السلامه يا بنت خالـــــــــي..
العنود سكرت السماعه وهي تدري ان مع نهاية المكالمه هذي..نهاية حياتها..نهاية املها..نهاية حبها..نهايتها..ودخلت في بحر دموعها وهي تتمنى من كل قلبها انها قدرت تسعد اختها.. وان عبير تقدر لها الموقف اللي تسويه عشانها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طلال سكر السماعه منها...بعد ما خانته دمعه ..بعد هذي المكالمه بالذات كبرت العنود بعينه اكثر واكثر...بس حس انه مخنوق..حس انه ما يقدر يتنفس ..يحس جدران غرفته تحاصره...فا أخذ مفاتيح سيارته وانطلق فيها الى ما له نهايه...يحس بالشتات..يحس انه محطم...العنود حطمته..حطمت حبه الوليد.. اول مره يحس ان في شخص بيملك قلبه بس كل هذا راح ادراج الرياح..تمنى ان احلامه تتحقق بس ليس كل ما يتمناه المرء يدركه ودائما تجري الرياح بلا ما تشتهي السفن..اخذته سيارته بعيد..بعيييد مره..حصل نفسه ماسك خط الشرقيه..طالع الطريق قدامه يحس في عيونه ضباب..مايشوف...يحاول يطالع..يغمض عيونه ويفتحها لكن هم بعد ما يشوف..وفرك عيونه بيده لعلى وعسى يرجع له الشوف..لكن ما امداه يبعد ايده الا والتريله داخله في سيارته..اخذت معها واجهة السياره..وابعدت جسد طلال خارجها..وبعد قايق راحت سيارة طلال في نار وحريق مثل اللي كان في قلبه من دقايق....راحت السياره والخوف ان روحه تروح معاها...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود وهي ما زالت ترثي قدرها وترثي نفسها وترثي حبها وترثي طلال وترثي حياتها...قطع عليها هذا كله صوت موبايلها...عرفت المتصل من نغمته اغنية راشد الماجد ""وصيه""
هلي وان جارت الدنيا عليا أوصيكم على روحي وصية
أنا مسافر وخلو قليبي عندكم غصب عني ترى لا مو بيديا
اعذروني اذا سالت دمعتي و ذكروني اذا طالت غربتي

عرفت انها ريم اختها اللي ما جابتها امها وحبيبتها وصديقتها وحافظة اسرارها 
العنود ردت بسرعه: الووو ريوم الحقي علي"وسكر ت السماعه"
ما كان فيها أي حيل تتكلم..كان ودها بحضن يواسيها ومحد راح يفهمها كثر ريم
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم كانت حاسه ان في العنود شي عشان كذا اتصلت عليها..وبعد ما سمعت جملتها صدقت احساسها واخذت عبايتها وعلى طول راحت لها..
بعد دقايق وصلت بيتهم وضربت الجرس...
ودخلت سيده على غرفة العنود..وفتحت الباب بقوه...
ريم: العنود......وش فيك؟؟
العنود بسرعه قياسيه قامت على طول لحضن ريم تفرغ كل همومها على صدرها...
ريم خافت عليها ما تدري وش فيها: عنوده تكلمي يا قلبي..خوفتيني عليك..تكلمي...
العنود: خلاص يا ريم انا انتهيت...العنود انتهت ياريم..
ريم بكت: وش تقولين يا العنود....وش فيه طلال..
العنود عرفت ان ريم من جد هي الوحيده اللي ممكن تعرف وش فيها...
العنود: طلال يا ريم طلال..
ريم: العنود اهدي وتكلمي مثل الناس..
العنود صرخت: طلال يحبنبي يا ريم وانا ابعدته"وقامت تدور بالغرفه منهاره" ابعدته بنفسي...قالي احبك..قلت له ما أكن لك إلا الأخوه..عرفتي ش فيني الحين...قالي احبك قلت له اختي عبير تحبك..عرفتي الحين وش فيني "وزاد بكيها" قالي انتي تحبيني قلت بس اختي تحبك...ليش ياريم كذا ليش يصير معاي كذا..
ريم دموعها سيل.. وبصوت اعلى منها وبتأنيب قالت: غبيه يا العنود..غبيه الولد يحبك تروحينه من ايدك ليش؟؟؟
العنود: واختي الي قلبها يتقطع هناك.
ريم بحزم: وقلبك اللي ينزف الحين..
العنود: بس انا ما ابي اخسر اختي.
ريم بقسوه: وهي عندها تخسرك عادي..
العنود بسرعه: لا ياريم..لو ان عبير في مكاني سوت مثلي واعظم..
************************************************** ******************************************
حبيته حب صعب وعسير ..
سلمت له قلبي من غير تفكير ...
قلت يمكن يقدر عله يفيد التقدير ...
ماشفته الا يوم وخانني فيه التعبير ...
بدل ما أقول له تعال قلت له سير ...
زعل علي ورحل وتركني بين همي أسير ...
بعدها سال على خدي دمع غزير ...
بكيت وبكيت وتكون من دمعي غدير ...
خطاي زلة لسان وغلط صغير ...
************************************************** ******************************************
في هذا الوقت كان الحديث اللي يدور مسموع من شخص مفروض ما يسمعه..شخص مفروض ما يعرف عنه أي شي...عبير عرفت السالفه سمعت العنود...سمعت كل شي..سمعت ردة فعل ريم..انصدمت تفاجأت ما توقعت ان العنود ممكن تسوي كذا...تدري ان العنود مضحيه وبشكل جنوني بس موالى هذا الحد...معقوله تضحي بحبها عشاني.."وقف كل شعر جسمها..واتهز كل جسمها.."وراحت بسرعه لغرفتها وهي تحس انها وحده انانيه ونرجسيه..وما تفكر الا بنفسها..كيف زعلت اختها من قبل عشان طلال وهذي اختها مزعله نفسها وموته قلبها وطاعنته بأيدها عشانها...كذا يكون جزاها...هذا جزاها يا عبير..تقابلك العنود بالتضحيه وتقابلك بالمعروف.. 
وجلست في غرفتها مع جلسه في تأنيب الضمير...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيـــــــت ابو فواز...
كان الكل جالس على الغدا ينتظرون طلال ينزل عليهم..
ابو فواز: فجر قومي شوفي اخوك تأخر..
فجر: ا نشا الله يبه..
طلعت فوق..فتحت باب الغرفه ما حصلت احد..ونزلت تحت..
فجر: يبه ما حصلته..
ابو فواز:كيف ما حصلتيه..ام فواز انتي شايفته جاي من الجامعه..؟
ام فواز: ايه شايفته...يمه وليدي وين راح..
نوف: ابتصل على موبايله واشوف"واتصلت"
وبعد ثواني....نوف: موبايله مقفل..
ام فواز قامت: يمه وليدي لا يكون صار عليه شي..
فجر قربت من عند امها: يمه اهدي ما فيه الا العافيه ان شا الله..
بدور: خالتي يمكن طلع واحنا ما شفناه..
ام فواز: يعني وين بيروح هالوقت مو من عوايده..
فواز: يمكن عنده شغله وطلع يخلصها...
لحظة سكون مرت على الكل بعدها سمعوا رنة التليفون..
فجر بسرعه راحت: انا بروح أرد...........الووو..
المتصل: السلام عليكم..
فجر نغزها قلبها: وعليكم السلام..
المتصل:هذا بيت ناصر بن عبدالله ال(...........)
فجر: ايوه هذا بيته.."وبلعت ريقها" مين معاي..
المتصل: معاك مستشفى(.......)..ولدكم طلال ناصر عندنا في المستشفى...
فجر صرخت فيه: ايش انت وش قاعد تقول...مستحيل...
سكر المتصل الخط في وجهها لانه متعود على مثل هالحالات..
فجر طاحت منها السماعه ..والعائله تستنى منها ايجابه تريح قلوبهم بس وجهها ما يبشر بخير...
ام فواز قربت لها: فجر انطقي من المتصل....
فجر لفت عليهم وعيونها تسبح فيها الدموع: يمه.....طلال........طلال في المستشفى..يمه يقولون طلال في المستشفى "وصرخت" يمـــــــــــــه طلال..
ام فواز انهارت عليهم...نوف ما تحملت الموقف واغمى عليها....فجر وبدور يحاولون يهدون انفسهم عشان يهدونهم..
ابو فواز وفواز انطلقوا للمستشفى اللي قالت لهم فجر اسمه..
بعد ربع ساعه انتشر الخبر عند العائله..الرجال كلهم في المستشفى عند طلال..والحريم جمعوهم في بيت ام فواز....
دخلت العوائل وحده ورى الثانيه واخر عائله كانت عائلة ابو ماجد..
اول ما دخلوا كانت عبير تصارخ بجنون: طلال وينه طلال...
راحت لها فجر: عبير اهدي وش فيك..
عبير: وين طلال يا فجر وينه ابيه.. ابي اشوفه...ابي اكلمه...ابي اقول له اشياء كثيره في قلبي..جيبيه يا فجر جيبيه"وحضنت فجر"
الكل انصدم من كلامها...وش ممكن يكون بينها وبين طلال...
دخلت العنود بعدها بعكس عبير تماما..العنود في هذي الواقف الجبل اللي ما يهزه ريح..الكل يستند ويعتمد عليه..لكن من داخل ما فيه الا اشلاء.بقايا شتات..ما فيه الا دمار والاحساس بتأنيب الضمير..صارت تطالع كل مكان بالبيت كل شي يذكرها بشي..هنا كان طلال يضحك..وهنا كان طلال يمزح معاها..وهناك طلال لما كانوا صغار يلعب معها..ما قدرت تتحمل اكثر من كذا بس الحين اللي حولها محتاج قوه ولازم تصير مصدرها..
دخلت بعدها ريم اللي اقل صلابه من العند ودمعتها على هدبها..
رغد فزت لاختها..وضمتها وهي تبكي..وريم وكأنها صنم ما تحس ما تتكلم ولا أي شعور مثل العنود كانوا يشابهون بعض ويعادون بعض في المشاعر..
رغد لفت على العنود:العنود وش فيك؟؟
العنود: روحي لاختك ما فيني شي..
عبير سمعت صوت العنود وراحت لها: العنود سامحيني الله يخليك..
العنود تطالع بأختها بحنيه: اهدي يا قلبي ما راح يصير فيه شي...
عبير تهمس في اذن العنود: احبه يا العنود احبه..
العنود دخلت هالكلمه مثل السكين في صدرها وطعنت فيه وطلعت..
"ليه تقولينها لي...ليه....انتي ما تحسين....ما تحسيييييييييييييييييين"
عبير: العنود لا تخلينه يروح مني..انا احتاجه..
العنود بدت تحس ان الجبل الظاهر لهم راح ينهار..وماودها انه ينهار: ما راح يروح يا قلبي...ما راح يروح راح يرجع لك..راح يرجع لعبير...
عبير تدري انها انانيه بكل الكلام اللي تقوله...بس هي ما عندها القدره انها تكون مثل العنود..ولا تقدر تتحمل مثلها: الله يخليك لي ياالعنود....و.....و...وسامحيني يا العنود..
العنود ما تدري ليش عبير تكرر هالكلمه كل شوي معقوله حست بشي...بس مستحيل..اجل على ايش اسامحها..
قطع عليهم صراخ ام فواز: اتصلوا عليهم خلي احد يطمنا عليه...
فجر: اوكيه راح اتصل...
كان فيه منهم اللي يبكي ومنهم المنهار واللي ثابت..
فجر اتصلت على فواز بس ما فيه شبكه..
رجعت ضغطت الازرار مره ثانيه وبعصيبه وقلة صبر..ومسك معاها.
ردعليها فواز...
فجر: فواز طمنا..
فواز: لسه في غرفة العمليات..
فجر بس تخيلت اخوها بين الاجهزه والالات الجراحه دخلت في عالم من الدموع: اوكي.."وسكرت السماعه ولفت علهم وهي تحاول ترفع صوتها" يقول لسه.....لسه في غرفة العمليات..
ام فواز رجعت تبكي مثل اول...والحريم يهدونها ..
بعد تقريبا ساعتين ونص...رن موبايل فجر......

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


الجــــــــــزء الســــابــع والثـــــلاثـــون...
""...الفصــــــــــل الثـــــــــانـــــــي...""

بعد تقربيا ساعتين ونص دق موبايل فجر..
فجر ردت بسرعه:فواز بشر..
فواز: الحمد لله الحين طلع من الغرفه..طمني اللي عندك..
فجر بصوت عالي ودها الكل يسمع: الله يبشرك بالخير..يله باي..
الكل سمعها..بس ام فواز حبت تتأكد: وش قال؟؟
فجر: قال انه الحين طلع من غرفة العمليات..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في المستشفى الكل على اعصابه وحاط ايده على قلبه...
بعد ساعتين ونص طلع لهم الدكتور...
ابو فواز: بشر يا دكتور...
الدكتور: انت والده..
ابو فواز بقلة صبر: ايوه..
الدكتور: والهو الولد احسن بس ما زالت حالته خطره..
ابو فواز:الحين ولدي وش فيه..
الدكتور: والله طلال عنده جروح طفيفه..و جرح عميق بمنطقة البطن وسوينا له عمليه وبأذن الله راح يتحسن..وعنده كسور في مناطق كثيره بجسمه..واحنا كنا خايفين على الراس والعمود الفقري بس الحمد لله طلعت سليمه..بس مازالت حالته مو مستقره ..
ابو مشاري: طيب ممكن نشوفه..؟
الدكتور: الحين هو مازال في تأثير البنج..وماراح تستفيدون شي فاتعالوا بكره ا نشا الله يكون صاحي...
ابو فواز: بس لازم اتطمن عليه..
الدكتور: بأمكانك انك تشوفه..بس رجاء لا تطولون عنده ولا تدخلون جماعه اوكي..
الكل: اوكي..
دخل ابو فواز واخوه فواز عنده..كان شكله يكسر الخاطر...شاب توه يفتح على الدنيا يكون بين اجهزه مثل هذي..منظر فضيع يوقف شعر جسم الواحد اذا شافه..طلال غالي عند الكل والجميع...وكان منظره مره مؤثر على ابو فواز ما تحمله وطلع.. فواز قرب من عند اخوه وحب راسه بعدين طلع..
دخلوا البقيه اثنين اثنين..تركي وسليمان دخلوا بعد اصرار عليهم ما يتحملون مواقف مثل كذا...
دخل تركي عنده ودمعته واقفه والعبره حاشرته في حلقه..ووقف جنبه..
تركي هاله منظر طلال وصار يكلمه من غير وعي: طلال تسمعني..طلال ابشرك جبت نسبه ترفع الراس..وكسرت راسك "وصار يهزه" طلال رد علي...
سليمان مسكه بتعب ودمعته واقفه على هدب عيونه: تركي اذكر الله..وش فيك..
تركي لف على سليمان: ليش ما رد علي..
سليمان بصعوبه يتكلم: تركي امش معاي..امش...
سليمان طلع تركي معاه..
تركي: سليمان خلني ابشره بالنسبه ..ما قلت له..
سليمان طالعه بأسى ..وبعدها اجتمعوا العيال حول تركي وسليمان..وصاروا يهدون تركي لان الموقف اكبر من انه يتحمله..
************************************************** ******************************************

والله ما يسوى أعيش الدنيا دونك 
لا ولا تسوى حياتي بهالوجود 
دامك أنت ألي رحلت 
وكيف بصبر عالبعاد 
وكيف 
بنثر هالورود عالبعاد وكيف بنثر هالورود.
ما وعدت إنك تقاسمني المحبة 
وتبقالي حب 
ولدروبي دليل 
بس البعد كان أقرب وأرحم حسب الله وحده نعمة الوكيـل. 

روح أنـا راضـي بغيابك يا حياتـي 
هاذي قسمة لي 
وهذا لي نصيب 
كل شمعة تضوي وتشرق حياتـي 
انطفيت ورحت في وقت المغيب...انطفيت ورحت في وقت المغيب..

والله ما يسوى أعيش الدنيا دونك 
لا ولا تسوى حياتي بهالوجود 
دامك أنت ألي رحلت 
وكيف بصبر عالبعاد 
وكيف 
بنثر هالورود عالبعاد وكيف بنثر هالورود
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&
بعد ما رجعوا الرجال وبقوا العيال بالمستشفى عند طلال..
كان الوضع قد هدى عند الحريم والبنات وخصوصا بعد ما طمنوهم وأوعدوهم ان بكره ومن الصباح راح يكنون عنده ..والرجال خلقوا لهم عذر بأن الساعه 8 والزياره ممنوعه..هذي حجه عشان الحريم يفقدون الأمل في زيارته اليوم اللي ماراح يستفدون منها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بالليل راحوا الحريم ورجالهم لبيوتهم وبقى البنات مجتمعين...
جالسين في غرفة فجر..اللي في حضنها صورت طلال كانت تطالعها بعدين حطتها على جنب..
فجر: عبير ....ابيك في موضوع..
عبير عارفه الموضوع ومتوقعه هالشي: تكلمي عادي...
فجرتتأكد: اتكلم عادي؟؟؟
عبير: خذي راحتك"وطالعت العنود"
العنود كانت منسدحه على رجل ريم..وريم تلعب في شعرها وتهديها بصمت وبكلام وبلغه ما يفهمها الا هم....لغة العيون...
فجر: عبير اقصد انا على الكلام اللي قلتيه اليوم..يعني انتي صادقه فيه..
عبير بثقه: ايوه كنت صادقه فيه..
فجر: يعني انتي تحبين طلال..
الكل طالع عبير ينتظر الاجابه اللي ابدا ما توقعوا ان عبير ممكن تحب طلال..وليش ما بين من قبل...بس عبير كانت تطالع العنود وكأنها تسألها اجاوب ولا لأ..
العنود فاهمه عبير..فا ارفعت كتوفها بمعنى انتي حره...
عبير وتحس ان بهذي الاشاره ارضت ضميرها: ايوه يا فجر احبه..
نوف مستغربه: عبير انتي تحبين طلال!!!!!طيب ليش ساكته..
عبير: توني اكتشف هالشي اليوم..
اكيد انتوا حاسين بشعور العنود الحين كيف تتألم وتعاني..اختها تحكي بكل ثقه عن حبيبها..وهي اللي لو بغت بأشاره منها حطمت كل هالثقه اللي تتكلم بها..
العنود تطالع البنات كيف تحمسوا مع عبير ويسألونها ..كيف حبيتيه..وش المشاعر اللي تحسينها...وتحس ان كل شي فيها..ضاق عليها البيت..ضاقت فيها جدران الغرفه..والوقت يحاصرها..طالعت بعيون ريم تبي عون ومساعده..
ريم بعصبيه: طيب خلاص سكروها سيره..عبير تحب وبعدين..
عبير ما انصدمت من كلام ريم لانها تدري وش موقفها: ليش ياريم ما انتي فرحانه لي..ماودك تشاركيني مشاعري...
ريم بأستحقار: على ايش افرح لك..على خيبتك..ولا على غبائك...
رغد: ريم وش هالكلام اللي تقولينه...
عبير: ما عليه يا رغد انا مسامحتها..وادري انها متضايقه عشان موضوع طلال..وهي على حق مفروض هذي السالفه مو وقتها..
ريم بتحدي: ولا راح يجي وقتها..
عبير ودها تقول لريم خلاص ارحميني ترى كفايه اللي فيني..طالعت العنود ولا كأن صاير فيها شي..حسدت العنود على اللي هي فيه كيف لحد الان ساكته..ما بكت..وما تحركت ولا كأنها متأثره بالمره..صح عيونها تحكي حزن العالم..لكن من الخارج..جسد بلا روح ..بلا احساس..بلا مشاعر..
رغد: بنات خلونا ننام عشان من بدري نروح لطلال..
الكل وافقها الراي وراحوا في نومه عميقه الا العنود وعبير وين يجيهم النوم..وعبير تدري بالعنود..والعنود تفكر بأحلامها الي طيرتها الرياح مثل الرماد..عبير هي الناراللي حرقت احلامها وهي نفسها الرياح اللي طيرتها بنفسها...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
صبــــــــــــاح الاحــــــــد,...
رجعوا العيال وراحوا الحريم والرجال بدالهم...
راح ابو فواز واستفسر عن حالة طلال اكثر..
دخلوا الحريم مع البنات لعند طلال اللي مازال نايم من تأثير البنج...
ام فواز تطالع ولدها وتبكي بصمت..قطعت قلوب اللي حولها..البنات كلهم ما تحملوا منظر طلال..والتعب باين عليه والسواد تحت عيونه..والاجهزه حوله...
العنود تتطالعه وتحس ضميرها ياكل قلبها اكل..واحساسها انها هي السبب بالللي صار لطلال ..لانها قست عليه..بس مضطره تقسى عليه عشان ينساها..
وبينما الحريم جالسين والبنات يسولفون سوالف عاديه...
صحى طلال: يمه.....يمه...
ام فواز فزت من مكانها بسرعه وراحت لعنده: سم يا بعد قلبي الحمد لله على سلامتك يا بعد اهلي كلهم..
طلال وعاقد حواجبه من الالم: وش صار..وش فيني..
ام فواز: الحمد لله على سلامتك يمه..
وجاوا الحريم وتحمدوا له بالسلامه وبعدهم البنات..
رغد: الحمد لله على سلامتك طلول..
ريم: ما تشوف شر يا رمز الشقا "وتضحك"
طلال ابتسم: تسلمين..
الهنوف ومها: الحمد السلامه معافى ان شالله..
طلال: الله يسلمكم..
فجر راحت باسته من خده: الحمد لله على سلامتك..خوفتني عليك..
طلال وبصعوبه يتكلم: خليني اشوف غلاي...
نوف راحت لعنده ومسكت ايده وباستها: حسبتك بتروح وتخليني..
طلال:وانا أقدر..
عبير قربت منه: طلال..الحمد لله على سلامتك..وما تشوف شر....
طلال: الشر ما يجيك "ويستنى اللي بعدها لانها اكيد راح تكون العنود"
العنود قربت وعينها بالارض ما تقدر تطالعه: ما تشوف شر يا ولد عمتي..
طلال يطالعها: الشر ما يجيك يا بنت خالي...
وقعدوا يسولفون عليه وهو ساكت لان امه مانعته من الكلام بس يسمعه..دخل الدكتور بعد ما طلع الكل من الغرفه وكشف عليه..
وقال انه تحسن عن اول..
وقعدوا عنده لما العصر...رجعوا الحريم لبيوتهم الا ام فواز والبنات جالسين معاه الا الهنوف ومها راحوا على بيوتهم... ولا طلعوا من عنده الا عالساعه ثمانيه بالليل..وبعد الويل...بعد ما جات الممرضه وطردتهم طرد..بس قبل ما يطلعون كلهم..
طلال: العنود...
العنود وقفت وماودها تقعد مع طلال لحالهم: سم..
طلال: تعالي ابيك بشي..
العنود طالعت ريم وبعدها عبير اللي سوت حالها مو مهتمه..بعدين قربت من عنده: سم..
طلال: سم الله عدوك... بس حبيت اقول لك..سامحيني على الكلام اللي قلته لك وانسيه ولا كأن صار شي اوكي..
العنود رفعت عينها عليه مصدومه..اللحين هو قاعد يعتذر عن خطائه..وخطائه انه حبها..
قالت بسرعه: انا اللي سامحني لاني قسيت عليك..
وطلعت بسرعه قبلا لا تطلع روحها من كلام طلال اللي مثل الملح على الجرح..يألم بالحيل..اكبر من ان يتحمله أي شخص..خصوصا من شخص حبته.يتأسف ويعتذر من انه اعترف للحبيب عن حبه ويطلب منه ان ينساها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جلس طلال في المستشفى اسبوع كامل..صار طلال يتحاشى العنود والعنود نفس الشي..لحد ما انقطعت العنود عن الزياره لانها تعبت..ما تتحمل تشوف طلال يصدها بالقصد...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
شجون جالسه تكلم فهد...
شجون: فهود وش رايك تجي عندي في البيت..
فهد: صدق!!!
شجون: ترى عندنا عيال يهبلون مثلك..
فهد: اوكي..اجيكم اليوم؟؟؟
شجون: ايوه ليش لأ..
فهد: خلاص ثواني وانا عندك..
شجون: يلا باي..
فهد: باي...
شجون: بأتصل على ريم ولا رغد تدبرني..."واتصلت"
شجون: الوو.
رغد: هلا والله وغلا..
شجون: اهلين..رغوده قلبي انا عزمت فهد لبيتكم .عشان مشعل وصديقه محمد..هم موجودين؟؟
رغد: ايوه موجودين..
شجون: اوكيه دقايق وجايتكم..
رغد: حياك الله يا قلبي..
شجون: تسلمين...باي.
رغد: باي..
راحت شجون لبيت خالتها ام مشاري..وبعد نص ساعه وصل فهد..
شجون فتحت الباب: فهوووووووود..
فهد ابتسم: شجوووونه..
شجون باسته من خده: تفضل يا قلبو..
فهد: هههههه تحسسيني اني بزر..
شجون: لا وش دعوه انت سيد الرجال..
رغد نادت مشعل..
مشعل:مين هذا...؟؟
رغد: هذا فهد اخو صديقة شجون..
مشعل: اهااا... اوكيه رايح له..
دخل مشعل وحصل فهد يسولوف مع شجون..
مشعل: السلام عليكم..
الكل: وعليكم السلام...
مشعل سلم على فهد: هلا والله..انا مشعل..
فهد: وانا فهد..
مشعل: هلا والله حياك الله..كيفك فهد..
فهد: والله تمام..
مشعل: تجي تجلس معانا مع العيال بدال جلسة البنات..
فهد: اوكي...
وراحوا....
شجون: رغد قلبي..تتوقعين بيتغير..
رغد: ا نشا الله..خليه كل يوم يجي...
شجون: ا نشا الله..بس هو تغير كثير..ما عاد صار يكلم البنات وهذا اهم شي ...والعيال اللي اكبر منه احس ان علاقته فيهم خفت كثير..ما عاد صار يتكلم عنهم مثل اول.,...
رغد: الله يتمم عليه ا نشا الله..
شجون: الا وين ريم..
رغد: في بيت عمي عند العنود..
شجون: سلامت وش فيها العنود..لها كم يوم ما جات المستشفى..
رغد: والله تدلع شوي..
شجون: بس اخر مره كان شكلها مره تعبان..
رغد تصرفها: لالا ما فيها شي مثل ما قلت لك تدلع..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم: انتي قررتي يا العنود..تحملي نتيجة قرارك..
العنود: ريم لا تحطين اللوم علي..
ريم: محد قال لك تقولين شي وانتي ما فكرتي فيه مية مره...مفروض يوم اعترف لك توقفين هنا وتراجعين حساباتك مليون مره مو ميه...
العنود: طيب الحين طاح الفاس بالراس وش اسوي..
ريم بقسوه عشان تقوي العنود: انسيه...الزمن كفيل انه ينسيك طلال وابوه بعد..
العنود: توقعين بأقدر....!!
ريم: قوي نفسك يا العنود..لا تصرين ضعيفه..خليك القويه..اللي ما يهزها شي بالدنيا كلها..ولا تتعثرين في اول مطب بحياتك....بالعكس هذا يدفعك قدام..كملي حياتك وشوفي مستقبلك ..وربك بعوضك ويعطيك على قد نياتك..
العنود ردت روحها شوي: ابيك تساعديني..
ريم: ابشري يا بنت عمي..ان شا الله مثل ما خليته يحبك راح اخليك تنسينه..اصلا شوفيه كيف الحين يتصدد عنك..
العنود: تدرين يا ريم وش اكثر شي تحسفت عليه..تحسفت اني ما تركته من البدايه..توقعت بقدر افكر بنفسي قبل اختي..توقعت اني هالمره بشوف مصلحة نفسي قبل الكل..بس اكتشفت اني ظلمت نفسي وظلمت الولد معاي.. هو اصلا ما كان منتبه لي.وانا من غبائي قربته بناحيتي...اصلا انا مالي ومال الحب..اصلا انا مفروض اجيب قفل واقفل قلبي...
ريم: صدقيني يا العنود اريح لك..
العنود: خلاص من اليوم ورايح..راح ترجع العنود الاولى..الاولى اللي قبل الحب والضعف..
ريم: بعض الحب ضعف..وبعضه يزيدك قوه..لكن حبك ما زادك الا ضعف والم..
العنود بأصرار: خلاص لا عاد تجيبين سريته..انا قررت انساه او اتناساه..واعيش حياتي..
ريم: بدون تضحيات جنونيه..
العنود تأكد وهي مبتسمه: وبدون تضحيات جنونيه..
ريم قامت وحضنت العنود: هذي العنود حبيبة قلبي..
العنود: والله من دونك ما ادري وش كان بيصير فيني..
ريم: انا وياك كل وحده تكمل الثانيه..
العنود: الله يخلينا لبعض..
ريم: هههه امين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نسيت ابشركم بشي..تركي جاب نسبة 95%..
وسليمان جاب 98% ما شا الله عليه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعد اسبوع من الاحداث طلع طلال من المستشفى واعتذر من الجامعه السمستر هذا عشانه مكسر كله...والعيال طول الوقت حوله ما يتركونه الا وقت النوم..

فهد صار صديق مشعل ومحمد وما يفارقهم ابد..

شجون حققت اللي في بالها وارتاحت..ومره فرحانه بفهد وما تناديه الا بأخوي..ومتهمته بكل شي بحياته وكأنها امه..

العنود تناست طلال وتحاول قد ما تقدر ما تفكر فيه وتقنع نفسها ان اللي بينهم انتهى وعدّى..

والبقيه على ما هم عليه...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فجر ما سكه موبايلها:شجون بأمرك الحين عشان تشوفين فستان زواجي..
شجون: صدق خلص..
فجر: ايوه ..الحين بروح اسوي بروفه وابيك معاي..
شجون: اوكيه استناك..
فجر: اوكيه باي..
شجون: باي..
وصلت فجر بيت ابو فيصل...شافت عند باب بيتهم بنت واقفه تكلم فيصل وتدلع عنده وتتميع ولازقه فيه..وفيصل يسولوف معاها..
فجر تحس ان عقلها طار من راسها..كيف فيصل النذل يقعد يحاكي وحده مثل هذي..
نادين بدلع ماسخ: فيصل انا احبك ..تروح تتزوج وحده غيري...
فيصل يحاول يضبط اعصابه قد ما يقدر: نادين بليز روحي لبيتكم واستري على نفسك ويكفي فضايح..
نادين: انت خنتني وغدرت فيني..
فيصل: تراك ماخذه في نفسك مقلب..
نادين: بس انامتأكده انك تحبني..
فيصل متعجب: انا احبك؟؟؟؟؟
فجر من ورى فيصل وما لحقت الا على اخر كلمه: اذا انت تحبها ليش تزوجتني..
فيصل اخر شخص توقع يسمع صوته الحين..صوت فجر.والتفت عليها مصدوم..
نادين تطالع فجر من فوق لتحت: وان شا الله هذي زوجتك؟؟
فيصل صرخ فيها: ناديـــــــــــــــن... اقول لك روحي بيتكم..
نادين بكت وراحت لبيتهم..
فجر تطنز: حرام كسرت بخاطرها المسكينه..
فيصل برجى: فجر انتي فاهمه الموضوع غلط..
فجر موصله معها: فاهمته غلط؟؟؟؟ وانا سامعتك تقول لها انا احبك..
فيصل: مو لانها قالت.... ..
فجر بعصبيه: لا تقعد تبرر لي..بس ابيك تجاوبني...ليش تزوجتني ما ادمك تحبها...عشان تذلني..عشان تكسر بخاطري..تكلم..
فيصل بحب: فجر انا تزوجتك لاني حبيتك..
فجر: وهذي وش تصير..ابي تفسير..
فيصل: هذي وش عليك منها..
قطع عليهم طلعت شجون من بيتهم وهي مستغربه: وش فيكم؟؟
فجر طالعت شجون بعدين فتحت باب سيارتهم: خلي اخوك يقولك"وسكرت الباب بقوه وراحت"
فيصل يطالع سيارة فجر لما راحت وضرب ايده بكف ايده الثانيه..
شجون مثل الابله..ضايعه بالطوشه: فيصل وش فيكم؟؟
فيصل طالع شجون بعدين دخل داخل البيت..ولحقته شجون.
فيصل راح وجلس على اول كنبه شا فها وسند راسه عليها وحط ايده على عيونه.."كيف فجرتروح مني بالبساطه هذي..ما صدقت على الله تحس فيني ..ترجع تتركني مثل ما كنت..."
شجون جلست حنب اخوها ومسكت ايده: فيصل قول لي وش فيها فجر..فهمني السالفه..
فيصل وخر ايده عن عيونه وتكلم بطفش: شافتني انا والمفعوصه هذي بنت جيرانا..
شجون منصدمه: نادين؟؟؟
فيصل وهو كارهها : ايوه جعل ربي ياخذها وافتك منها...استغفر الله..
شجون: واكيد فجر فكرت انك تحبها..
فيصل: ايوه وهذا اللي صار..
شجون: خلاص فصول انت اهدى وانا راح اتفاهم مع فجر..
فيصل بترجي ومسك ايدين شجون: الله يخليك فهميها السالفه..
شجون ابتسمت بثقه: ولا يهمك..وبعدين فجر قلبها طيب وتراح ترضى بسرعه..
فيصل: ما اظن بترضى بسرعه..
شجون: لا تخاف..فجر ما راح تروح منك..مع انها المسكينه جايه تاخذني اشوف فستانها..
فيصل ضاقت فيه الدنيا وكره الساعه اللي عرف فيها نادين: صدق!!!!..يا الله كله من هذي اللي ما تتسمى وجه النحس..
شجون: مو قلت لك خلاص خلي الموضوع علي..
فيصل قام بيروح غرفته: تراني اعتمد عليك..
شجون: اعقلها وتوكل..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فجر رجعت بيتهم والدخان بيطلع من راسها..قابلت نوف..
نوف: فجر وش صار على فستانك..وليش ما اخذتيني معاك يا النذله..
فجر والشياطين تنقز قدامه: لان ما راح يصير فيه زواج..
نوف انصدمت: كيـــــــــف؟؟؟ وش قاعده تخربطين..
فجر: مثل ما سمعتي..
وتركتها وراحت..
نوف: وش فيها هذي انهبلت وقعدت..خلني الحق عليها...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
شجون: ريم ابيك تساعديني..ادري ان فجر ما راح تقتنع الا بالويل..
ريم: خلاص راح نجتمع اليوم ونقنع فيها..
شجون: تسلمين يا بعد عمري..
ريم: العفو..
شجون: باي..
ريم: باي..
رغد: وش فيها فجر بعد..
ريم: متمشكله مع فيصل وناويه تطلق منه..
رغد طيرت عيونها: طلاااااااااق مره وحده.
ريم: شفتي عاد..
رغد: وش السالفه..
ريم حكت لها اللي صار..
رغد: صدق انها متهوره..
ريم: حكمت باللي شافته عينها..
رغد: يا الله وش هالمشاكل اللي تحاذفت علينا..
ريم: لاحظتي..نطلع من مشكله نجي في ثانيه..
رغد: تصدقين تعبت من اللي احنا فيه..احس اني نسيت ايام الوناسه والفله..
ريم: ما ادري ليه احس الحب هو اساس المشاكل..
رغد: لا هو اسباب السعاده..
ريم: ما اظن ان السعاده في الحب..
رغد: لوما كنا نحب بعض ما صرنا سعيدات..لو ما كنتي تحبين سليمان ما حسيتي بالسعاده معه ...لو ما كنا نحب البنات ما حسينا بالسعاده معاهم..
ريم: ياربيه هالحب غريب يتحكم في كل شي.
رغد: لا حياة بدون حب ولا حب بدون حياة..
ريم: صايره حكيمه..
رغد بثقه:من حيني وانا حكيمه..
ريم: في هذي صادقه..الله يكملك بعقلك..
رغد: ههههههه الله يسلمك...الله يعينا على فجر وش يقنعها..
ريم: أي والله...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بالليـــــــــــــــــــــــل...
البنات محاصرين فجر وقاعدين يقنعون فيها وهي مصره وما تبي الا الطلاق...

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@

الجــــــــــــزء الثـــامــن والثـــلاثـــون..
""الفصـــــــــل الأولـــــــــــــ""

البنات محاصرين فجر وقاعدين يقنعون فيها وهي مصره على رايها وما تبي الا الطلاق...
رغد: انهبلتي انتي...على طول طلاق يا فجر؟؟
فجر: اقول لك سامعته بأذني يقول لها احبك..
ريم: طيب انتي اسمعي السالفه اول بعدين احكمي..
فجر معنده: واضحه مثل الشمس ما يبيلها كلام..
شجون: والله يا فجر فيصل ما يحب غيرك..واذا كان يحبها من قبل خذاها هي مو انتي...
رغد: ايوه..صح كلام شجون يعني لو كان يحبها وشوله ياخذك انتي..
فجر: مدري عنه..واللي ادري عنه ابيه يطلقني وبس..
العنود بعصبيه: قسم بالله اذا ما سكتي يا فجير ترى بيجيك ذاك الكف اللي يصحيك..وش هالبهال اللي انتي عايشته..كل كلمه والثانيه طلاق وطلاق..تطلقي وفكينا..
عبير: بس لا تنسين فيصل وحبه لك شوفي كيف بغى يموت عشان يوصلك يا الهبله..
نوف: حتى انتي حبيتيه من كل قلبك..
الهنوف: حرام تضيعينه من ايدك.
مها: كان صادق معاك في حبه ولا يا فجر؟؟
فجر محتاره: ما ادري...ما ادري..بس ونادين..
شجون: نادين هذي وحده فيها مرض نفسي وأسألي ريم ورغد كمان هم يعرفونها..
رغد: ايوه يا فجر هي مريضه..عشان كذا فيصل يعطيها على قد عقلها..
ريم: لا تخسرين فيصل بتهورك يا فجر.
رغد: وعلى شي تافه بعد..
بعدها سمعوا صوت مسج من موبايل فجر..
************************************************** ******************************************
اناحسيت بالغلطه وجيتك اشيل العذربكفوف الخضوعي..
ماينشغل بالي عنك ثواني ولا انساك
اغمض عيوني عليك ومسكنك في وريدي
ياحياتي انا ووقتي وروحي والعمر نرخص ونفدى بسمة شفاك
طلبتك هاتي كفوفك وخلي ايدك بإيدي
~~~~~~~~~~~~~~~~~~~~~~~~~~~~~~~~~
كتبني الشوق في بعدك حروف تصرخ بهمي
وقلب ما نسى عشقك وذاق المر بغيابك
تعال يا شفا جروحي تعال يا جسد روحي
شاب طفل الشوق فيني وأرتكى وجدي وحنيني
تعال أخاف من العمى يصافح عيوني من كثر دمعي
تعال بسألك عني أبي أعرف أنا ويني ؟!
نسيت إسمي وعناويني وذكرتك بس يا نوري
وأنا معذور لو أنسى جميع الكون بفراقك
طلبتك خلي لا تقسى على من يعشق أهدابك
حرام الحزن يرسمني أحد لوحات جدرانه
وحرام الهم يطويني وأعيش بداخل أركانه
متى تحضني طيوفك متى تلملمني كفوفك
تعال بسألك أشياء كثيره حيل تشغلني
وش الشاعر بلا إلهام وش الموطن بلا حكام
وش الكاتب بلا أقلام وش العاشق بلا أحلام
وش الجملة بلا معنى بودي أنتظر ردك
ولكن شوقي مستعجل يقول إكتب إجاباتك
إجاباتي هي إني أنا الشاعر يا إلهامه
وموطن يرجي حكامه تروف بشعبك الهايم
أنا المشتاق وأنا العشاق وجملاتي بلا معنى
إذا ما كنت معناها بخيله هالمعاني
حيل
سقيمه كل كلماتي تعبت أرجيها توصفني
وتكتب ما جرى بحالي وجفت كل أحباري
قبل ما توصل المعنى قلبي ما قدر ينساك
وش أحكي لك وأقول حنين الشوق ذوبني
************************************************** ******************************************
البنات يطالعون فجر وهي تقرا المسج وعيونها مليانه دموع...
شجون: فيصل صح؟؟
فجر هزت راسها بالإيجاب...
رغد: حرام عليك تكسرين بخاطره...تراه يحبك ويموت فيك..
ريم: غبيه اذا تركتيه وخليتيه لغيرك..
العنود: تمسكي فيه يا فجر ولا تضيعينه من بين ايديك..
ريم لفت على العنود..تدري انها متحسفه قد شعر راسها انها ما تمسكت بطلال وحاربت الكل عشانه..
فجر ابتسمت: كأني رضيت..
البنات يصفرون ويصفقون: هووووووووه واخيرا..
فجر: بشرط...يجي ويراضيني..
رغد: لا وش رايكم نسوي حفلة صلح..
ريم: انا موافقه..
العنود: الله يعني في كيك واكل ..ياميييي..
عبير: هههههه وهذا اللي هامك انتي وبطنك..
العنود: احسن منك يا السودانيه..
شجون: متى نسويها؟؟
رغد: وش رايكم بكره في بيتنا..
البنات: اوكيه..
فجر: الله الله بالشي الزين..وانتي يا شجون لا تقولين لاخوك اني رضيت قولي له انه لازم يراضيني..
شجون: اوكيه راح اقوله..اجل تبين تذلين اخوي؟؟
فجر: اجل اذل نفسي..هو الغلطان هو يتحمل..
العنود: عاشت عاشت فجير..ايوه خلك كذا تعجبيني...
فجر: ههههههه اعجبك..
نوف: العنود لا تخربين اختي ترى بتطلق والسبه انتي..
العنود: احسن لها وشوله العرس توها صغيره..
فجر: عناد فيك ..بتزوج وارتاح منك..
العنود: تدرين لو انك ما زلتي مصره على الطلاق كان دفعتك قيمة الفاساتين كلها...
فجر: ههههه اجل الحمد لله ما تطلقت..
وبعدها كملوا البنات السهره ورجعوا لبيوتهم....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيت ابو فيصـــــــــل..
فيصل بلهفه: وش قالت..
شجون: هي ما قالت شي بس البنات قالوا ان بكره بيسوون حفلة صلح وانك لازم تجي وتراضيها...
فيصل: طيب بترضى..؟
شجون: ا نشا الله بترضى..
فيصل: تصدقين يا شجون اكتشفت اني اعشق هالبنت..نص يوم وهي زعلانه مني ما قدرت اتحمله..
شجون: هذا الحب وما يسوي..
فيصل: اهم شي ترضى عني ورتاح..
شجون: ا نشا الله...يله انا طالعه انام تامرني بشي..
فيصل: مشكوره يا شجونه..واشكري البنات بعد..وتصبحين على خير..
شجون: وانت من اهله...وما سويت الا الواجب وبعدين انت الغالي ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في بيـــــــت ابو فواز..
نوف: واقول لك عنيده تقول خلوه يطلقني..
طلال متحمس: ايوه وبعدين...
نوف: قعدنا احنا والبنات نقنع فيها لما رضت..
طلال بأهتمام: كل البنات...
نوف: ايوه كلهم..
طلال يبي يوصل للي في باله: وش قالت كل وحده منهم..
نوف: والله ما اذكر زين..
طلال: بنات خالي ابو ماجد وش قالوا...
نوف: العنود اتذكر انها قالت تمسكي فيه ولا تفرطين فيه ابد...
طلال: اهااااااا...
نوف: اقول طلال متى راح تفك الجبس اللي عليك؟؟
طلال: والله رجلي بعد اسبوع بس ايدي اتوقع اني مطول...
نوف: ايه الله يعينك...يله تصبح على خير...
طلال: وانتي من اهله..
طلعت نوف الدرج..الا دخلوا فواز وبدور ..توهم جاين من المطعم..
نوف وهي واقفه في نص الدرج: هلا بروميو وجولييت..
فواز: هلا بك نوافه كيفك..
نوف: تمام...كيفك بدوره..
بدور: تمام والله...كيفك انتي وفجوره العروسه..
نوف بتفكير: امممممم والله تمام..
بدور قربت من نوف: ليه صاير شي...
نوف: سالفه طويله اقولها لك بكره اوكي...
بدور: اوكي..
طلال يستهبل: فواز ليش ما اخذتني معاك..؟
فواز: واحد وزوجته طالعين..ياخذون واحد متكسر ليه...
طلال يتمسكن: انا اخوك.
فواز: وانا ما اعرفك...
طلال: كذا يا النذل....ما علي منك..بدور ليش ما اخذتيني معاك..
بدور تضحك: خلاص ولا يهمك بكره اخذك...
طلال: لا عطيني حلاوه مصاصه احسن..
بدور: ما ادري عنك...
طلال: امزح معاكم....اصلا انا اللي ما ابيكم..
فواز وهو طالع الدرج: يحصلك بس....
وطلعت بدور معاه: تصبح على خير...
طلال: وانتي من اهله...
جلس طلال يفكر بالعنود وليش قالت هالكلام وما طبقته على نفسها: الحين انا وش علي منها..هي ما تبيني حتى انا ما ابيها...اصلا انا ما كنت افكر فيها وشلون الحين سيطرت علي وعلى تفكيري.. هو حب؟...هو اعجاب؟...ولا نزوه؟...والله ما ادري....اووووف خليني انام احسن لي من التفكير...
وأخذ عكازه وراح غرفته المجهزه بالدور الاول..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اليـــــــــــوم الثــــــاني...
ريم ورغد يجهزون للحلفه...خلوا المجلس كله شموع وانوار صفراء..وحطوا طاوله وكرسيين...وعلى الطاوله اول شي مفرش ستان احمر بعدين عليه مفرش ثاني دانتيل احمر..وعليها شموع...وملوا المجلس كله ورد..وبالونات على شكل قلوب..وطلع شكله رهيب...
رغد: الله يجنن..
ريم: اكيد يا قلبي من افكاري..
رغد: اذا خلصوا حفلتهم الخاصه ..سوينا حفله جماعيه...
ريم: وين نحطها...؟
رغد: بالخيمه...وش رايك؟؟
ريم: يله خلينا نروح نجهزها..
رغد: يله...
وراحوا ضبطوا الخيمه للهبال..كلها بالونات وزينه وانواع الكيك والعصيرات..وجهزوا الاستريوا والسماعات علقوها في كل زاويه...
ريم: يالله تحمست..متى راح يجون..
رغد تعلق الزينه وخلصت: اوووووه..خلينا نبدل الحين..واكيد هم على وصول..
ريم: يله...
وصلوا البنات ورى بعض...
العنود: رغـــــــــد..رويم وينكم..
ريم هي نازله: هلا هلا والله وغلا..
رغد وراها: حيا الله من جانا..
العنود: الله يحيكم...يله وين حفلتكم...
عبير: اركدي يا المخفه..
العنود: وش عليك مني..
ريم: اول شي تجي العروسه والمعرس ويحتفلون لحالهم بعدين نحتفل مع بعض..
العنود:يعني مشااااوير..
رغد: بالضبط...
وصلت فجر ونوف...
ريم: هلا والله بالعروسه الدلوعه..
فجر: هههههه هلا فيك..
نوف: الله يعين فيصل عليها..
العنود: مسكين بيطلع له قرون..
فجر: هذا زوجك يا الخبله..
العنود: اجل بأر حم خلق الله وماراح اتزوج..
رغد: كلام..ونشوف بعدين..
وبعدها وصلت مها والهنوف...
واخيرا وصل فيصل واخته شجون..
شجون: وينكم يا اهل البيت..
رغد قامت لها: هلا والله بالشيخه..
شجون: هلا فيك يله المعرس ذبحني يبي يشوف زوجته..
رغد:دخليه المجلس...
شجون: طيب باتصل عليه"واتصلت".........فصول ادخل المجلس ..ايوه بتجيك الحين..اوووف خلاص قلت لك بتجي اوكيه باي...
العنود: يله فجير انقلعي لزوجك..
فجر: لالا هونت ما ابي ادخل لحالي تعالوا معاي..
العنود: يله يله بأجي معاك..
عبير: انطقي انتي...ويله فجير روحي وخلصينا..
شجون: ترى اخوي دقيقه زياده ما يتحمل عذبتيه..
فجر استحت: طيب انا رايحه ادعوا لي...
الكل: الله معاك..
العنود بهمس: رويم عساك حطيتي كاميرا بالمجلس...
ريم: بصراحه جات الفكره على بالي بس رغد طيرتها من راسي..
العنود: هالرغد بأذبحها الحين....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فجر طلعت ومعاها رغد للمجلس.. فجر تحس الارض ما عاد تقدر تشيلها..ورجولها تتصاقع في بعض..وترتجف كلها وميته من الحيا..
رغد فتحت لها الباب ودخلت فجر وسكرته...
فجر حصلت فيصل جالس وحوله البالونات والانوار الصفراء عاكسه عليه طالع شكله عذااااااب...فاوقفت رجولها..ما عاد تقدر تشيلها اكثر من كذا..
فيصل بس شاف فجر وقف في مكانه..اشتاق لها بالمرررررره..حس ان الدقايق والساعات والثواني بدونها مالها أي طعم..
فيصل: فجر..."وقرب منها.." تعالي اجلسي...ومسك ايدها لحد ما وصل للطاوله وسحب لها الكرسي وجلسها وبعدين جلس قبالها...
فيصل ما يدري وشلون يبدى بالكلام ومرتبك وحالته حاله: احم...فجر قلبي..انتي فهمتي الموضوع غلط يا عمري...اتمنى انك تسمعيني ولا تقاطعيني...
فجر والكلمات تطلع بصعوبه: صوصو...خلاص انسى اللي صار وانا راح انساه ..وماله داعي نذكره ..نبي نعيش يومنا وخلنا من الماضي..
فيصل اراتااااح وابتسم: يعني انتي راضيه علي..
فجر: ايوه يا قلبي...
فيصل مسك ايدينها الثنتين: ما تصدقين يا فجر ان حياتي بس بزعلك انقلبت فوق تحت..كيف لو رحتي وخليتيها يمكن اخلي روحي تخلي جسدي على طول...
فجر اتسعت ابتسامتها: بسم الله عليك..وبعدين انا ما اقدر اتخلى عنك..لانك وبكل سهوله انت روحي وحياتي...
فيصل: فجر وربي اني احبك..
فجر: وانا احبك..
فيصل: انتي سعيده معاي يا فجر..
فجر: السعاده ما تجي الا معاك يا قلبي...
وقف فيصل وقرب فجر منه وطبع قلبه على شفاهها..طاهره ومعبره عن الحب والهيام اللي بينهم...
فجر نزلت راسها من الحيا...
فيصل مسك كاسين عصير ومد لها واحد: يله شربيني واشربك..بس موت تكتينه علي..
فجر: هههه ليه شايفني خبله..
فيصل: والله انا المخبول بك..
ومسك كاس العصير وشربها..وهي نفس الشي..
فيصل: اممممم لذيذ لانه منك..
فجر: تسلم..
طبعا نسيت اقول لكم ان لاشي يخفى على البنات وخصوصا العنود وريم فا كانوا متابعين المسلسل من الاول...
العنود: شوفي....شوفي الوصخ وووووع...
ريم: غطي عيونك حرام تشوفين اشياء مثل كذا..
رغد: استحوا على وجيهكم وانزلوا...
عبير اللقافه ما كله قلبها: وش يسوون الحين..خلوني اشوف...
العنود: توك صغيره يا عبيروه...يؤ يؤ شوفي وش يسوي...
ريم: والله يا فجير ما انتي بسهله..وانتي يا عنيد غطي غيونك بس انا اللي اطالع...
رغد عصبت: قسم بالله اذا ما نزلتوا ..ترى بأتخذ معاكم اجراء اخر..
ريم نزلت من فوق الكرسي: اووف يا الله يا حبك للنذاله..
العنود نزلت بعدها: وووع..فجير ما ادري وشلون تتحمل هالاشياء..
عبير: ليش وش سوى..
العنود: يعني وش بيسوي...انتي افهميها.....
الهنوف: والله عيب اللي تسونه..تخيلوا انكم مكان فجر ما راح ترضونها....
العنود: لو انا مكان فجير ..ما سويت اللي سوته..
نوف: بعلم اختي..
العنود: انطقي بحرف..وشوفي وش يصير لك..
رغد: خلونا نروح الخيمه لحد ما يطلعون..
البنات: يله...
وجلسوا يستنون فجر وفيصل..لحد ما طلعوا..ماسكين ايدين بعض والابتسامه واضحه على وجيهم..فيصل طل في الخيمه...
فيصل: كلها بنات..
فجر: خلاص انت روح وانا بأقعد معاهم ومرني بعد ساعتين..
فيصل: اوكي قلبي باي..
فجر: باي...
ودخلت فجر: هاااااااااي..
العنود: هايااااات..وشو اللي بعد ساعتين..
فجر: فيصل بيمرني ونطلع مع بعض..
العنود: يا ليتنا ما صالحناكم كان ارتحنا..
فجر: وش هالنذاله..
رغد: بشري يا قلبي تمام..
فجر ابتسمت وتذكرت اللي صار وتوردت خدودها: ايوه تمام..
ريم: الله يوفقكم..
العنود تحاكي نفسها: اكيد بعد اللي شفته بيكون تمام..
فجر لفت عليها: ايش وش قلتي..
العنود: اقول من شفته ماسك ايدك وانا ادري انه تمام..
فجر: اهاااا..
نوف راحت وباست اختها: مبروك يا احلى عروس في الدنيا..
وبعدها قاموا البنات يزغرطون وشلغوا الاستريوا وبدى الرقص والهبال...
وقصوا الكيكه مع بعض وكل هذا مصور من كاميرا رغد..
وحضنوا بعض وبكوا وضحكوا ورقصوا وكل شي سووه..
مرت ثلاث ساعات سريعه وجاء فيصل واخذ فجر وراحوا مع بعض والبنات كملوا السهره..لحد ما انتصف الليل ورجعوا لبيوتهم..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مرت اسبوعين سريعه واعلنت سرعتها قرب زواج فجر..الكل تجهز والكل مستعد لان بكره زواجها من فيصل..
**********************************************
بيــــــــــت ابو فــــــــواز..
فجر: يمه خايفه.
نوف: عادي يا قلبي خوف طبيعي..
فجر: تتوقعين بكره بيكون زواجي حلو..
نوف: انتي اللي راح تحلينه..
فجر: تتوقعين كل شي بيطلع حلو..
نوف: اكيد بتكونين حلوه..
فجر: طيب تتوقعين في الزفه ما راح اطيح؟..
نوف تضحك على اختها: هههه لا ا نشا الله ما راح يصير لك شي..
فجر: اخاف يصير لي موقف محرج..
نوف : ماراح يصير لك شي..
فجر: طيب تتوقعين.......
نوف: خلاااااص يا فجر ما راح اتوقع شي وروحي نامي عشان بكره وراك زواج..
فجر: خايفه وشلون انام..
نوف: انتي روحي لغرفتك وانسدحي.وشيلي الافكار من بالك وراح تنامين..
فجر: طيب تعالي نامي معي..
نوف: اوكي راح انام معاك..
وطلعوا لغرفتهم ونامت نوف وتركت فجر....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يـــــــــوم الزواج...
فجر قايمه من صباح ..وراحت قاعة الزواج ومعاها نوف وام فواز..
البنات صحو بدري وراحوا لصالون واحد وسوو شعورهم ومكياجهم وكان بالمره حلووووو..
فيصل مسكين من امس ما نام بس يفكر..طلع لعند حلاقه الخاص وسوى تنظيف بشره وحلاقه ومساج والـــــخ...........
الحريم جابوا لهم كوافيره تجهزهم في بيت ابو مشاري عشانه اقرب شي للقاعه..
القاعه كانت مجهزه وخالصه وشكلها خيالي..كانت الفكره انها تكون كلها كرستالات فضيه كبيره وفي كل مكان..والكوشه كمان كلها كرستالات..وحتى كراسي الكوشه مرصعه بالكرستال..
كان كل شي فوق الخيال..وزواج اكيد الكل راح يتكلم عنه..وخصوصا باين فيه البذخ...
على الساعه ثمانيه خلصوا الحريم والبنات واجتمعوا في القاعه..
دخلوا غرفة فجر...
رغد: هلا والله بالعروسه..
كانت رغد لابسه فستان اصفر كريمي..اكمامه طويله ومسكر من عند الكف..وفي نفس الكم فتحه من عند الكف الى الذراع بعدين فتحه ثانيه من الذراع الى الكتف...ومن الصدردرابيه..ومن الخصر فيه حزام ذهبي ..وطويل وله ذيل حوالي متر..
دخلت بعدها ريم: مبروك يا عروسه..
ريم كانت لابسه فستان لونه احمر واسود مموج حرير.. من الصدرتوب بدون اكمام ..ومخصر على جسمها..وحزام فضي على الخصر..وقصير لحد الركبه من قدام وطويل من ورى..
دخلت بعدها العنود: الله يعينك يا فجر تحت كله ناس ومليان..
كانت لابسه العنود فستان اسود ..لاف على رقبتها ومخصر على جسمها وطويل ..وتحت الصدر كان فيه بروش فضي ويعتبر هادي ورايق..
وبعدها عبير: مبروك يا عروسه زغرطواااا..
كانت لابسه فستان تركواتز لف على الرقبه وفتحت الصدر على شكل سبعه كبيره ومخصر على جسمها وطويل..
وبعدها شجون: هلا والله بمرت اخوي...
كانت لابسه فستان سكري مع وردي..توب من عند الصدر وخصر على جسمها وحزام وردي ونهاية الحزام من ورى على شكل فيونكه..وقصير لحد الركبه..
الهنوف: منك المال ومنه العيال...
كانت لابسه فستان اخضر حرير مرررره نعوم وطويل..
مها: مبروك يا قمر...
كانت لابسه فستان فوشي مره هادي وناعم ومناسبها وطويل...
فجر: الله يبارك فيكم عقبالكم يا حلوين...
البنات بصوت واحد: امــــــين...
فجر: ههههه والله انكم مهبل..
رغد: فجوره طالعه تهبلين..
ريم: ايوه بسم الله عليك قمر...
نوف: حبيبتي اقري على نفسك والله اخاف الناس تصكك بعين...
فجر: الله يسملكم..
وجلسوا البنات عندها يونسونها..
فجر: وربي خايفه..
رغد: ماله داعي الخوف يا قلبي ترى كلها زفه..
فجر: الله يستر بس..
العنود كاتمه ضحكتها: امة محمد تحت الله يعينك..يعني تخيلي العيون بتكون عليك..
فجر وهي بتبكي: العنود تكفين لا تخوفيني..
ريم: العنود خلي عنك فجر وخلينا ننزل ونرقص وننبسط..
العنود: يله..
عبير: جايه معاكم..
رغد: انا بروح لخالتي ام فواز اكيد محتاسه..
نوف: حتى انا بروح مع امي..
فجر: اجل الهنوف ومها يجلسون عندي..
الهنوف: ابشري ما طلبتي شي...
نزلوا البنات...كانت القاعه مليانه حريم وبنات..وكانت عيونهم على البنات النازلين كل وحده تقول الزين عندي..العنود وعبير وريم اتجهوا للمنصه وانواع الرقص والطقاقه تشجعهم وهم يزيدون..
نوف ورغد راحوا لام فواز يساعدونها في استقبال الحريم والاشراف على الصبابات والخدم والتقديم...
جا وقت الزفه..اول شي بيزفون فيصل بعدين فجر..
طفت الانوار وتسلط نور ابيض قوي على البوابه...دخل فيصل وابوه وفواز وطلال..على اغنيه سريعه وطق جامد وسريع..البنات ما يدرون يطالعون فيصل ولا طلال ولا حتى فواز بس عارفين انه متزوج..طلال داخل بكل جماله الذبااااااح واللي محليه اكثر شي ربطة ايده الزرقاء اللي لافه حول رقبته..قعد يتميلح عند البنات..والبنات خاقين عليه لدرجه ان وحده صرخت بقوه"يقطع شكله يجنــــــن"..طلال سمعها ولف عليها وعطاها نظره خلاها تذوب في ارضها...
العنود وعبير محترقات..صحيح العنود تسوي نفسها ما عاد تهتم فيه بس شي غصب عليها..لحد الان ما قدرت تشيل طلال من بالها نهائيا..اما عبير ما تحملت وراحت لعند البنت وشرشحتها لما قالت بس والعنود فزعت معاها..
جلس فيصل على الكرسي وهو متوتر وخايف...ويطالع القاعه كلها حريم..وهو ما يحب مكان مليان حريم..وهذا الشي زاد من حدة توتره..صار يعدل شماغه كل شوي..يعدل البشت..يكح شوي..يحط ايده على فمه يحطها على جنب..بعدين جات لعنده امه وسلمت عليه وباركت له وقعدت تبكي ..وبعدها شجون.
شجون: مبروك فصول منك المال ومنها العيال...
فيصل: الله يبارك فيك..
شجون غرقت عيونها دموع: يا الها قد ايش مبسوطه انك تزوجت..
فيصل: هههه عقبالك..
وجات عبير والعنود ورغد ونوف وسلموا عليه وهم حاطين لثمهم ولابسين عبياتهم..
العنود: مبروك يا الغثه..
فيصل: الله يبارك فيك يا النشبه..
عبير: مبروك فصول وحط فجر بعيونك..
فيصل: الله يبارك فيك..وفجر بقلبي..
رغد: مبروك فيصل والله يوفقكم..
فيصل: امين والله يبارك فيك وبأيامك..
نوف وهي تبكي: مبروك فيصل وترى يا ويلك اذا زعلت اختي...
فيصل: ههههه ان شا الله اقدر اسعدها..
ووقفوا جنب الكوشه عشان بعد شوي راح تنزف فجر..
ريم جايه مسرعه: مبروك يا فيصل يا رمز الشقا..
فيصل: اللي يبارك فيك يا رمز الفقر..
ريم: ان سمعت انك زعلت فجر بكلمه...ترحم على نفسك..
فيصل : لا تحلمين بذا اليوم..
ووقفت ريم جنب البنات....
طلال واقف جنب العنود...والعنود متوتره من وجوده.. ما تقدر تتحمل حبها الاول جنبها..
العنو بهمس: عبير بدليني مكانك..
عبير: ليش؟؟
العنود: بدليني وانتي ساكته..
عبير: اوكيه..
وتبادلوا الامــاكن..
طلال انقهر منها..لهدرجه كارهته..فا حب يشوف هي نسته ولا تحاول تتجنبه عشان تنساه..
طلال بصوت هادي: اهلين عبوره كيفك..؟
عبير ابسمت وبتطير من الفرحه: الحمد لله تمام..كيفك انت.؟
طلال: ما دامك بخير اكيد انا بخير..
كان قاصدها يبي يشوف ردة فعل العنود..بس العنود ما تفوت عليها هالحركات وسوت نفسها ولا همها..
طلال انقهر منها لما ماشاف ولا أي تعبير على وجهها.....قعد يطالع عبير.........حس بمشاعر غربيه..بعدين بعد الافكار من راسه..بعدين رجع يطالع بعيونها ..يحس لها مكانه بقلبه من زمان بس كيف قدر ينسى هالمشاعر أو وش اصل هذي المشاعر..
طيب واللي احسه مع العنود وش يصير..حس نفسه بيدخل بدوامه لو فكر اكثر فا راح يستهبل على فيصل لحد ما تنزف فجر...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نوف راحت لاختها ودخلت عليها...
فجر اخترعت: يمــــــه ...انزف فيصل...
نوف: ايوه...والحين دورك..
فجر: اقول ودي اهون ا حسن لي..
الهنوف: فجر حبيتي كل شي راح يكون اوكي..
فجر: الله يسمع منك..
نوف: يله حبيبتي وقفي عند الباب عشان اعدلك..
فجر وقفت عند الباب بفستانها الابيض الكبير..كمان كله مرصع بالكرستالات وكأنها ملكة زمانها او اميره من عصر ثاني..توب من عند الصدر بدون اكمام,, وماسك لحد خصرها بعدين يكبر..مسويه تسريحه هاديه وناعمه ونازل شعرها يعني مو كله مرفوع..وحاطه الطرحه عليه بشكل حلو وانيق..
فجر تحاول تسيطر على نفسها..واللي وحويلنها يهدونها..
مها: عدي من واحد لما عشره بعدين خذي نفس عميق..
فجر: اوكي"وسوت اللي قالته لها مها لعلى وعسى يجيب نتيجه"..
بعد لحظات انفتحت البوابه الكبيره...
فجر وقف الدم في راسها..خافت وودها تتراجع بس خلاص الحين هي في الامر الواقع وما تقدر تهرب منه..تقدمت خطوه وحده طلب من المصوره...وبدت النغمات تعلى كان اول شي موسيقى هاديه تعبر عن جمال وروعة العروسه وتصميم الكوشه...وتقدمت ونزلت اول درجه وحولها خدامتين بلبسهم الابيض والاسود يعدلون فستانها ويساعدونها في ترتبيه..والمصوره كل شوي تقول لها طالعي هنا ابتسمي امشي..وقفي ..الخ...
فجر حست ان المسافه بعييييييييده على ما توصل لعند فيصل..
قطعت نص المسافه وعيون الكل عليها ..الكل يطالعها كانت من عصر غير عن كل العصور ..غاليه ثمينه يحسون وكأنها نجمه في السما صعبه احد يوصل لها..
بعد الموسيقى بدت قصيده من تأليف فيصل وصوته..فجر ما كانت عارفه عن هالقصيده شي..بس فيصل قد سمعها مره في الموبايل واخذ رايها..خنقتها العبره وهي تسمع صوت فيصل ومعاه صدى وموسيقى..ويمدح فيها.ويبين كيف انها بعيده بعد السما وان محد قدر يوصلها بس هو وصلها بشوقه وحبه لها ويحمد ربه على النعمه العظيمه اللي اهدها له اللي هي فجر...فجر طالعت فيصل بعيونها ودها تركض له وتضمه..بس اكتفت انها تطالعه وحبه يزداد بقلبها بكل لحظه بكل ثانيه ويزيد اصرارها بتمسكها فيه وتعلقها به...
وصلت واخيرا فجر لعند اول درجه للكوشه ..فيصل يوم شافها تلخبط كيانه..انعفس فوق تحت..كانت جميله روعه خياليه وجهها كله طفوله وبرائه ممزوج بالانوثه والشباب..يراقبها كيف تطلع الدرج وكيف ترفع عيونها علي الكاميرا..كيف متوتره..طالعته ابتسمت له وهو ابتسم لها لا شعوريا..كملت فجر الدرجتين الباقيه..
قرب فيصل منها ومسك ايديها..وقفها جنبه وهو يطالعها من فوق لتحت يبي يشبع عيونه منها.. وكأنه خايف تكون سراب اذا اقترب منها ابتعد..
فجر منزله عيونها وميته حيا وخصوصا قدام الجمهور الغفير من الناس اللي منهم يحبها ومنهم يكيد لها..
فيصل طبع بوسه على جبينها: مبروك يا بعد دنيتي انتي..
فجر: الله يبارك فيك..ومبروك لك بعد..
فيصل: الله يبارك في حياتك وايامك..
وجلسها بعدين جلس..وصورتهم المصوره كم صوره وخلت الباقي بعدين..
جات ام فواز وسلمت عليها وماسكه دمعتها..
ام فواز: مبروك يا قلبي والهو يوفقكم ان شالله..
فجر: الله يبارك فيك يمه..
ام فواز: فيصل حط فجر بعيونك تراها غاليه..
فيصل: ابشري خالتي وانتي ما طلبتي شي اصلا فجر بعيوني..
نوف تبوس اختها: مبروك حبيبتي..
فجر: اللي يبارك فيك..
جاء ابو فواز وسلم على بنته وبارك لها...وفواز نفس الشي..وبدور والبنات وطلال...
بعدين بدى الطق وصاروا نوف وشجون يرقصون ..وطلال وفواز وابو فواز يعرضون..
العنود وعبير وريم ورغد واقفين يتفرجون..
فجر تطالعهم ودها تبكي وشلون بتفارق اهلها وما تصبح ولا تمسي عليهم..
ام فواز..خلت شوط خاص لطلال يرقص فيه..
ورقص طلال وطلع مواهبه والبنات اللي جالسين على الطاولات يصفرون..اخد طلال ايد نوف ورقصه معه..
عبير بقهر: شوفي كيف البنات يطالعونه..
العنود: جعل عيونهم تفقع..ولا يشجعونه وهو يزيد..
ريم مبسوطه: يهبل ولد عمتي والله ياخذ العقل..
رغد: بسم اله عليه لا يصكونه بعين هالمفاجيع..
وبعد ما خلصوا استهبال وطلعوا الرجال وما بقى الا العروسين..
وبعد دقايق طلعوا فجر وفيصل لغرفة التصوير..صورت اول شي العائله كلها بعدين طلعوا وخلوا المعاريس يصورون على راحتهم..فجر تمنت الارض تنشق وتبلعها في ذيك اللحظه وبغت تقوم وتجلد المصوره اللي كل شوي تقول لها سوي حركه العن من الثانيه..وفيصل صح متوتر بس مبسوط...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف: رغوده طالعه اليوم تهبلين اكيد الحريم خطبوك..
رغد: تكفين لا تذكريني قلبوا كبدي هالحريم..كل شوي وحده سألتني انتي بنت مين..لدرجه بغيت احط لوحه واكتب"انا رغد بنت عبد العزيز"
الهنوف: ههههه والله تسوينها..بس لو يدري اخوي تركي كان ينجلط..
رغد تعكر مزاجها من يوم جابوا طاري تركي: ايوه..
الهنوف حبت تغير السالفه لانها تعرف صديقتها وش راح تفكر فيه: اقول خليني اروح اتميلح عند هالعجايز عسى وحده تعجب فيني وتخطبني...
رغد حطت ايدها على خصرها: ومشاري اخوي..
الهنوف بعفويه: مشاري في قلبي..
رغد: اجل في قلبك وعقلك وحركات..
الهنوف ابتسمت: اقول اروح ارقص احسن لي..
رغد: بجي معاك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود: ريم والله بغيت اموت قهر وش اسوي..
ريم ببرود تكلم العنود عشان ما تلين: هذا الشي اخترتيه وتحملي نتيجة افعالك..بعدين انتي قلتي بنساه..خلاص لا عاد تفكرين فيه ولا بحركاته..وترى كل اللي سواه يبي يغيضك لانك رفضتيه..
العنود: لو انتي شفتي عبير كيف مبسوطه كان عرفتي ليش انا سويت كل هذا..
ريم: عبير مبسوطه وانتي؟؟
العنود: انا سعادتي من سعادة اختي..
ريم: اجل لا تجين وتشكين لي مره ثانيه..
العنود تنرفزت: ريم ليش تعامليني كذا....؟
ريم لفت عليها: لاني احبك يا العنود وما ودي تعانين مع هالطلال..
العنود: اقول قومي خليني اروح استهبل مع وحده من هالعجز واطلع الشيب في راسها اكثر ما هو طالع واحط حرتي فيهم..
ريم: يله وانا معاك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وليد: مشاري وش رايك ندخل عند الحريم ونرقص شوي ونطلع..
مشاري:..........................

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@


الجـــــــــــــزء الثـــــــــــامـــن والثـــلاثـــون...
""الفصــــــــــــــــل الثــــــــــــــــانــي""
وليد: مشاري وش رايك ندخل عند الحريم ونرقص شوي ونطلع..
مشاري: انا ما عندي مانع بس اسأل الشباب وشف..
وليد: سليمان وتركي وماجد ما راح يقولون شي..
مشاري: اجل يله...ضبطنا مع الحريم..
وليد متحمس: ابشر..."واتصل على عبير"...الووو
عبير: هلا والله..
وليد: اقول وش رايك ندخل عند الحريم ونستهبل..
عبير: والله ناسه يله تعالوا..
وليد: يله جايكم..
وليد: يله يا عيال...
العيال: يله...
عبير قالت لطقاقه ان العيال راح يدخلون عشان اللي تبي تتغطى تتغطى...وبلغت البنات...
ريم مبسوطه: رغيد بيدخل سليمان..
رغد: احلفي واصدقك..
ريم: يا الهو مبسوطه والله مبسوطه..
ثواني ودخلوا العيال كلهم..
دخلوا دخله لها هبيته...مشاري وجنبه وليد ووراه ماجد وسليمان وتركي..
وكل واحد يقول الزين عندي..والبنات بعد ما ارتاحوا من جمال طلال اللي يقطع القلب يجون هذولا ويكملون عليهم..
البنات وافقين على المنصه يستنونهم..
وطلعوا العيال المنصه وبدا رقص على "يا دار"
العيال يرقصون والبنات يصفقون ويصفرون..
مشاري مسك ايد رغد ورقصها معه...رغد دخلت مع مشاري في الجو..وبعدها البنات تجروء وطبوا وبدى الردح على اصوله..
ريم تطالع سليمان اللي يرقص مع اخته مها ومبسوط لها...
رغد ترقص مبسوطه على الاخر..الا صدم ظهرها بظهر شخص..لفت عليه هو لف عليهه..
رغد: وليـــــــد!!!
وليد يطالع عيونها وهو منهبل عليه: مـ ..معليش اسف..
رغد تحس الدنيا وقفت ..الساعه وقفت..الاغاني وقفت..كل شي وقف وهي تشوف عيون وليد تطالعها بحب وشوق..لفت على طول تدور تركي بعيونها..وهو الوحيد اللي ما وقف ويطالعها بعيونه وكيف بتاكلها الغيره..قطع عليهم اللحظات هذي صوت مشاري..
مشاري: رغد يله وش فيك وقفتي.
رغد: تعبت خلاص.."وراحت تطالعهم من بعيد"
رغد تفكر في حياتها كيف انقلبت فوق تحت" ليش الدنيا ماهي قادره تسعدني ..لا بحب ولد عمي ولا بحب ولد الناس..كل ما قلت الفرج قرب لقيت المصايب تزايد علي...كل ما قلت احب تركي يطلع لي وليد ويقول انا..وكل ما لقيت نفسي اميل لوليد يطلع تركي ويقول انا..ليش انا...ليــــــــش.."
خلصت الاغنيه ..ونبهها صوت الطقاقه..هذا اهداء خاص من وليد لبنات عمه رغد وريم..
رغد انصدمت تدري انها لها بس ريم كذا تسكيته للكل..طالعت وليد وهو مبتسم لها بحب..لفت على تركي ونفس الصدمه لقته يطالعها ويطالع وليد بنظرة كره..
"ليش يا وليد ..ليش.."
العيال كلهم انصدموا من وليد ومن حركته..وليش يهدي لهم اغنيه..بس ما حبوا يتجادلون الحين...البنات يطالعون رغد ويبون منها تفسير..
*******************************************
هلي لاتحرموني منه..
هلي لاتبعدوني عنه..

مثل ماهوه قطعة مني.....انا تراني قطعة منه...

يقولون: تحبه ..؟

أموت أنا.....أدوخ أنا......والله ميت فيه.......

تحبه....؟ بعقلي و قلبي وروحي ياعلني ماابكيه....

هلي تكفون خلوني معه ولاتلوموني....

هلي ماأريد أنا غيره ولايغني أحد عنه,,,,,

هلي....الله يسامحكم إذا ماكان عاجبكم...هلي مليت ناطركم..هلي تكفون طالبكم.........

أحس بشوفه الجنة,,,,,,,,,,,,

حشا ماكنت له جاحد....ولا أحب من طرف واحد....

شكيت( لراشد الماجد) وبسببكم ياهلي غنى,,,

هلي لاتحرموني منـــــــــــــــــــــــــــــــــــه,,,,
**********************************************
وليد يرقص ويأشر لرغد وعلى نفسه ويغني مع صوت الطقاقه وهو هايم ومبسوط..رغد ما بعد استوعبت اللي صار..كيف يتجرأ..كيف هو جرئ بزياده..وتركي ومشاعره...لفت على تركي ورحمته كيف انكسر خاطره وكأنه وده يستسلم ويفتح الطريق قدام وليد..رغد جوات نفسها ودها تروح تسكت الطقاقه وتوقف ليد عند حده..هو بالحركه هذي قاعد يحدد مصيرها وكأنها مالها غنى عنه..او واثق من انها تحبه..
وليد عارف ان رغد ما تحبه بس يبي يبين لها انه يعتقد انه تحبه عسى ترحمه وتشفق عليه وصدق تحبه..كان حاس بصدمه رغد وكيف قاعده تطالع تركي بعدين ترجع تطالعه وكأنها تقول "ليش سويت كذا"
رغد ما تحملت اكثر..نظرات البنات..نظرة الهنوف..نظرة تركي..نظرة اخوها مشاري..ونظرة الناس..رفعت فستانها بأطراف اصابعها و مشت ونزلت المنصه وقطعت الممر الطويل ووقفت عند البوابه تستنى وليد..
العيال بعد الاغنيه قرروا يطلعون..وريم لحقتهم عشان اختها رغد..
وصلوا العيال عند البوابه اللي وافقه عندها رغد..
وصل ماجد وهومفتشل من حركة اخوه اللي ما ادري وش تبي..ومشاري نفس الشي وطلعوا..تركي قبل لا يطلع..
رغد: تركي انا اسفه..
تركي انبسط لكلمتها معانتها انها ما رضت على حركة وليد ولا عجبها الوضع: لا تعتذرين يا رغد اللي مثلك ما يعتذر..
رغد: تسلم..
وطلع تركي..
جاء وليد بيطلع يتحاشى نظرات رغد..
رغد سكرت الباب بقوه وبحزم: لحظه...
وليد وقف هو ما يطالعها ماله عين: امـــــري..
رغد بأمر: طالعني..
وليد التفت على رغد..
رغد وهي ضابطه اعصابها لاتنفجر فيه: انت بأي حق تهديني اغنيه..وتحدد مصيري..
وليد بأبتسامه واثقه: بحق اني احبــــك..
رغد عصبت: بس انا....اما ما احـــــــــــــــــــــــ
وليد حط ايده على فم رغد وبترجي: لا تقولينها تكفين يا رغد لا تقولينها..عشان خاطري لا تقولينها..اذا قلتيها ضاع الامل اللي انا حاطه...اذا قلتيها اضيع انا...انا بدونك ما اقدر اعيش.تعرفين يا رغد ما اقدر اعيش..انا عايش بحبك..وراح اعيش لحبك..لا تخذليني يا رغد..
رغد تجمعت الدموع بعيونها..ترحم وليد وما تقدر تقسى عليه..سحبت ايده من على فمها: وليد انا ما اكرهك..ولك مكانه بقلبي بس مو المكانه اللي انت تبيها..افهمني يا وليد..
وليد: انا اللي افهمه انك لي..وما اقدر اتخلى عنك..وانتي ما راح تتخلين عن ولد عمك..
رغد رجعت عصبت هذا بأي حق يحدد اللي يبي: وليد قلت لك لا تتدخل فيني..
وليد: قبل لا تحددين مصيري فكري فيني زين..وتذكري ان عندي مشاعر وقلب مثل ما هو له قلب...
رغد فتحت الباب تبي تطلعه من القاعه ومن حياتها..وطلع وليد...بس ياترى طلع من حياتها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان واقف وجنبه ريم اللي كانت جايه عشان اختها بعدين دقتها سوالف مع سليمان..
سليمان: يله ريوم باي وتراك اليوم طالعه تهبلين..
ريم: تسلم وانت بعد تهبل..
سليمان: باي..
ريم: باي..
وبعدها ذكرت ريم رغد وراحت لها...
ريم: وش قلتي له..
رغد: ما قلت له شي هو اللي قال وزاد الطين بله..
ريم: يعني ما استدفتي من وقفتك معاه..
رغد وهي تدق بالحكي:لا بس انت اللي استفدتي..
ريم حست بنغزت اختها بالكلام وصرفت الموضوع: انا رايحه للعنود..
رغد: روحي...ويا اليت روحي تروح...استغفر الله وش قاعده اقول انا...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل وفجر بعد ما خلصوا تصوير..ركبوا سيارتهم..فيصل وجنبه فجر ..وطلال يسوق فيهم وجنبه فواز..ووصلوهم الفندق وراحوا..
دخلت فجر السويت حقهم وفيصل كان تحت يسوي بعض الاجراءات..طالعت نفسها بالمرايه واخترعت من شكلها..لان البكي لعب فيها..تذكرت كيف تعلقت في امها اللي تبكي وهي تبكي..بعدين جات نوف وضمتها وجلسوا يبكون..وكملوا عليها البنات..اخذت منديل لازالة المكياج ومسحت الكحل السايح على خدودها وضبطت مكياجها..وفسخت عبايتها وجلست على الكنب الموجود على الصاله تنتظر فيصل...
ثواني ودخل فيصل: ها قلبي تأخرت عليك؟
فجر لفت عليه: لا عادي..
فيصل جلس جنبها وهو فرحان ويقول في نفسه" واخيرا صرتي لي"...:تصدقين يا فجر لو لقعد ابارك لعمري بزواجي منك سنين ما تكفي..
فجر ابتسمت ونزلت راسها: تسلم والله...
فيصل مسك ايدها وباسها: ماني مصدق اننا اجتمعنا تحت سقف واحد..
فجر: الحمدلله اللي جمعنا..
فيصل رفع راس فجر ولفه لجهته يبي يكحل عيونه بشوفتها: اليوم طالعه قمر يا قلبي..وخفت من الناس لا تحسدني عليك..
فجر وهي تطالع عيونه: الله يسلمك..
فيصل يستهبل: يعني مطولين كذاا كلمه ورد غطاها..
فجر تفشلت: يعني وش تبيني اقول..
فيصل: اول شي قومي بدلي هالكبير(يقصد الفستان) اللي عليك احس انك ضايعه فيه..
فجر ضاق صدرها: يعني مو حلو..
فيصل يضحك: الا يا قلبي حلو..بس ابيك تاخذين راحتك وذا مشا الله وش كبره..صاير حاجز بيني وبينك..
فجر قامت من الحيا بسرعه: اوكيه راح اغيره..
ودخلت الغرفه وسكرت الباب وقفلته وتسندت عليه..تبي تاخذ نفس..
فجر: يمه قلبي بيوقف...آآآه يا فيصل ذبحتني جننتني يهبل يا ناس يجنن..
تنهدت وراحت لعند الدولاب اللي حاطه فيه كم قطعه لما حجزوا الفندق..اختارت فستان حلو ولبسته..
كان لونه لؤلؤي..لاف على الرقبه وفتحت الصدر كبيره..ومزوم من عند تحت الصدر بكرستاله ذهبيه كبيره..بعدين وسيع وطويل..
فكت الطرحه.. وهي اساسا مسويه تسريحه بسيطه عشان كذا..الميك اب حقها منسب للفستانها..تعطرت..وقررت تطلع بس خافت وجلست على السرير...وفكرت تتصل على رغد ونوف يطمنونها..اول شي اتصلت على نوف...
فجر: الووو هلا نوافه..
نوف مصدومه: وش تبين..
فجر كاتمه ضحكتها: وش فيك؟؟
نوف: اقصد وين فيصل..
فجر: انا دخلت ابدل الحين بطلع له..بس قلت اتصل عليك اخذ طاقه بعدين اطلع..
نوف تضحك على هبال اختها: يله جاااااااري الشحن...
فجر كاتمه صوت ضحكتها: لا تخليني اضحك بعدين يقول عني مجنونه تضحك لحالها..
نوف: طيب يله روحي لزوجك..وخلك ثقل..
فجر: ليش شايفتني خفيفه...
نوف: انتي فاضيه للهواش يله روحي لزوجك..
فجر ابتسمت: سلمي لي على امي والبنات..
نوف: يوصل..
فجر بسرعه: وعلى اخواني..
نوف: انتي بتهاجرين..
فجر: لا اخاف يذبحني هالفيصل من الحب..
نوف: ههههه والله انك مفوته..يله باي..
فجر: باي..
بعدين اتصلت على رغد..
رغد تطالع الاسم مصدومه: اووووو فجيييير..
فجر تضحك: ههه هلا والله.
رغد: وين فيصل عنك؟؟
فجر: حطيت له منوم وافتكيت منه..
رغد: لالا بجد وينه..
فجر: دخلت ابدل بس خايفه اطلع عليه مستحيه..
رغد: هههه عادي يا قلبي اول الايام بس بعدين تتعودين..
فجر: بس هو جرئ..
رغد بعفويه: بس ما هو اجرئ من وليـــــ..."وعضت على شفايفها وسكتت"
فجر ما سمعت: من مين..؟
رغد: الا اقولك لبستي الفستان اللي قلت لك...
فجر: ايوه لبسته وطلع يجنن مشكوره يا قلبي...
ريم مرت من عند رغد: مين تكلمي..
رغد: لحظه...فجوره..
ريم منصدمه: فجر ما غيرها...
رغد: ايه...
ريم: سلم لي عليها وقولي الله الله بمقطع الفديو اول يوم زواجها..
رغد على نياتها: طيب...الوو فجر..
فجر: هلا..
رغد: تقول لك ريم الله الله بمقطع الفديو وما ادري ايش..
فجر: قولي لها في الحلم..
دق فيصل الباب...
فجر اخترعت: يمه هذا فيصل..
رغد: سمي بالله وخلي الوضع عادي واذا خفتي اذكري الله وان شا الله تهدين..
فجر: اوكي باي..
فيصل: فجوره انتي حيه ولا ميته..
فجر راحت وفتحت الباب..:لا عايشه...
فيصل يستهبل يبي يشيل الحيا: على بالي خديجه..
فجر توها بتقول هـ هـ هـ بايخه بس تذكرت انها عروس وسكتت....
فيصل يطل في الغرفه: وش قاعده تسوين..تخيطين الفستان اللي عليك..
فجر:لا ...بس قعدت اعدل مكياجي..
فيصل: تهبلين بلا شي..يله تعالي..
فجرراحت وراه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فــــــــي القاعـــــه..
شجون: فهوود انت حاضر الزاوج..
فهد: ايوه انا برى مع مشعل..
شجون: ادخل ابي اشوفك..
فهد: اوكي..
دخل فهد ومعاه مشعل ..محمد ما جاء معاهم ما يحب الحريم..
لين شافت مشعل وبدون محمد على طول طارت لعنده وسلمت عليه وباسته..
لين: شعولتي اشتقت لك..
مشعل مسوي نفسه شي: حتى انا..يا الله مغبره وينك من زمان عنك..
لين: على قولت امي كبرت..
مشعل يتطنز:لاااااا من متى..
لين: ما ادري عنها...
شجون راحت لعند فهد: فهووود قلبي..
وسلمت عليه..
فهد: هلا والله بشجونه.."وطالعها من فوق لتحت" طالعه اليوم باربي كأنك عروسه..
شجون: تسلم يا قلبي عيونك الحلوه..
فهد يستهبل: فيه بنات...؟
شجون: وش قلنا..
فهد يضحك: امزح معاك..
شجون: يا حلوك وانت كاشخ بالثوب والشماغ..
فهد: قعد ساعه مشعل يضبطني..
شجون لفت على مشعل لقت لين شوي وتذوب عليه:مشيـــعل..
مشعل لف على شجون: هلااااااااا والله..
شجون: بسم الله عليك طالع مزيون..
مشعل: من حيني انا مزيون بس دوري لي مره..
ماحس الا وضربه أليمه في ظهره..
لين: وانا وين رحت...
شجون: ما يمديك..مسوين لك عقد احتكار للأبد..
مشعل يفرك مكان الضربه: أي..شويه عقد احتكار..
فهد: اقول لين اسحبي عليه وتعالي عندي...
لين: انا حطيتك بقلبي وعد...وماني للوعد خوااان...
فهد:على ابيات الشعر انا ما اقدر..مشعل خل لين بعيونك..
مشعل:لا توصي حريص..هي بقلبي وعيوني بعد..
اسحت لين من كلام مشعل..وهي مرتاحه ان محمد مو موجود عشان تاخذ راحتها..بس مافي شي يدوم على حاله...جاء محمد مسرع وجر مشعل معاه وطلعوا اخذوا معاهم فهد..وشجون ميته ضحك عليهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مشاري بحزم: ممكن اعرف يا وليد سبب اهدائك لخواتي الاغنيه..؟؟
وليد مرتبك: لانهم بحسبة خواتي..
مشاري: طيب كان ماحددت...
وليد: والله ما طرى على بالي..وبعدين انا حبيت اشكر خواتك..ياما وقفوا مع خواتي في كل المواقف..وانا تخيلت انو عادي..
مشاري بتفهم: انا ادري انك تعدهم خواتك بس الناس وكلامهم..
وليد ارتاح من كلام مشاري: وش علينا من الناس.
مشاري: بس الكلام راح يطلع على خواتي...
وليد بجديه: اللي بيتكلم على بنات عمي اقطع لسانه..
*****************************************
فواز: طلال وش فيك..مانت على بعضك..
طلال تنهد من قلب: ما فيني شي يا اخوي..
فواز: كل هالتنهيده وتقول مافيني شي..
طلال بتعب: بليز فواز خلني على راحتي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود جالسه مع وحده من العجايز: اقول خالتي وش رايك اوديك للبنان واسوي لك شد للوجه واسوي لخدودك وشفايفك بوتكس..
العجوز:كلوركس..تبني احط بخدودي كلوركس..
ريم :خالتي بوتـــكس..بــــوتكس..
العجوز: وش ذا اللي مدري وش اسمه..
العنود: هذا يا خاله الحريم يحطونه..ويرجعون شباب عشان رجالهم ما يتزوجون عليهم..
العجوز: تقولين هالكلام صادقه..
ريم: ايه خالتي الحقي على زوجك قبل لا يطير منك..
العجوز: وين يجوبون هذا اللي تحكون عنه..
العنود: في البقاله..لا اقصد في لبنان..
العجوز: اروح لبنان ا نشا الله..
ريم: فيه في الرياض تبين اوديك له..
العجوز: بقول لولدي مساعد يوديني له..
العنود تهمس لريم: عندها ولد ولا اسمه مساعد..
ريم: اجل اضمني العرس..
العنود: خالتي وش كبره ولدك مساعد..
العجوز: رجال ينشد الظهر فيه..
ريم: متزوج؟؟
العجوز تطالعهم: ادور له وحده سنعه..
قامت العنود ومسكت الدله وصبت للخاله فنجان قهوه: سمي خالتي..
العجوز: انتي بنت مين...؟
العنود: انا بنت ابوي هههه
ريم: ههههههههههههههههههههه
العجوز: بنت مين..؟
العنود: احم..بنت ناصر بن عبدالله ال(......)
العجوز: ما شالله والنعم فيه..الا منهو ناصر ذا..
العنود: شكلها مخرفه الحرمه..
ريم: العبي عليها..
العنود: ابوي يصير اخو ام العروسه..
العجوز: اخو ام فواز..يعني ابو ماجد...
العنود: ايوه عليك نور...
العجوز: ايه ابو ماجد الله يذكره بالخير يوم كنا بالحاره كنا نلعب سوا..ونمرح مع بعض..وكان ما شاله عليه الزين منه وفيه..
العنود: شكل هذي بتقول قصة حياتها...
ريم: شكل جولييت تحب ابوك..
العنود: لا وين هذي كبر امه..
العجوز: وينه ابوك اسلم عليه...
العنود: في العيد ان شالله تسلمين عليه..اقول مساعد ولدك وينه خلينا احنا نسلم عليه..
العجوز: هاااااو..وش تقولين انتي؟؟
العنود:شكلي خربتها..
ريم: قومي ندور وحده ثانيه .شكل هذي ما منها رجا..
العنود: مع السلامه خالتي ولا تنسين بنت ناصر بن عبدالله..واسمي العنود اذا احتجتي شي..
العجوز: مع السلامه..
وبعدها دخلوا الحريم والرجال للعشا..وبدت القاعه تخف من الناس...جلسوا البنات على طرف المنصه..
عبير: كم جمعتي....
العنود: والله حوالي عشرين وحده.
عبير: مشالله متى امداك..
رغد: وش السالفه وش تحكون عنه...؟
عبير: عن العجايز والحريم..يعني كم حرمه تميلحت عندها..
رغد: ما شالله...وانتي كم وحده؟؟
عبير: انا خمس..
رغد: وان شالله يا ريم معاهم..
ريم: لا انا بس قاطه معاهم..مشاركه وجدانيه..
نوف: صدق انكم مهبل..نسيت اقول لكم فجر تسلم عليكم..
عبير: متى شفتيها؟؟؟
نوف : هي كلمتني...
العنود وعبير بصوت واحد: كـــــلمتــــــــــك؟؟
نوف تضحك: ايوه وش فيكم.؟
العنود: وشلون.؟؟
نوف: دخلت تبدل وكلمتني..
عبير: والله ماهي سهله هالفجير ابد.
العنود: ريم وصيتيها اللي قلت لك..
ريم: ايه قلت لرغد تقول لها..
العنود: وش قالت لك يا رغد؟؟
رغد: تقول في الحلم يا ماما..
العنود: والله من النذاله.حتى ألبوم زواجها مخبيتها بس هين بطلعها من عيونها وغير كذا صور الملكه..
شجون: وش تحشون في مرت اخوي..
العنود تتمصلح: شجون تكفين اسرقي البوم الصور حقها..
شجون: ليه شايفتني حراميه..وبعدين ماله داعي اللقافه..هذي اشياء خاصه..اذا تزوجتي شوفي صور زواجك..
العنود: اجل ما راح اشوف صور طول حياتي..
شجون: ليش ما انتي متزوجه..
العنود: والله مسويه اضراب حبيبتي..
شجون: وليش ان شالله...
العنود: كذا مزاج ماودي اتزوج..
ريم: واللي تو جمعتيهم.
العنود: مصدقه كذا بس اهبل فيهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&
بعد ما راح الكل رجعوا البنات كلهم لبيت ابو مشاري بينامون عندهم..كلهم بدون استثناء..الكل في غرفة رغد بعد ما بدلوا من ملابسها وملابس ريم..
رغد: بنات وش رايكم نشوف شريط الفديو كاميرتي..
ريم: لالا خليه لما تجي فجر من شهر العسل..
رغد:مطووووله...خلونا نشفه الحين واذا جات مره ثانيه نشوفه..
نوف وهي خانقتها العبره: والله مو طالع حلو بدون ما تكون فجر قلبي موجوده...
سكتوا البنات شوي....
العنود: احنا جايين ننبسط مو نبكي ونصيح..
عبير: خلونا نسوي شي يسلينا..
رغد: عندي لكم فلم خطييييييير..
ريم: أي واحد؟؟
رغد:توه نازل ..رعـــــــــب..
العنود: يله طيران روحي جيبيه..
رغد: بروح اجيبه..ريم روحي سوي البوب كورن وخذي وحده من البنات وجيبي البارد اوكي..
ريم: مين تجي معاي...
عبير: والله انا عن نفسي........
ريم قاطعتها: مالك خلق..غيرك..
العنود: اقول عبير همزي رجولي..
ريم طالعت نوف تبكي وما لها خلق..وطالعت مها تستحي تشغل اخت سليمان..وما لقت الا الهنوف: هنيف تعالي معاي..
الهنوف: ريوم والله....
ريم: اقول امشي قبل لا تجي رغد..
الهنوف: يله..
دخلوا المطبخ..وقعدت ريم تجهز البوب كورن والهنوف داخله في الثلاجه تطالع المشروبات اللي فيها..
جاء مشاري وسمع صوت في المطبخ..اخذ بلونه كانت على الطاوله من ايام حفله فجر وفيصل.وتفخها وربطها.. ومشى لحد المطبخ على اطراف رجوله....وفقعها بووووووووووووووووووووووم..
ريم من الخرعه بغى يطيح الصحن الي معاها..
الهنوف كانت داخل الثلاجه فا صقع راسها فيها.. ولفوا عليه...
مشاري مبسوط: هههههه هاه وش رايـــــ
وقف يطالع الهنوف اللي طالعه تشق الراس شق لسه ما غسلت مكياجها وتسريحتها على ماهي عليه ولابسه بيجامه ورديه تهبل عليها..
مشاري غمض عيونه وفتحها مره ثانيه يبي يتأكد هو في علم ولا حلم..
الهنوف تطالعه كان لابس بيجامة نوم حرير مفتوح ازارير قميصه نصها..وطالع شكله برئ وجذاااااب في نفس الوقت...
ريم والنذاله اشتغلت عندها..راحت دفت مشاري برى وسكرت الباب..
ريم لفت على الهنوف وتطالعها بنص عين..
الهنوف ارتبكت: وش فيك تطالعيني كذا..."وصارت تحط العلب في كيس بتوتر..
ريم: تحبين مشاري؟؟؟
الهنوف: كم مره اقولك عن المساخه الزايده..
ريم: انواااع الصواريخ..قولي الصدق عادي قولي احبه..سهله..
الهنوف حمرت خدودها: اقول جيبي شي اتغطى فيه ولا شوفي اخوك راح ولا لسه فيه..وبعدين ترى تأخرنا على البنات..
ريم: طيب زين لا تقعدين تبربرين على راسي كانك خدامه سيرلانكيه..
الهنوف خبطت الطاوله بأيدها وعورتها: اأأأي...انا خدامه سيرلانكيه..يا الاندونسيه..
ريم:شكلك ما جربتي علبة بيبسي تجي بسرعة مليون على ر اسك..
الهنوف: يله بس خلينا نطلع عند البنات..
ري: يله ولا تنافخين..
الهنوف: يارب صبرك...
*****************************************
مشاري طلع لغرفته وهو مفهي بالهنوف..
"اللي شفتها اكيد ملاك مستحيل تكون بشر...ياناس على الدلع والرقه..ولا العيون..العيون تذبح..تشق الراس شق...متى تنجح واروح اخطبها وارتااااح من اللي انا فيه"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
قعدوا البنات يطالعون الفلم وكان رعب شويه عليه..
رغد تلفت يمين ويسار في الظلمه ومافي نور الا نور التلفزيون: اقول ما ودكم نطفيه..
العنود تاكل بوب كورن: اقول طالعي وانتي ساكته...
نوف وشجون والهنوف ياكلون اظافيرهم من الخوف..ومطيرين عيونهم وكل ماجات لقطه مرعبه غطوا عيونهم..
عبيرتطالعهم: ريم لفي شوفي الهبل اللي وراك..
ريم: انا قايله لكم البزارين لا يطالعون بس ما تسمعون الكلام..
العنود: خليهم..شوفي شوفي كيف..
كانت لقطة وحش يقطع عروق رقبتة واحد وهي طايحه لما طاح الراس..
البنات يصارخون ودخلوا داخل البطانيه..
رغد طفت التلفزيون: حشى مو فلم تعذيب..
العنود: شغليه لا اتوطى في بطنك..
رغد: تبين تشغلينه شغليه في غرفة ريم..انا مستحيل اكمله..
عبير: مشكلة اللي معانا دلوعات ودلعهم ماسخ...
ريم: امشوا بس غرفتي...
راحوا غرفة ريم...والبنات اللي في غرفة رغد ناموا وهم جنب بعض الا شجون جاها ارق وما نامت..
واللي عند ريم لما خلص الفلم ناموا وكأن شي لم يكن...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فتحت فجر عيونها وطالعت المكان..مكان غريب عليها..
فجر: يمه ويني فيه.."وبعدين لفت يسار وحصلت فيصل نايم" ..يوه نسيت اني تزوجت..
راحت لدورة المياه وتروشت..وطلعت وصلت وقعدت تمشط شعرها,,وحست بحركه وراها...
فيصل يحاول يفتح عيونه: صباح الخير حبيبتي..
فجر: صبحا النور يا قلبي..
فيصل: مشا الله قايمه نشيطه..
فجر احمرت خدودها: ايه...
فيصل راح لدورة المياه..وفجر اخذت نفس عشان ماتموت..
فجر: هذا ناوي يذبحني انا داريه...
طلع فيصل وشعره ملبول ولابس روب ازرق ..فجر على طول وخرت عينها عنه تستحي تشوفه كذا..قرب من عندها وهو ينشف شعره.. ويطالع نفسه في المرايه ويطالع فجر اللي قاعده قدامه وهو وراها..
فيصل: بعد شوي بنروح لعند ابوي..وبالليل مسوين عزيمه,..في بيت ابوي بعد..
فجر: يعني بنروح ونرجع وبعدين نروح مره ثانيه..
فيصل: انا اقول ماله دعاي المشاوير..الا اذا حبيتي كذا انا ما عندي مانع..
فجر: لالا عادي ادبر نفسي...
ووقفت فجر بتروح أي مكان بس ما تكون عنده لان قلبها بيوقف في لحظه وخصوصا ان شعره جاي على وجهه الازرق عاكس عليه..وعلى هالصباح ما تقدر تتحمل اكثر..وتوها بتروح جاء فيصل من وراها ومسكها من خصرها..
فيصل هو يهمس في اذنها:وين بتروحين يا قلبي..؟
فجر تحسفت انها فكرت تقوم: ولا مكان بس قلت اشوف موبايلي ما ادري وين حطيته..
فيصل يضمها وكأنه مبسوط بأحراجها: اهاااا..
فجر ما تدري وش تسوي ودها تقول يا اخي فكني ابي اتنفس..وانقذها موبايلها..
فجر: اممم..فصول.....موبايلي"وتأشر عليه"
فيصل تركها: ومن هذا اللي ما عنده ذوق ومتصل..
فجر وهي تشوف الاسم: هذي قلبي العنود...الووو..
العنود بالمصري: صباحيه مباركه يا عروس...
فجر تضحك: الهب يبارك فيك...
العنود: الشين عندك...
فجر: ايوه..
العنود: وش تسوون الحين..
فجر ماسكه ضحكتها تتخيل انها تقول للعنود وش كانت فيه قبل شوي: وش رايك يعني..
العنود:طيب لمحي للموضوع..
فجر: ان شالله اذا شفتك قلت لك..
العنود: صدق بتقولين لي كل شي...
فجر تلعب عليها: كل شي يا قلبي..
العنود: اجل مع السلامه..
فجر: مع السلامه..
فيصل: وش عندها العنود..
فجر: تسلم بس..
فيصل: والله من اللقافه..
فجر: حرام عليك...
وشوي الموبايل يرن مره ثانيه...
فيصل: هذولي حالفين علينا ما ننبسط..
فجر تبتسم لفيصل: هذي ريم...هلا والله وغلا..
ريم: اهلين بالعروسه بعد قلبي والله اشتقت لك..
فجر: تسلمين يا قلبي حتى انا..
ريم: اهم شي اللي وصيتك عليه سويتيه..
فجر: ابشري بعزك<<والله لاقيتهم مخفات..
ريم: والله اني قايله لهم فجر ما راح تردني بس كذبوني..
فجر: ما عليك منهم..انا اهم شي عندي انتي يا بعد عمري والله..
ريم: سلمي لي على رمز الشقا وتامريني على شي...
فجر: سلامتك...وسلمي لي على رغوده..
ريم: يوصل..باي..
فجر: باي..
فيصل: نطلب لنا يا روحي فطور..
فجر: على راحتك..
فيصل طلع للصاله..وبعد دقايق لحقته فجر وجلست على كنبه بعيده شوي..
فيصل عارف انها منحرجه منه وحب يزيد عليها: احد قايل لك ان فيني جدري..
فجر تضحك: ليش؟؟
فيصل: ما ادري عنك جالسه هناك..تعالي اجلسي جنبي والله ما فيني شي..
فجر قامت وجلست جنبه بس تركت بينهم مسافه: وهذ انا جلست..
فيصل انسدح على رجولها ويطالعها...:فديتك والله



الجـــــــــــــــزء التــــــاســع والثـــــــــــلاثـــون...
""الفصــــــــــــــــل الاولــــــــــــــــــــــ""

فيصل انسدح على رجولها ويطالعها: فديتك والله...
فجر ما تدري وش تسوي فيه تذبحه وتفتك ولا وش تسوي فيه..
فيصل: العبي في شعري لا تجلسين كذا..
فجر في نفسها" ياربيه هذا يتعمد يحرجني ولا وش سالفته":من عيوني..
فيصل: تسلم عيونك..."بعدين فز من رجلها ولزق جنبها"......تصدقين جات على بالي قصيده كذا على الطاير..
فجر ابتسمت وهي تحب تسمع له يقصد فيها: قول صوصو وش عندك..
فيصل: امممم..احم احم..
ما عرفت الحب الا لجل احبك واهتويك
ولا كتبت الشعر الا لجل ابين لك غلاك..
عزتي بك وانكساري وجرحي وفرحي بيديك
جرح ولا فرح ما هي فارقه دامي معاك..
يخشع لوصفك قصيدي ويفتخر لانه عليك
وتخضع لحبري القوافي وينتشي حرفي معاك..
ويعجب من الوصف وصفي وتنوزن ابياتي معاك
وينكسر غصب علي البيت لو كان في سوااك..
وتختلف لجلك حروفي منهو الاول اللي يجيك
سبعه وعشرين تبكي والألف فاز بلقاك..
اعشقك..اهواك..احبك ..ارتجيك..
افتديك..انتخيبك..اغتليك وارخص الغالي لغلاك..
وسلامت روحك..
فجر تصفق له: واااااااااو تسلم يا بعد دنيتي وصح لسانك..
فيصل: صح بدنك..يله عطيني بوسه..
فجر من الحماس: تستاهل ثنتين..
فيصل ما تستوعب: ثنتين؟؟؟!!!!!
فجر انتبهت وحمرت خدودها وسوت نفسها غبيه: ثنتين؟؟؟
فيصل: لا تستهبلين انتي قلتي بوستين يله عطينيها..
فجر وبكل برائه: انا قلته ..متى؟؟
فيصل: احسن لك عطينياهم لا اخليك تتحسفين قد شعر راسك..
فجر طلع وجها احمررررر: استحي..
فيصل: تستحين هاه.."وسدحها وصار يدغدها ويبوسها من كل مكان.."
فجر دفنت وجها في الكنب: ههههههه صوصو ابعد عني..
فيصل قام عنها: اوووه عشان ما تستحين مره ثانيه..
فجر طلعت وجها من داخل الكنب وطلت عليه وشعرها منثور على وجها..
فيصل شده شكل فجر وبعد شعرها عن وجها: يله اجلسي ما راح اسوي لك شي..
فجر وترمش بعيونها ببرائه: اكيــــــد..
فيصل: شايفتني دركولا يوم انك خايفه..
فجر جلست زين: ايوه..انت دركولا اللي يشرب من دمي..
فيصل طالع بعيون فجر: اوعدك يا فجر اني راح اسعدك طول حياتك..
فجر: وانا مكان اوعدك اني ما اخيب ضنك ابد..
ووصل الفطور..وافطروا ولبسوا وتكشخوا وراحوا لبيت ابو فيصل...
فيصل فتح باب البيت: وينكم يا اهل البيت..
ام فيصل طلت من المطبخ: فيصل..تعال يا قلبي...
فيصل يبوس راس امه: هلا والله بالغاليه...
ام فيصل: صبحيه مباركه يا وليدي ..وين فجر...
فجر دخلت: هلا خالتي"وسلمت عليها وباست راسها"
ام فيصل: هلا والله ببنيتي.صباحيه مباركه يا احلى عروس..
فجر وردت خدودها: الله يبارك فيك خالتي..
فيصل: يمه لا تتغزلين في زوجتي تراني اغار..
فجر استحت من ام فيصل..
ام فيصل: فيصل شوف احرجت البنت..
فيصل يقرص خد فجر: وانا ما ذبحني الا حياها..
فجر تطالعه بنظره"وبعدين معاك"
نزلت شجون على اصواتهم ووقفت في نص الدرج...
شجون: فجوره..قلبي..
وراحت وسلمت عليها: صباحيه مباركه يا حلوووو انت..
فجر: الله يبارك فيك..كيفك؟؟
شجون: بشوفتك تمام..
فيصل: احم احم تراني موجود ولا علينا غبار ما تشوفين..
شجون لفت عليه: معليش يا قلبي ما شفتك..
فيصل: هههه لهدرجه نور فجر مغطي علي..
شجون: اكيد فجر تغطي على الكل..
فيصل: ما اسمح لك تتغزلين في زوجتي..بس انا..
شجون: مسكين...فجر لاتعطينه وجه..تراه ما ينعطا وجه واسأليني انا...
فجر: لا حرام عليك..صوصو بعد قلبي..
ام فيصل: صوصو؟؟؟ وش هذي صوصو؟؟
فجر تقلب وجهها 180 درجه حيويه من الحيا: صوصو..يعني فيصل تصغير يا خالتي..
ام فيصل: يا حليلكم يا هالبنات..احنا اول من اول يوم زواجنا وانا انادي زوجي ابو فيصل..
شجون: ياالله تحبون المشاوير..
ام فيصل: لا هذا من باب الاحترام الحين...
شجون: الحمد لله اني من خدمات الجيل الثالث على قولة العنود.
فيصل: والعنود لا حقتنا هنا..
شجون: ليش وش فيها بنت عم بنات خالتي..
فيصل: كل هالمشاوير عشان الملقوفه عنيد..
شجون ماتت ضحك: هههههه يا حبي لها بس اكيد متليقفه عليك..
فيصل: انا ما اقول الا الله يصبرها على نفسها...
فجر: صوصو ترى ما ارضى عليها بنت خالي..
فيصل: لك الحشيمه يا قلبي..واسفين..وسحبت الكلمه..ويا كلمه ردي مكانك قبل لا تزعل فجر..ويا قلبي ادري اني........
فجر استحت: خلاص طيب خلاص...
فيصل: عشان ما تزعلين يا قلبي..
فجر: ماني زعلانه بس اسكت لا تفشلني قدام اهلك..
فيصل: من عيوني يا عيوني...
فجر: وبعدين..
فيصل: خلاص خلاص..اجل يمه وين ابوي؟؟
ام فيصل: اكيد بالشغل...
فيصل: على بالي اخذ اجازه لانه مسكين امس هلك من الوقفه والسلام..
ام فيصل: أي والهذ امس يون من رجوله بعد قليبي..
شجون: يمه عندي بعض الملاحظات اول شي وش معنى"يون" ثاني شي وش عندك تتغزلين في ابوي ولا غرتي من فيصل...
ام فيصل: اول شي يون معنها يتالم وثاني شي لا يكون عندك مانع اذا تغزلت في زوجي..
شجون: لا عندي دواس هههههههه..
فيصل: ياربيه يا ثقل دمك يا شجون..
شجون: وانت تزوجت ولا ما تزوجت ما تتغير..
فيصل: اصلي مع علامة الجوده..
ومر الوقت لحد ما جاء المغرب..وطبعا فيصل ما جلس عندهم طول الوقت لانه راح عند ابوه..
فجر: شجونه خلينا نروح نبدل ملابسنا قبل لايجون الناس...
شجون: اوكيه يله..
وطلعوا غرفة شجون وتعدلوا وتكشخوا..وعالساعه سبعه امتلى البيت بالناس..
ريم رايحه لعند فجر وتسلم عليها: فجووووره يا قلبي والله وحشتيني...
فجر: وانتي كمان...
رغد من ورى ريم: اهلين يا عروسه ..
فجر ابتسمت: اهلين "وراحت وحضنت رغد"
جات العنود وفكتهم:يله عاد بلا مساخه..هلا والله بفجير المراهقه..
فجر تضحك: مقبوله منك..
وسلمت على عبير ومها والهنوف..وجات نوف طايره 120متر/في الثانيه: اهلين يا قلبي وحشتيني"و ضمت اختها لما بغت تطيح"
فجر وهي مخنوقه: حتى انتي وحشتيني..بس بعدي شوي خليني انتفس..
نوف بعدت عنها وصارت تطالع بوجهها: تصدقين امس ما عرفت انام لاني ما مسيت عليك وقعدت ابكي لاني ما صبحت بوجهك..
فجر خنقتها العبره: والها بفقدكم يا نوف..اليوم صحيت وما حصلت نفسي في غرفتي تكدر خاطري والله..

وقعدوا يسولفون وويتسهبلون ويضحكون..
العنود: تذكرت.... فجير وين اللي قالت لك ريم...
فجر خافت: هاه...ايه نسيته تصدقين..
ريم تطالعها بنص عين: لا يكون بس تلعبين علي..
فجر ارتبكت: انا ابد سلامتك..قلت لك نسيته..
العنود: اوكيه يعني وين بتروحين منا..
وسمعوا ام ماجد تنادي: عبير....عبير...
عبير: ياربيه وش تبي..
رغد: قومي عيب عليك..
عبير: قمت وامري لله "وراحت لعند امها"...سمي..
ام ماجد: سم الله عدوك..روحي المطبخ وجيبي الحلا..
عبير: يمه الحين مقومتني من مكاني ومشوار من هناك الى هنا عشان حلا..كان قلتي للخدامه...
ام ماجد تهمس لها: استحي عيب عليك ..بعدين وش يقولون عنك الحريم خامله..
عبير بسرعه: لالا مدام المسأله فيها حريم وخطبه..من عيوني يا غلاتي..
ام ماجد: والله هالبنت بتقطع وجهي قدام الناس..
وراحت عبير المطبخ وفتحت الباب بقوه لحد ما صقع الجدار..وبدت في الصراخ على الخدم: انتي وياها وين الحلا اللي كان هنا..
وحده من الخدم: مدام انتي ليش في يصارخ..
عبير: هذي اللي اللحين تبيني افقع وجهها..ترى اذا ما سكتي انتي وخشمك المفعوص لا ازوده على اللي فيه ســــــــــــامعـــــــه"ومطيره عيونها فيها"
الا باب المطبخ الخارجي ينفتح ويدخل طلال ومعاه دلال القهوه...
طلال: خير وش هالصراخ<<ما يدري انها عبير..
ولما دخل وشاف اللي تصارخ:عبيــــــــر!!!!!!
عبير وجهها تلون بألوان خشبيه من الفشيله:طــــــلال....!!
طلال حط الدلال: وش فيك تصارخين..
عبير تدور حجه: تخيل....تخيل....ان الخدم لحد الان ما ضيفوا الحريم..
طلال يهديها:طيب ما عليه بس لا تعصبين وترفعين ضغطك..
عبيرتمثل: مثل ما انت عارف اني حريصه واحب كل شي يكون تمام..
طلال ابتسم لعبير ابتسامه تدوخ: والله انك سنعه وخطيره بعد...
عبير بتدوخ من الابتسامه:ااااااا..الله يسلمك ويخليك...
طلال قرب منها ووده يسولف: المجلس داخل مليان؟؟
عبير توترت من قرب طلال: ايه يعني...مليان شوي...
طلال : وكيفك انتي؟؟
عبير تعدل حجابها من التوتر: الحمد لله تمام..وانت كيفك؟؟
طلال ابتسم: بخير دامك بخير...
عبير تطالع عيونه تتأكد وش يقصد من الاهتمام هذا..وتسأل في نفسها"والعنود وش كانت" لانها طالعت نظرات حب في عيونه..تقراهم وتحس فيهم..عيونه تتكلم بكل اللي في نفسه..
طلال يحس بمشاعر تدخل لقلبه وتهزه..بس هالمشاعر ماهي غريبه عليه ولا جديده..قد حس فيها مع شخص واحد...واحد بس...انتي يا عبير...
عبير ابعدت عيونها عن عيون طلال لانها لو طولت تحس انها راح تحترق..وقطعت الصمت اللي بيذبحها: انا.....انا رايحه تبي شي....
طلال: لا سلامتك...
عبير لفت بتروح بس وقفها..
طلال: عبير..
عبير وقفت شوي بعدين لفت وفوق راسها علامة تعجب:آمــــــــر..
طلال: ما يامرعليك ظالم بس حبيت ا قول لك انتهبي لنفسك..زين..
عبير تحس قلبها يرقص من الفرحه وابتسمت: تسلم وانت كمان انتبه لنفسك..اوكيه..بااااي..
طلال: باااي..
لفت عليه نفس الخدامه اللي صرخت عليها عبير: بابا...انت في هب مال هذا بنت...
طلال لف عليها وراحت ابتسامته من وجهه لما شاف وجهها: وانتي وش عليك...
الخدامه تغمز له: انت واهد هيلو وكويس مافي ياخذ وهده مو كويس..وشوف انا مررررررره واجد كويس..
طلال كشر في وجهها: خدامات اخر زمن..تقلعي هناك قبل لا اخليك علبة بيبسي انتي وهالوجه...
وراح لمجلس الرجال...
عبير رجعت للبنات فاتحه فمها من الفهاوه..
العنود: وش كانت امي تبي منك...؟
عبي جلست: تبي قلبي...تبي روحي...تبي عقلي..
العنود: وش فيك محششه..
عبير تضحك: ههههههه تصدقين يا العنود اني اموت ..اموت..اموت فيك يا بعد عمري انتي..وحياتي وكل امالي وروعة سنيني...
العنود رزت كتفها: احم احم..ما يحتاج كل هذا لاني واثقه من نفسي..
ريم: لالا بجد و فيك؟؟
عبير:لا تسأل يا خل عن الحال..لانك لمن سألت تزيد اوجاعي..
ريم: لالا البنت خلاص قولوا عليها السلام...العنود ترى فتحوا عندنا مجمع الامل للطب النفسي ودوها له..
العنود: عندك رقمهم خليني اخذ لها موعد عندهم...
ريم تستهبل: ايوه...سجلي عندك..
عبير: هيه هيه انتي وياها وش تسجل عندها..
ريم: شفتي اصلح ادخل علم نفس..هذا يسمونه العلاج بالروعه..
العنود: يقطع ابو الاسم يا شيخه..بس بصراحه رزتك تنفع دكتوره نفسيه..
ريم: الله يسلمك ويسمنك..
العنود: اكثر من كذا وش اصير...
ريم: تصيرين غساله اتومتيك..
العنود:لا تخلينا نبدا...
ريم:لالا مو قدام الناس..
وكملوا سهرتهم وتعشوا وودعوا فجر لانها بتسافر لندن مدينة الضباب..وكل عائله راحت بيتها...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيــــــــت ابو فواز..
نوف: يالله كرهت بيتنا ماعاد صرت احبه لان فجر مو فيه..هي والله فجر بيتنا ونوره...
طلال رحمها: وانا وين رحت مو اخوك بعد...
نوف وعيونها مليانه دموع: الله يخليك لي...بس انت ولد تروح وتطلع وفجر اختي بعد عمري والله...
طلال: روحي نامي عند وحده من البنات...
نوف: وين اروح...
طلال: روحي لشجون اكيد لحالها وحالتها مثل حالتك..
نوف: شكلي بكره بشيل اغراضي و اروح عندها..
طلا ل: مو تطولين ترى مقوى على غيابك...
نوف: تسلم يا بعد قلبي انت..يله تصبح على خير...
وطلعت نوف غرفتها...وطلال راح لغرفته اللي مازالت تحت عشان الجرح الي في بطنه ما يتحمل ضغط عليه..وزاد عليه بعد الرقص في زواج فجر...
انسدح على سريره قبل لا يبدل ملابسه...
طلال: آآه يا عبير هبلتي فيني...والله اكتشفت اني احبك..بس العنود وش كانت احس اللي معها يمكن اعجاب..اكيد اعجاب لانها الفتت انتباهي والله وقدرتي يا العنود تجريني على وجهي..حبيتك بعدين رميتيني...اخ يا العنود صدمتيني صدمه قويه...ياترى تركتيني عشان عبير صدق ولا هذا عذر لك..طيب عبير تحبني!!! وحتى اذا كنت ما تحبني بأخليها تحبني غصب
ونام هو ما بدل ملابسه...<<نوم العوافي..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فجر تجهز شنطتها وفيصل جالس على السرير يراقبها وهي متوتره منه...
فيصل: فجر..ودك تسكنين في بيت اهلي ولا بيت لحالك...
فجر: مع اهلك احسن...وبعدين حرام امك لحالها..شجون اكيد ربي بيرزقها وتتزوج وتتركها لحالها...
فيصل ابتسم: الله لايحرمني منك...والله كبرتي في عيني...
فجر ابتسمت: اقول متى طيارتنا...
فيصل: بعد ساعتين..ما خلصتي..
فجر: الا خلصت"وسكرت الشنطه" يله هذا انا جاهزه..وش رايك نروح نودع اهلك واهلي وبعدها نروح المطار...
فيصل: شورك وهداية الله..الحمد لله ان ربي معطيني زوجه عقلها يوزن بلد..
فجر: ترى يكبر راسي..
فيصل: يحق لك والله...
فجر: يله مشينا...
فيصل: مشينا...
وراحوا بيت ام فيصل..وصار مناحه..ام فيصل تبكي وشجون تشاهق بكي ومعاهم فجر.. وفيصل يهديهم..وبعد ساعه صياح ونياح طلعوا وراحوا كملوا في بيت ابو فواز ..وصدق صار نياح مو طبيعي نوف ام فواز وفجر ولين وبدور كملتها عليهم..وبعد ما طلعوا من عندهم توجهوا للمطار ومعاهم فواز وطلال..والعيال جاو يودعون فيصل...وبعد الوداع..ركبوا طيارتهم وفجر مازالت تبكي بس بصوت واطي...
فيصل: بس يا فجر تكفين..قطعتي قلبي..
فجر والدموع اربع اربع: اهلي يا فيصل اهلي..
فيصل يبي يطلعها من جوها: وانا وش اصير يا فجر..
فجر تطالعه: انت زوجي وحبيبي وهم اهلي..
فيصل: طيب عشان خاطري وقفي دموع..
فجر تحاول تسكت عشان فيصل: بأحاول..
فيصل: والله يا قلبي دمعتك غاليه عندي..
فجر تحاول تبتسم: الله يخليك لي يا فيصل ولا يحرمني منك..
فيصل: ايه كذا تطلعين احلى...
وكملوا رحلتهم..وتخللها بعض الضحك ولا تخلوا من اللقطات الرومنسيه...
وصلوا واخيرا لندن..واول ما طلعوا من المطار ضربهم الهوا على طول فا كشوا منه...
فيصل عليه جاكيته: برد ولا؟؟
فجر وهي تسكر جاكيتها الفرو الطويل:الا برد..
فيصل فتح شنطته المعلقه على كتفه..وطلع "ايس كاب" واحد عطاه فجر وهو لبس واحد..
فجر طبعا ما عليها عبايه ولبسته وكان ملون كل الالوان: شكلي حلو...؟
فيصل يطالعها وهم يمشون وابهرته..طلعت اصغر ماهي صغيره كأنها طفله خدودها ورديه..وخصل شعرها وجهها ..وشعرها منثور على اكتافها..وطبع بوسه على خدها: تهبلين يا قلبي..
فجر ابتسمت وصارت تطالعه..رجال بكل ما تحمله الكلمه من معنى...بجاكيته الاسود وقميصه الابيض الصوفي..وبنطلونه الاسود وغير الايس كاب اللي محليه اكثر واكثر...
فيصل: شوفي سيارتنا...
كانوا متفقين مع مرشد سياحي...
فجر: يله بسرعه خلنا نروح له والله البرد ذبحني..
فيصل: سعوديين اصليين صح..
فجر تضحك: مالنا غنى عن شمسنا..
وركبوا السياره وراحوا فندقهم ..وحطوا شناطهم وبعدها طلعوا مره ثانيه..تمشوا في كل مكان وتعرفوا على معالم لندن وكانت الاجواء خياليه...انبسطوا وفرحوا والابتسامه ما فارقتهم وهم مع بعض..وقدرت الايام تسعدهم وتجمعهم وتفرحهم <<عساه دووم..
وتعشوا ورجعوا وهم هلكانين وناااااموا على طول..
"بالنسبه لدراسة فجر قررت تاخذ اجازه من المدرسه اسبوعين اللي هي شعر العسل وبعدين ترجع تكمل..ورافضه فكره انها تعيد السنه"
مرت الايام سريعه ما يتخللها الكثير من المواقف لنذكرها..حتى ايام لندن مرت سريعه على العروسين ورجعوا اخيرا لارض الوطن..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعــــــــد اسبــــــــوع
في بيــــــت ابو فواز...
كان الكل جالس...ابو فواز وام فواز ونوف وطلال وفواز وبدور وعيالهم..والوقت المغرب...
رن التليفون..
ام فواز وهي تشرب الشاي: نوف قومي ردي عليه...
نوف: ان شالله...الووو..هلا والله...ايوه هذا بيت ابو فواز ايوه...امي ..لحظه شوي...يمـــــــه وحده تبيك..
ام فواز: مين...؟
نوف: ما قالت مين...
ام فواز: الووو...
.......: الوووو..انتي ام فواز..؟
ام فواز: ايوه معاك..
........: كيفك وشلونك عساك بخير..
ام فواز: الحمدلله تمام...بس مين معاي..
.........: انا ام نواف...
ام فواز: هلا والله وغلا كيفك وشلونك..
ام نواف: الحمد لله تمام...
ام فواز: والله يا وخيتي تراني ما عرفتك زين..
ام نواف: ادري انك ما تعرفيني...
ام فواز: امري يا ام نواف...
ام نواف: والله يا ام فواز...انا ولدي نواف صديق عيالك..
ام فواز: هلا والله ومسهلا...
ام نواف: الله يحييك ويخليك...والله ان وليدي نواف يمدح فيكم وما يذكركم الا بالخير والزين..
ام فواز: تسلمين والله...
ام نواف: وانا يا ام فواز جايه اطلب القرب منكم والنسب..
ام فواز: والله هذي الساعه المباركه..ولنا الشرف والله..
ام نواف: والله انا مذكوره لي بنتكم نوف وادري انها صغيره على الزواج..
ام فواز: وانتي الصادقه يا ام نواف هي صغيره ..
ام نواف: عشان كذا ودي نتفق إنا وياكم على انها تكون خطبه بس لحد ما يكتب الله..والله اني ما قبلت ازوج ولدي وهو صغير ولا اخطب له..الا لاني خايفه انها تروح منا..
ام فواز: والله ما ادري وش اقول لك يا ام نواف..
ام نواف: انتي شوفي راي ابوها ورايها هي...وردي علي..
ام فواز: الله يكتب اللي فيه الخير لأثنينهم..
ام نواف: بس متى اخذ الرد سواء موافقه ولا لأ راح تبقى المعزه في القلب...
ام فواز: ان شالله خير...والرد عندك بعد اسبوع..
ام نواف: اجل ما اطول عليك...تامريني بشي..
ام فواز: سلامتك..مع السلامه...
كل الانظار كانت على ام فواز..
فواز: يمه مين كنتي تكلمين..
ام فواز ابتسمت: هذي وحده تخطب نوف...
نوف مصدومه: انااااااااااا؟؟؟
ام فواز: ايه انتي يا بعد قلبي اكيد يا عمري عجبتيهم..
طلال: طيب يمه نعرفهم.
ام فواز: والله هي تقول ان ولدها صديقكم..
فواز: ومن هـــــو؟؟
ام فواز: قالت اسمه..نواف...
طلال فرح: نوااااف..فواز تذكرته..
فواز سمع اسمه كشر: وش يبي هذا؟؟
نوف بس سمعت الاسم وقف شعر جسمها وسكتت...
طلال: وش فيك عليه؟؟
فواز: ايوه يمه وش قالوا..؟
ام فواز: تقول بتخليها خطبه عشان نوف ما تروح منهم..
فواز: انا ماني موافق...
ابو فواز وقف: الراي الاول والاخير يرجع لنوف...
فواز: بس يبه....
ابو فواز: انا ابوها ما عندي مانع اذا كان الولد رجال وما ينعاب..وبعد رايي يجي راي نوف وبس..طلال وش رايك بالرجال..
طلال: والله هو رجال والنعم فيه وما ينعاب..
ابو فواز: بنسأل عنه اكثر مع اني شايف الولد بس نتأكد والله يكتب فيه الخير"وقرب من عند بنته وقال بحنيه"..وانتي يا نوف فكري على راحتك وقرري باللي انتي مقتنعه فيه وانا ابوك..
نوف ما بعد استوعبت اللي صار: ان شالله..
ام فواز دمعت عيونها: والله كبرتوا يا بناتي وصرتوا حريم ورحتوا وخليتوني...
نوف راحت لعند امها وضمتها: ما راح اخليك..
ام فواز: هاو يمه..البنت ما لها الا بيت زوجها ..وانتي الحين صرتي حرمه وما يعيبك شي..بعدين تراها خطبه بس...
نوف تطالع امها: وانتي وش رايك..
ام فواز: انا مع اللي تقوله بنتي حبيبتي...
فواز طلع معصب لغرفته ولحقته بدور...
بدور وهي تسكر الباب: وش فيك فواز...
فواز جلس على الكنبه:وشلون الحقير تجرى وخطب اختي...
بدور: ليه شايف عليه يا فواز شي ماهو زين..
فواز حط ايده على راسه: بدور خليني بروحي شوي..
بدور تدري انها ما راح يقول لها شي..:على راحتك..
وطلعت وخلته في حيرته..
فواز في نفسه"الحقير الوسخ..اكيد يبي يقهرني في اختي...بس هالزواج ماراح يتم لو على قص رقبتي..وانا لك يا نواف الوسخ.."

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طلعت نوف غرفتها وهي تفكر..اول شي هي مو مقتنعه بفكرة الزواج..ثاني شي مصدومه من خطبة نواف لها هي بالذات من كل البنات..ثالث شي واللي ذابح مخها من التفكير فيه..هو فواز ورفضه لنواف..
رمت نفسها على السرير ورمت مع جسدها دمعه نزلت من عيونها...
نوف: وينك يا فجر رحتي وخليتيني..الحين انا محتاجه لك تعالي يا اختي محتاجه لك..
رن موبايلها وطالعت الاسم وحصلته اختها اللي كانت تناديها وتستنجد فيها من شوي وكأنها سمعتها...
نوف حاولت تضبط صوتها: الووو
فجر: هلا والله وسهلا بزينة البنات..
نوف ببرود شوي:هلا فيك..
فجر سكتت ما تعودت اختها كذا...
نوف: الووو فجوره وينك..؟
فجر: الوو معاك يا قلبي...نوف فيك شي..
نوف بكت: فجر انا محتاجه لك..
فجر اخترعت: وش فيك يا نوف ..صاير معاك شي..
نوف: تقدرين تجين عندنا...
فجر: اكيد يا قلبي دقايق وانا عندك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فجر استأذنت من فيصل وراحت سيده لبيت اهلها عشان اختها ودلوعتها نوف...
دخلت فجر بيت اهلها مستعجله ومتخربطه ومتوتره..
حصلت امها جالسه وراحت لها بسرعه: يمــــه..
ام فواز لفت: مين فجر....هلا والله وغلا..
فجر سلمت على امها وجلست جنبها: وين نوف؟؟
ام فواز: في غرفتها..؟
فجر: وش فيها نوف؟؟
ام فواز: ما فيها شي...ليش؟؟
فجر: ما ادري متصله علي وتقولي تعالي بسرعه...
ام فواز ابتسمت: يمكن عشانها خايفه من الزواج....
فجر مصدومه: الزواااااااااج؟؟
ام فواز: ايه اليوم خطبوها ناس..
فجر صارت تردد كلام امها: اليوم خطبوها ناس؟؟
ام فواز: ايه..نواف صديق طلال.
فجر: اها..عرفته..وهي وش قالت..مو كأنها صغيره..
ام فواز: الله واكبر عاد تراها اصغر منك بسنه..
فجر: انا اقوى منها..يمه نوف احس انها صغيره وضعيفه وغير كذا حساسه ودلوعه..
ام فواز:بتتغير مع الوقت وبعدين هم قالوا خطبه بس والزواج مؤجل واحتمال كم سنه..
فجر: لهدرجه خايفين تروح منهم..
ام فواز: يحق لهم..نوف زينة البنات..وين راح يلاقون مثلها بعد قلبي والله...
فجر: اوكي يمه بروح اشوف وش عندها..
ام فواز: اقنعيها يمه..
فجر: ما راح اضغط عليها..بس بوضح لها..
وراحت لغرفة نوف ودخلت عندها...نوف شافت اختها وعلى طول راحت لحضنها...
فجر تضحك: طيب بشويش بطيح..
نوف تضربها: لا تروحين وتخليني...
فجر بعدتها وغمزت لها: وهذ وانتي بعد بتروحين.
نوف: امي قالت لك..
فجر: ايه توها قايله لي...
نوف: وش رايك انتي؟؟
فجر: الراي رايك هذا اول شي"وجلست على السرير وجلست معها نوف"..ثاني شي استخيري..ثالث شي تذكري انها خطبه والزواج الله اعلم متى راح يكون..يعني فكري في كل شي.
نوف: بس انا ما افكر بالزواج..
فجر: يعني انا كنت افكر بالزواج...اصلا تزوجت وانا ما بعد استوعبت..
نوف تضحك: صدق انك مخفه...
فجر: عن الطنازه...
نوف: طيب وش اللي خلى نواف يخطبني انا بالذات...
فجر تقرص خدها: اكيد يا قلبي اللي يشوفك بيدوخ عندك..وانتي اكيد دوختيه وهبلتي فيه لدرجه انه خايف انك تطرين منه...
نوف: طيب في شي ثاني...
فجر تكتفت: وش بعد!!
نوف: فواز..يوم عرف بالسالفه وخصوصا لما درى انه نواف اعترض..
فجر عقدت حواجبها: فواز اعترض على نواف ليش؟؟
نوف: وهذا اللي محيرني وانا بصراحه اذا فواز مو موافق انا ماراح اوافق..
فجر: ابوي وش قال..؟
نوف: قال الراي الاول والاخير لي...
فجر: تتوقعين في سبب مقنع يخلي فواز يرفض..
نوف: اتوقع عنده اسبابه...
فجر: بس لازم نعرفها...
نوف: وش رايك نسأله...
فجر: مصدقه يقول لك الا اذا كان شي ما ينسكت عنه..
نوف: اجل وش نسوي...
فجر: خبر اليوم بفلوس بكره بلاش....
نوف برضا: على قولتك....
فجر: احلى يا العروسه..وتصرين مثلي حرمه..
نوف: هههه والله ما تخيل شكلي حامل ولا شايله بزر...
فجر: تصدقين ما تخيلت شكلي حامل...
نوف: اقول وش تتوقعين ردة فعل البنات...
فجر: عبير بتنجلط...العنود في العنايه المركزه..ريم في الانعاش..طبعا كل هذا عشانهم ما عرفوا السالفه من قبل مثل يوم زواجي...
نوف: والله انهم نذلات..يوم اخطبك فيصل عارفين ولا قالوا شي...
فجر: ولا ويضحكون ويتطنزون علي بعد...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فـــــــي بيت ابو مشـــــاري
ام مشاري: نوف انخطبت..
ريم واكبـــــر علامة تعجب تأشر فوق راسها: نعم وش قلتي؟؟؟
ام مشاري: نوف انخطبت وامها توها متصله علي تقول لي...
ريم تبي تستوعب:نوف....انخطبت.......كيف؟
ام مشاري: ريم روحي استوعبي هناك الله يعافيك...
ريم وهي تمشي وتحاكي نفسها وصقعت في محمد اخو سليمان كان طالع من دورة المياه"الله يكرمكم"
ريم: نوف تنخطب كيف......آآآآآآآآآآآآآآآآه..وجع وجع كل هذا عمى..
محمد: اخ..يعني ما تشوفين قدامك... ولا تحاكي نفسها المجنونه..
ريم: محمد تراني محترمتك لان شخص عزيز علي تصير انت اخوه...
محمد: يا خال ابوي حك ظهري..وش له المشاوير..قول مها وخلاص...
ريم: مو شرط مها...
محمد: اجل مين امي...
ريم: حضرتك تستخف دمك...
محمد: لا استظرف...ههههههه..
ريم: وخر واللي يعافيك ترى اللي فيني مكفيني..
محمد يبي يعرف وش فيها: ليش وش فيك..
ريم انطلقت عليه: تخيل يا محمد نوف انخطبت وبدون ما ندري ولا نحس ولا من مين من نواف..صديق اخوك..تخيل كل هذا وانا اخر من يعلم...
محمد لما عرف السالفه: صدق بنات عقولهم صغيره..على بالي عندك سالفه....
ريم استوعبت انها تحاكي محمد: الله واكبر عاد يا ابو العقل...
محمد: روحي روحي بس..
ريم وصلت معها من اسلوب محمد: محمد عدل اسلوبك احسن لك..
محمد يبي يرفع ضغطها: انتي بنت ولا شي ثاني..؟
ريم انفجرت: شي ثاني هاه....هين اوريك...
وصارت تلحق محمد...ومحمد ينحاش منها ويهبل ويلعب فيها...لحد ما دخلوا مجلس مشعل..وكان فيه مشعل وفهد..
ريم: تعال هنا عشان اعلمك الادب...
مشعل وقف وراح لعندها ومسكها: خير خير ان شالله تلاحقين العيال...
ريم: خلني اربيه اللي ما يستحي على وجهه..
مشعل: اقول روحي هناك وحطي حرتك في الجدران مو في الولد...
ريم بتهديد: الحين تعبت يا محميدوه بس المره الثانيه اللي بياخذ حقي منك واحد ثاني عشان تعرف ان الله حق<<تقصد سليمان...
محمد يطلع لسانه: اعلى ما في خيلك اركبيه...
ريم صرخت: اوووووووووووه..هين اوريك والله ما اسكت لك وطلعت وهي معصبه ورجلها تخبط في الارض..وقابلت مشاري...
مشاري: ارحمي الارض اللي تمشين عليها..
ريم معصبه وماشيه: ما عليك مني..
مشاري: والله بنات اخر زمن...في زمن محد يحترم احد...
ريم طالعته ومشت وخلته وراحت عند رغد.. وفتحت الباب بقوه وصارت تتكلم بصوت عالي اشبه بالصراخ..رغد نقزت من مكانها من الخرعه..
ريم: شفتي وش صار نوف انخطبت من نواف ووصلت معاي..ويجي هذا البزر محمدوه ويكملها علي ويقول عني مجنونه..وخلصنا من هالاثنين يجي مشاريوه ويكملها بعد..ما ادري وش اوس بعمري اذبح نفسي وارتاح ولا اطب من الشباك وافتك ولا وش اسوي علميني وش اسووي...
رغد انسدحت من الضحك: هههههههههه صادرق محمد يوم قال عنك مجنونه..
ريم: رغــــــــــــــــــــــد والله مالي خلقك...
رغد تضحك: وش اسوي فيك...الا صدق نوف انخطبت...
ريم مقهوره: ايه...
رغد: متى؟؟
ريم: اليوم..
رغد: طيب ليش منقهره...
ريم: لاني اخر من يعلم...
رغد كاتمه ضحكتها عشان ما تعصب: طيب هذاك عرفتي..
ريم: انا بروح اشوف عنيد احسن لي...
وراحت ريم ومسكت التليفون واتصلت على العنود...
ماجد: الوووو..
ريم وهي مالها خلق: وين العنود...
ماجد مستقصد: وعليكم السلام...الحمد له بخير وانتي؟؟
ريم: ماجد والله مالي خلقك وين العنود...
ماجد: لهدرجه الوضع متأزم عندك...
ريم: اكثر من كذا والله..وين العنود بس...
ماجد رحمها: طيب ثواني وهي عندك...
بعد ثواني...
وليد: الووو.
ريم: مين ماجد ولا وليد....
وليد: انتي مين؟؟
ريم: اكيد وجه النحس وليد وش تبي متليقف...
وليد: كنت احسبك القمر وطلعلي الشمس...
ريم: وليد ترى محد فاضي لك...
وليد: اصلا انا اللي ما ابيك...
جات العنود وخذت السماعه: الووو
ريم: هلا والله العنود..
العنود: وش عندك...يقول ماجد موصله معاك..
ريم: ما دريتي عن اخر خبر..
العنود: لا والله ما سمعت شي جديد...
ريم: نوف خطبها نواف...
العنود ما استوعبت: وش قلتي؟؟؟
ريم: نوف خطبها نواااااااااف..
العنود: لالا تمزحين...
ريم: والله من شوي متصله عمتي على امي تقول لها...
العنود انقهرت: واحنا اخر من يعلم...
ريم: شفتي عاد...
العنود: هذا شي ما ينسكت عنه...<<ما ادري وش بتسوي
ريم: وانتي الصادقه...
العنود: بس وش نسوي...
ريم: في ايش...
العهنود: في خطبة نوف...
ريم: ناكل شوية هوا ونسكت...
العنود: قهر والله قهر ما انبسطنا مثل خطبة فجير المراهقه...
ريم: حتى ما حسينا ان نواف يحب نوف ولا أي شي من هذا القبيل..
العنود: صادقه وبعدين نواف وصديقه ما جلسوا معنا كثير عشان يمديه يتعلق فيها...
ريم: وهذا اللي محيرني...بس سمعت شي...
العنود: وشو؟؟
ريم: ان فواز مو راضي عليه...
العنود: ليش؟؟
ريم: ما ادري حتى امه ما تعرف...
العنود وترفع وحاجبها: عاد مافي شي يخفا علينا...
ريم: ولا يهمك عارفينه عارفينه وقبل الكل طبعا...
العنود: وش رايك ما دامنا ما انبسطنا يوم انخطبت خلينا نروح نطفر عيشتها ونفلها...
ريم: يله معاك...
العنود: اوكيه الوعد هناك..باي....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
محمد: والله اختك منتهيه...
مشعل: من زمان وهي منتهيه بس ما لقينا لها قطع غيار هههههه
فهد: هههههه والله لو تدري عنك فجرت فيك...
محمد: ما عليك منها...اقول مشعل من زمان عن لين...
مشعل : اسكت لا تجي الحين..تراها كذا تحس من الله...
والا فعلا بدخلة لين..
لين: هاااااااي...اشتقت لي شعول..
مشعل حط ايده على راسه: قايل لك قايل لك...
فهد: لو انك جايب طاري المليون احسن من هالطاري...
جات لين وجلست جنب مشعل: ما قلت لي اشتقت لي...
مشعل وهو يبعد عنها شوي: الا اشتقت لك..
لين تقرب جنبه: وش بعد...
محمد جاء وخرها وجلس بينهم: وبعد انك توخرين عن الولد شوي...
لين عصبت: وش عليك مني...
محمد بصوت عالي: ما عندنا بنات يرفعون اصواتهم على الرجاجيل..صدق بنات ما تستحي...
لين: مشعل شوفه...
مشعل سكت وحاط ايده على خده ..لان المشاكل اللي بينهم لا نهاية لها...
فهد: لين...خلاص اجلسي معانا وانتي ساكته ومؤدبه...
لين: شكل محد يفهمني الا انت..
فهد خاف تلزق فيه: ايه ايه بس من بعيد لبعيد...
لين خنقتها العبره: حتى انت...
مشعل: واللي يرحم والديك لا تبكين..
لين: انت ما تحبني..واااااااااااااااااع..
العيال حطوا ايديهم على اذانيهم من صراخها لانها مستحيل توقف لو يمر يوم كامل وهي تبكي عادي...
مشعل يصارخ عشان تسمعه: لين اسمعيني...اسكتي شوي..
لين: واااااااااع..
محمد حط ايده على فمها: اسكتي فقعتي اذني..وجع كأنها جرس انذار..
فهد: حلوه منك..
مشعل: اسمعيني شوي يا قلبي يا حبيبتي...
لين هدت شوي بس ما زالت تتعبر..
مشعل: انتي كبيره مو؟؟
لين هزت راسها بالايجاب..
مشعل: حلوو...الكبيره ما تبكي صح...عشان كذا اجلسي هناك وتفرجي علينا وشجعيني عشان افوز لعيونك انتي بس...
لين: اوكيه..
وراحت وجلست بالمكان اللي اشر عليه مشعل...
محمد: شااااااااطره البزر...
مشعل نغز محمد: تكفى اسكت عنها...
محمد: خلني اهبل فيها شوي...
فهد: فكنا واللي يرحم والديك...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عبير: نوف بتتزوج قبلي..
العنود: الشكوى لله عاد..
عبير: وهذا وانا اتميلح عند الحريم ما انخطبت..وهالدلوعه انخطبت..
العنود: عاد قولي ما شالله لا تصكينها بعين...
عبير: امزح امزح اصلا عادي تتزوج قبلي بس شلون ما سمعنا بالخبر او حسينا بشي...
العنود: وهذا اللي فاقع مرارتي..عشان كذا بروح افقع مرارة نويف...
عبير: اجل اليوم بنضحك عليها ضحك..
العنود: اجل يله...
عبير: يله..
واجتمعوا في بيت عمتهم ام فواز...وفي غرفة نوف بالضبط..
ريم: مبروك يا الشينه...
نوف: الله يبارك فيك يا الزينه...
رغد: مبروك يا قلبي...
نوف استوعبت: بس انا ما وفقت..
عبير: ولو مقدما...
العنود: نوف اجل بتتزوجين حركاااات هاه...
نوف استحت: قلت لكم ما بعد صار شي...
ريم: بتصرين مثل فجر هاه وحركات نص كم مثل اختك..
العنود: وحموله وحاله وعزايم وزواج ومسؤليه...
نوف خافت شوي: قلت لكم ما بعد قررت...
عبير: الله يعينك يا نويف تجهيز وحوسه...
رغد: حرام عليكم عقدتوها..
نوف: اصلا ما اسمع لكم وما تأثرون فيني...
العنود: تخيلي رجال غريب ما تعرفينه يجي يشوفك ويتملك عليك..
نوف خافت جد: لالا خلاص ماني موافقه..
دخلت فجر: وش تسون بأختي..
رغد: الحقي على اختك تعقدت من الزواج وطاحت في كبد امك..
فجر: عنيد رويم اعقلوا عنها مسكينه اصلا هي خلقه ما ودها توافق.
ريم: ليش؟؟؟
فجر: عشان فواز...
العنود: وليش فواز مو موافق..
فجر: علمي علمك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فواز مسك موبايله ودق الرقم...
فواز: الووووو
.......: نعم..
فواز: انت نواف...
نواف: ايوه معاك نواف.....مين معاي


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


الجـــــــــــــــــــــزء التــــاســع والثـــلاثــــون
""الفصـــــــل الثـــــــــــانيـــــــــ""
فواز مسك موبايله ودق الر قم...
فواز: الووو
.....: نعــــم..
فواز: انت نواف..
نواف: ايوه معاك نواف....مين معاي..
فواز يتطنز: معاك فواز اخو خطيبتك...
نواف ارتبك: فواز هلا والله وغلا..
فواز: الله لا يهلي فيك يا اللي ما تسحتي على وجهك وتخطب بنات الناس...
نواف: فواز اسمعني بالاول...
فواز: اسمع لواحد حقير ونذل يخطب اختي عشان يقهرني بس..
نواف: فواز انت فاهم الموضوع غلط..
فواز: يله صححي لي اشوف....
نواف: ادري اني غلطان لما كنا بالشاليه وانا اسف وحقك علي..وهذا انا جاي اصلح غلطتي واخطب اختك..ومو بس عشانك عصبت علي او عشاني خايف منك لا..لاني بجد ابي القرب منكم وانا رجال شاريكم..
فواز وده يقتنع:مو علي هالحركات...
نواف: فواز لايعمي عيونك الغضب...وانا مافي نيتي أي شي عليكم ولو كنت العب صدقني ما كنت خطبت اختك او اهتميت بالموضوع من اساسه..
فواز: الخلاصه..
نواف: انا ابي لما اجي اخطب اختك تكون راضي علي ولا في قلبك أي شي علي...
فواز: طيب واذا اكتشفت انك تلعب بذيلك...
نواف: سو اللي تبي فيني حلال عليك...فواز صدقني انا ابي بس القرب وما ابي أي شي ثاني وهذا النسب يشرفني وارفع به راسي...
فواز: الايام تثبت ان شالله...
نواف: اكيد راح تثبت لك الايام عكس اللي في بالك...هاه صافي يا لبن..
فواز عشان خاطر اخته..ولمس الصدق في كلامه: قشطه يا عسل..
نوف: اخبارك يا لنسيب..
فواز: ترى ما بعد ردينا عليكم..
نواف: بنشب لكم لما توافقون..
فوازضحك وفي باله الحق الكذاب الي باب الدار:ههههههههههه

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
من بكره في مدرسة العيال...
نواف جاي للعيال: هلا بالشباب..
الكل: هلا فيك..
نواف: ابشركم خطبت...
تركي: بجد ومن هي اللي داعيه عليها امها هذي..
نواف: تركي احترم زوجتي ما ارضى عليها...
سليمان: نوافوه من هي..؟
نواف: اخت طلال وفواز...
تركي: تقصد نوف...
نواف: ايه..وبعدين عيب تجيب طاري حرمتي قدامي...
سليمان: لا يا الواثق اللي بتوافق عليك...وبعدين شلون تفكر تتزوج وانت ما اشتغلت...
نواف: انا بس بأخطب واول ما تخرج من الثانويه بأتوظف وظيفه مضمونه...
سعود: نواف مخطط على كل شي وجاهز..
تركي: وانت يا القوطي داري بالموضوع..
سعود: ايوه داري....
سليمان: هههه معترف انه قوطي..
تركي: خيركم من عرف قدر نفسه..
سليمان: وقدر نفسك قوطي بيبسي ههههههه حلوه..
سعود: تنطنزوا علي يا الشيون..
سليمان: احلى يا العريس...
تركي: مع اني متاكد اذا نوف بتشوف وجهك بتهج مع الباب...
سليمان: هذا اذا ما طبت من فوق الجدار من الخرعه...
نواف: انا بروح واترك لكم المكان..
تركي: هههههههه آآآه يا بطني واالله بطني...
سعود: خذني معك...
سليمان: وين بتروحون ههههه..
نواف: مكان ما اشوفكم فيه..
تركي: روح يا الدرج مع قوطي البيبسي اللي معاك ههههه.
سليمان: هههههههه خلاص تروك والله بطني...
تركي ياخذ نفس: آآآآآه يا قلبي والله تعبت وانا اضحك..
سليمان: يا حليله خطب واحنا ما حركنا ساكن..
تركي: انت اصبر شوي لما تهدى الاوضاع بعدين نخطب انا وياك في ليله وحده...
سليمان: شكل هالليله ليلة نحس...
تركي: ليش؟؟
سليمان: لانك معي هههههه.
تركي: يعني مسوي قلبت علي لا افرشك فيذا..
سليمان: لا خلاص باسكت...
تركي: ما بقى الا الاولاد يتمسخرون علي...
سليمان: ولد في عينك...
تركي: امش امش ترى علينا ريضيات وكبدي لايعه منه ومن ريحته...
سليمان: ليش وش ريحته..
تركي: يا اخي ريحة شرّابه الله يقرفه..(والشرّاب هو الجورب)
سليمان: هههههه الله يلوع كبدك يا شيخ..
تركي: والله ما عاد اشوف معادلات اشوف شرابات...
سليمان: ههههه امش خلنا نهبل فيه..
تركي: والله لفشله قدام الطلاب...
سليمان: يله عليك به...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نوف كل يوم تستخير وتدعي ربها انه يقرب لها اللي فيه الخير ويبعد عنها اللي فيه شر واذى عنها..لحد ما قررت واخيرا في ذاتها بس باقي تبلغ الكل عن القرار اللي اتخذته...اول شي راحت لعند فواز...
وضربت باب غرفته..
فواز: مين؟؟
نوف من ورى الباب: فواز ممكن شوي..
فواز: اوكيه لحظه...
وراح فتح الباب وطلع لها: هلا فيه شي..
نوف: اممم ودي اتكلم معاك في موضوع...
فواز: اوكيه"وسكر الباب وراح معاها لغرفتها" قولي يا بعد قلبي وش عندك...
نوف: آآ...كنت ابي رايك في موضوع خطبتي لنواف..
فواز: نوف انا ما راح اخبي عليك..في البدايه كنت رافض لاني كنت اظن نواف راعي حركات اوكي...بس اكتشفت بعدين انه رجال والنعم فيه..وصدقيني ما راح تلاقين احسن منه..
نوف ابتسمت ورتاحت ان قرارها بيمشي: اوكي ومشكور وما تقصر..
فواز: من عيوني الثنتين كم عندي لانا من نوافه..وحده بس اطالع الله ثم اطالعها..
نوف: تسلم والله..
وطلع فواز وهي نزلت تبلغ امها بالقرار اللي قررته...
نوف جلست جنب امها: يمه..
ام فواز: سمي...
نوف: يمه انا قررت بخصوص نواف..
ام فواز: وش قرارك يا قلبي..
نوف: يمه انا موافقه وترى بس خطبه على الاقل سنه كامله...
ام فواز: الله يبشرك بالخير يا بنيتي ويفرحني فيك واخوانك واشوف عيالكم قولي امين...
نوف: امين...
ام فواز: الله يرضى عليك يا بنيتي والله اني مرتاحه لهم وقلبي مطمن من ناحيتهم..
نوف: يمه ترى اهم شي عندي رضاك...
ام فواز: انا راضيه باللي ترضينه يا قلبي....
نوف ابتسمت: الله يخليك لنا يمه ولا يحرمنا من حنانك وعطفك...
ام فواز: ولا يحرمني منكم...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد: عرفتي يا ريم ليش كان فواز رافض....
ريم ببرود: ايوه...
رغد: من قال لك..
ريم :مصادري الخاصه..
رغد: لالا بجد ريم وش عرفك...
ريم متردده: سليمان قالي...
رغد طيرت عيونها: سليمـــــــــــان؟؟؟؟؟؟
ريم خافت: يعني هو ما قالي قالي ارسل لي مسج...
رغد: وانتي تراسلينه...
ريم: ليه بايعه نفسي..بس ارسلت له عشان اعرف السالفه..
رغد: وش طلع..؟
ريم: لان قد صار لنواف موقف مع فواز بالمره يفشل ونواف طاح وجهه وفواز بغى يذبحه بس سكت له...عشان كذا نواف ما طول بدبي ورجع للرياض بسبة فواز ..عرفتي الحين...
رغد: اهاااا..طيب قلتي للعنود..
ريم: تدري قبلك..
رغد: وليش ما قلتي لي اول..
ريم: انا اول شي اقول للي يتماشون مع فطرتي وانتي غير فطرتي شوي عرفتي..
رغد: اوريك يا النذله..
ريم: سوي الللي تبين ما خفت منك..
رغد: هالبنت بتذبحني كل الناس عقلت الا هي تنهبل زياده..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يـــــــــوم الخطبــــــــه...
نوف كانت نفسيتها دمار شامل..طول الوقت ترتجف وحرارتها مرتفعه وجهها اصفر..ولا داومت .وغير الالام البطن اللي تحس فيها وطبعا هذا بفضل العنود اللي الليله اللي قبلها مسويه لها لليلة رعب بس تخوف فيها..
دخلت عليها ام فواز وشافتها منسدحه ومتغطيه بالبطانيه..راحت وفتحت البطانيه واخترعت من شكلها...
ام فواز: يمه نوف وش فيك...
نوف تتكلم وشفايفها ترتجف: يمـــــه..خااااااايفه..
ام فواز ابتسمت تبي تهديها: يمه نوف شي طبيعي الخوف بس الشي اذا زاد عن حده انقلب ضده...هاه يمه وانتي وحده كبيره وفاهمه وماله ادعي كل هالخوف..ولا تنسين تراها بس خطبه يعني مو شي...
نوف راحت لحضن امها يهديها ويطمنها: يمه انا ما اقدر ابعد عنك..
ام فواز تمسح على راس نوف: حتى انا يا ماما..بس هذا نصيبك..واذا مو الحين بيجيك يوم وتروحين بيت زوجك يعني فيك فيك..وشوفي ما شالله فجر اختك وزوجها فيصل بسم الله عليهم كنهم طيور الكناري..وعسى زوجك مثله واحسن بعد..
نوف ارتاحت نسبيا ورجع لون وجهها ووردت خدودها: الله يديمك فوق راسي يا اغلى مافي الكون...
ام فواز ابتسمت من بين دموعها: الله يوفقكم كلكم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جاء العصر واجتمعوا البنات عندها..رغد اختارت لنوف لبس..شجون قررت تحط لها الميك اب..وفجر تشجعها وترفع معنوياتها بالكلام...والثلاثي طايحين ضحك..
لبست نوف تنوره ميدي(نص الساق) سوداء حرير وفيها شريطه ستان من عند الخصر..وبلوزه بيضا كيوت..وحطت الميك اب ناعم مررره..وسوت لها تسريحه مررره نعومه تناسب نعومة شعرها نعومتها هي ..واخيرا لبست سندل اسود مره انيق...
العنود تصفر: الولد راح ملح...
ريم: شكله بيخليي الزواج بكره...
نوف تلف على نفسها: وش رايكم..
فجر: اكيد بيفتح فمه..
ريم: ليه بعض الناس فتحوا فمهم<<تقصد فيصل..
فجر: فديته صوصو..يوم شافني خق علي..
شجون: احم احم تراني هنا وابعلم اخوي عليك..
فجر: عليمه..حبيبي صوصو ما يزعل علي...
رغد: اقول اقري على نفسك ترى في ناس مشفح..
عبير: شكلك تقصدين نفسك صح...
العنود: اكيد تقصد نفسها ولا شافت نجوم العصر...
ريم: انا اللي اعرفه نجوم الظهر..
العنود: يا بنت الحلال كلها واحد...وبعدين نتاسب الحين احنا العصر..
عبير: عاد العنود وتحريف الامثال شي...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

دخلت ام فواز: هاه يمه خلصتي..
نوف وقفت وبدت نبضات قلبها تزيد: ايوه خلصت..وش رايك..
ام فواز ابتسمت: قمر يا قلبي قمر..يله انزلي عند الحريم..
نوف: مين جاي من اهله..
ام فواز: امه واخته الكبيره وخالته..
نوف: يله ..وانا وراك..
البنات يحمسونهها: وحده وحده وحده..نوف احلى وحده...
نوف ابتسمت لهم ونزلت ورى امها...دخلت عندهم وهي تحس ان الارض مو ثابته ما درت ان رجليها هي اللي مو ثابته...
ام نواف واخته ندى وخالته كلهم افتحوا افاميهم...
ام نواف تبلع ريقها: بسم الله عليك الرحمن الرحيم...تعالي يمه جنبي...
نوف راحت وجلست جنب امه...
ام نواف: والله بياخذ ولدي قمر..
خالته: ايوه بسم الله عليها قمر...
اخته تناظرها من فوق لتحت وباحتقار وما تكلمت..
نوف ابلعت ريقها: تسلمين خالتي...
وقعدت عندهم حوالي عشر دقايق بعدين استاذنت وطعت لعند البنات...
فجر: بشري..
نوف حاطه ايدها عبى قلبها: اووووه..يمه بغى يغمى علي...
رغد: وش صار..
نوف ابتسمت: فاتكم قعدت امه وخالته يمدحون فيني ساعه ويسمون علي طول الوقت..
ريم: والله ما ينلامون..
العنود: بس عاد لا يكبر راسك..تراك عاديه..
نوف: موتي حره بس..
عبير: واخته وش قالت...؟
نوف عقدت حواجبها: شكلي ما عجبت اخته طول الوقت تطالعني باحتقار وكأني عبده عندها...اصلا شكلها مغروره..
فجر: ما عليك منها اكيد غايره منك...
رغد: لا تهمك..تلاقينها قرويه شينه وعلى قولتهم سحيله ام الخلاقين...
الكل قعد يضحك..
العنود: تبين فزعه...ترانا حاضرين...
نوف: لاوالله تسلمون ما علي منها..بنات تتوقعون نواف بيقول ابي اشوفها....
فجر: اكيد يتزوج وحده بس لمحها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مجلــــس الرجــــــــــــــال..

طلال: ما تبي تشوف البنت؟
نواف مستحي: والله ودي اذا ما كان في مانع..
طلال: لافيه دواس ههه..
نواف: ههه لله يرجك يا لنسيب..
طلال: لا تصير واثق يمكن انا ما اوافق..
نواف: ليش خاطبك انت ولا اختك..
طلال: لا انا واختي شراكه هههه..
ابو فواز: بدال ما تقعد تضحك لي يا طلال روح قول لاختك ان الرجال يبي يشوفها..
طلال تفشل: ابشر يبه...زين كذا أكلنا تهزيئه من تحت راسك..
نواف: وانا قايل لك خفف دمك واقعد اضحك..
طلال: ترا اهون وما اخليك تاخذ اختي..
نواف: اقول روح قبل لا تجيك تهزيئه من الوالد<<الاخ مستعجل
طلال: وانت صادق...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود: تكفون ابي اشوفها ام خشه مايله<<تقصد اخت نواف..
ريم: وش دراك ان فمها مايل..
العنود: ههههه كذا احس..
نوف: انزلي ومن الباب اللي ورى اطلعي ..وشوفيها من باب المطبخ..
العنود: وانتي صادقه..
ونزلت الدرج ودخلت المطبخ من الباب اللي ورى...وفتحت باب المطبخ الثاني""الداخلي"" اللي يطل على المكان اللي جالسين فيه لحريم...فتحت نصه وقعدت تطل...
دخل طلال من باب المطبخ الخارجي..وشاف وحده ما عليها حجاب..
طلال"من هذي...فجر لالا معقوله فجر سمنت بالسرعه هذي..ولا شكل فيصل يبلع فيها"
طلال: وش تسوين هنا..
العنود من الخرعه سكرت الباب على ايدها: آآآآآآآآآآآآآآآآآآآآآ
وفتحته مره ثانيه وطلعت ايدها وسكرته..ومسكت اصبعها اللي حمر وزرق على طول....
طلال: العنود!!!
العنود رفعت راسها:طلال!!
طلال ما يدري وش يسوي يتركها ويخليها ولا يسلم عليها ولا يقعد يطالعها..
العنود تناظره بشوق ولهفه وتحاول تتحكم في مشاعرها لا تجدد بشوفته..وكانت ضاغطه على اصبعها بقوه لحد ما حست ان الدم وقف وما عاد صار يمشي لاصبعها المورم...
ونزلت عيونها على اصابعها وقعدت تطالعهم عشان ما تطالع طلال...وطبعا متوهقه ما تقدر تطلع لان الحريم فيه ولا يمديها تروح الباب الخارجي طلال وافق عنده واللي موترها زياده انها بدون حجاب..
طلال لاحظ انها تطالع ايدها وقرب لها بالمره..
طلال بهدوء يذوب: يألمك.."ويطالع ايدها"
العنود رفعت عينها في عين طلال"لا ما ابي اتعلق فيك..انا ابي انساك..انساك":..لا .....يعني....
طلا ل مد ايده بيمسكها بس هون: روحي حطي عليها ثلج ولا مويه بارده...
العنود: طيب ان شالله...
طلال: يله روحي الحين...
العنود: اطلع اول..لاحظ اني بدون حجاب..
طلال تفشل ونزل عيونه: اوكي انا طالع""وراح""
العنود تنهدت من قلب: اوووووووووه...
طلال سمعها ولف عليها: لهدرجه ما انتي قاده تتحمليني دقايق...
العنود سكتت ما تدري وش تقول لها انربط لسانها..تقوله انا بدونك لحظه اضيع ..اتوه.. تقوله تراك من لما تركتني وانا ماني بعايشه لاني ميته..لانك هواي اللي اتنفسه..انت الحياة اللي اقدر اعيشها....وانت تركتني بدون حياة ولا امل..وفوق كل هذا جراح..ما ادري الزمن يقدر يداويها ولا بتبقى جراح مفتوحه..
طلال طلع وسكر الباب..وتسكرت الدنيا بوجه العنود كل شي ولا يزعل عليها طلال..معليش يتركون بعض بالطيب بس ما يفهمها غلط....
************************************************** ******************************************
ايه احبك...
من حكى لك انك في حياتي شخص عادي...
لا تصدق يا حياتي من حكى لك اني لو ساعه نسيتك في غيابي لا تصدق يا عذابي..
لو زعلنا من بعضنا وكنت قاسي بعتابي ومن عنادي قلت انك شخص عادي...قول لي كذاب وما تقوى بعادي...
************************************************** ******************************************
جلست العنود بكل حيلها على الكرسي اللي قدامها ودمعتها على هدبها...وفجـــــــــأه انفتح الباب..
طلال مبتسم: الى الحين جالسه.."وكتف ايدينه" وما سويتي اللي قاله لك طلول...
العنود ابتسمت غصب عنها: انقللللللللللللللللللللللللللللع يا تافه..
طلال يضحك: يا حلوك وانتي معصبه..العنود اسمعي نادي نوف..وتراني ادري انك تعزيني وانا بعد اعزك مثل رغد وريم..
العنود فرحت حتى لو ما قال لها اني ما زلت احبك وقال لها اعزك هذي لحالها تكفي: من عيوني...
طلال: تسلم عيونك.."وطلع"
بعد خمس دقايق طلعت العنود على اساس ان طلال امداه راح وجلس عند الرجال...ومرت من ورى الملحق بسرعه وطلع في وجهها طــــــلال..
طلال: بوووووووووه..
العنود اخترعت وبغت تطيح على ورى بس مسك ايدها طلال...
العنود استحت لان اليوم طلال مستقعد لها..
طلال: وشوله هالربشه كلها...
العنود: خفت احد يطلع علي من الرجال...
طلال: وليش انا مو رجال...
العنود تضحك: ليه انت عاد نفسك واحد منهم"وسحبت ايدها منه"
طلال: هين اوريك يا عنيد...بهبل فيك واطلع ريحتك..
العنود: اصلا ريحتي من زمان طالعه...
طلال: ووووع الله يقرفك يا الوسخه..يله بس روحي نادي نوف...
العنود: اوكي..
وراحت لعند البنات..
العنود فتحت الباب بقوه: هااااااااااااي..
ريم: هاي تاخذك بشويش على الباب..
العنود: يله يا نويف رجلك يبيك تحت..
نوف خافت: وش يبي...
العنود: يبي حلاوه..يبي يشوفك يا الحولا..
نوف: بس انا...انا ما ابي...
فجر: على كيفك هو...يله يا قلبي انزلي ترى كلها خمس دقايق وتطلعين...
رغد: يله روحي..
عبير جات من وراها: واااااااااع..
نوف نقزت من مكانها: يمـــــــــــــــه...
ريم والعنود وريم: ههههههههههههههههههههههه..
نوف: والله سخيفات..
شجون: حرام عليك ترى اللي فيها مكفيها..
عبير: هذا في علم النفس يسمونه تخفيف الترويعه..
رغد: والله من الاسم بس...يله نوافه خلصينا...
العنود: انزلي احسن لك بالطيب لا ارميك عنده بالقوه...
نوف: خلاص بأنزل...
نزلت تحت ومعها فجر...والبنات راحوا نفس الشباك يوم فجر...
دخلت نوف وجنبها طلال وجلسها جنب نواف بس بينهم مسافه وجلس معاهم..
نوف منزله عيونها وشعرها نازل على وجهها..
نواف مطير عيونه"معقوله في بنات بالحلا هذا"<<ما قد شاف خير...
طلال: نوافه ارفعي راسك خلاص وصل الارض..
نوف لفت عليه وعطته نظره تسكته ورفعت راسها شوي..
نواف: احم احم كيفك نوف..
نوف الكلام بصعوبه يطلع: الحمدلله...بخير..
نواف: الحمدلله...طيب انتي بأي سنه...
طلال: يعني تسوي نفسك ما تعرف...
نواف: يا اخي وش عليك مني..بس اسكت انت...
طلال: طيب بسكت..
نوف: انا في......"شافت البنات يأشرون لها من فتحة الشباك وابتسمت لهم"
طلال يطالعها: انهبلتي يا نوف..ولا استخفيتي...
نوف تفشلت ووجها قلب احمر: عن اذنكم...
طلال: الولد ما بعد شافك...
نوف ما ردت عليه وطلعت بسرعه..
نواف: حرام عليك احرجت البنت...
طلال: ما ادري عنها تطالع الشباك وتضحك"وتذكر البنات"...لحظه لحظه..
قام وفتح الشباك شاف العنود وريم حاشرين روسهم في الشباك ولما شافوه ابتسموا..
طلال: وانتوا ما تتوبون..
العنود وريم: لا..
طلال هين اوريكم"ودف روسهم عل ورى لحد ما طاحوا على الارض"...احسن تستاهلون..
وسكر الشباك وهو يضحك على خبالهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود: أي يا ظهري اوريك يا طلالوه النذل..
ريم: حسبي الله عليك من ولد...
عبير: هههههه فديته بس مزحه ثقيل...
رغد فاقعه ضحك هي وشجون عليهم...
رغد: احسن تستاهلون يا الملاقيف..
ريم: اسكتي انتي بس..
ووقفت وظهرها متكسر والعنود معها...ودخلوا لعند نوف..
نوف تضحك: حسبي الهع عليكم تفشلت..كله منكم..
العنود: ليشت تفشلتي...
نوف: كنت اكلم الرجال ويوم شفتكم ابتسمت لكم ونسيته..
عبير: بيقول اذا هذي حركاتها من يوم الخطبه اجل يوم الزواج وش بتسوين..
ريم: الله يستر بس...
نوف: والله كله منكم...
فجر: الا انتي اول مره تشوفينهم..
نوف: والله فرحت لما شفتهم..
ريم: بس اخوك النذل كسرنا..
فجر: تستاهلون هذا عن خطبتي وخطبة نوف...
العنود: تراك ازعجتينا بزواجك..
فجر: قاعده على قلبك..
وكملوا سهرتهم وبعدها رجعوا لبيوتهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مرت الايام سريعه مع الاسابيع..لحد ما صار شهر كامل على اخر احداث مهمه..وماكنا فيه أي شي جديد الا قرب وقت الاختبارات ودخلوهم اجواء ايام المراجعه...باقي على الاختبارات النهائيه والمصيريه اسبوعين بس...
والدنيا حايسه في كل بيت....خلونا نشوفهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيـــــــــت ابــو مشــــــــاري...
رغد ماسكه كتبها والدفاتر وحوليها والاوراق واسئلة الوزاره للأعوام اللي فاتت منثره حولها..وحالتها النفسيه رايحه فيها..يوم تبكي...يوم تضحك وما تسكت..وطول الوقت تاكل سنكرس والكراتين مصففه وحولها...
دخلت عليها ريم...
ريم: اقول رغد...ما شفتي شريط الدي في دي..ذاك الاكشن الي في النهايه البطل طلقوا عليه بالبازوكا وتفجر وتقطع ..هاه...
رغد تطالعها بنظرات استحقار: والله انك فاضيه وتحسبين الناس فاضيه مثلك..
دخلت ريم وجلست وخذت سنكرس وشافت القراطيس حقته مرميه وحولها: ابسألك سؤال اذا امكن..
رغد بقلة صبر: خيــــــر...
ريم: انتي داخله مسابقه بعنوان " اللي ياكل اكثر فرصته في اربح اكبر"
رغد: يا خف دمك يا شيخه.
ريم: تصدقين حسبتها منيره هههههههههه..
رغد عصبت: ريم اطلعي برا ترى محد فاضي لك...
ريم: طيب لا تعصبين..بس وين الشريط..
رغد: وانا ش دراني عنه..
ريم وقفت عند الباب: يا بثرك يا الدافوره..
رغد بتقوم عليها بس ريم لحقت عمرها وطلعت...
رغد وهي تفتح سنكرس جديد: ياربيه واحنا وش دخلنا في كتب ذولي وكم مجلد وكم كتاب في قريح ياخذه<<تذاكر مكتبه...
ريم حصلت الشريط وصلحت لها بوب كورن وقعدت تطالعه في غرفتها..
مشعل يذاكر ومقطع نفسه من المذاكره لان النجاحه مفاجأه له..واكيد شي من اللي يحبه...بس موبايله كل شوي يرن..لين تسأله عن اخباره او يشرح لها او تسولف معاه لان امها مانعتها من انها تزورهم..
مشاري خلص اختباراته قبل الكل..وتفرغ للشركه بس..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيـــت ابو مــــاجــد..
عبير خلصت اختبارات من زمان وقاعده تحرّ العنود...
عبير منسدحه على الكنب وتطالع تلفزيون: عنيد يله قومي ذاكري...
العنود جالسه تلعب جيم بوي: اقول انقلعي ترى محد فاضي لك..
عبير: ترى بعلم امي..
العنود وقفت اللعبه: الحين انتي من مسلطك علي..
عبير: انا اختك الكبيره وادرى بمصلحتك..
العنود: مشكوره ما ابي منك شي..وخليك لاهيه في نفسك...
عبير: هيــــن اوريك....يــــــمه...يمـــــــــــه..
العنود حطت ايدها على فم عبير: اسكتي فضحتينا...
عبير توخر ايدها: ابعدي عني... والله اذا ما ذاكرتي لا اعلم امي عليك..
العنود: اوووف قمت الله ياخذك وافتك منك..
مرت ام ماجد: وراك تدعين يا العجزه...حرام تدعين على اختك..
العنود: اجل الله ياخذني وارتاح..
ام ماجد: هاو..وش فيك يا عنيد...
عبير بلعانه: يمه ما تبي تذاكر..
ام ماجد: روحي ذاكري ولك نجاحه مني تنبسطين عليها..
العنود فرحت: صدق وش هي؟؟
ام ماجد: خليها مفاجأه احسن..
العنود: لا يمه الحين عشان اتحمس للبرمشه اقصد المذاكره..
ام ماجد: ابشتري لك سياره..
العنود: كذااااااااااااااابه..
ام ماجد: اول شي انا ما اكذب وبعدين ترى كلها سياره ام ريموت...
العنود بأستهزاء: سياره ام ريموت هاه..
ام ماجد تنطنز على العنود: عشان تفحطين فيها...
عبير كاتمه ضحكتها...
العنود: والله لا ارسب الحين...
عبير فقع ضحك: هههههههههههههه العنود انجحي عشان نفحط انا وياك..هههههه
العنود: هين اوريك انتي بعد..
ام ماجد: ههههه روحي روحي ذاكري بس..
الا وليد نازل بعد هو خلص اختبارات..
وليد: وش فيكم تضحكون..
عبير: ما دريت امي بتشتري سياره للعنود...
وليد منصدم: سيــــــــــاره..
العنود مكتفه ايدينها وتناظرهم..
عبير: ههههههههههه سياره ام ريموت..
وليد فقع ضحك: ههههههههه والله تصلح لك يا عنيد...
العنود: ضحكت من سرك بلا ان شالله..
وطلعت لغرفتها وقعدت تبرشم... 
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيــــــــــت ابو فـــــــــواز..
نوف تذاكر ساعه وتكلم نواف ثلاث ساعات وعلى هالحال ..
نوف: ايوه وبعدين..
نواف: ما تصدقين قد ايش انحرجت من اخوك فواز والله وجهي ما عاد ينشاف من الفشيله..
نوف:هههههه..
نواف : تضحكين هاه .. أصلا انتي السبب ..
نوف بدلع طبيعي : أناااا...
نواف : والله مادوخني الا انتي ..
نوف استحت : تسلم والله كلك ذوق ..
نواف : شكلك تبيني ارسب ..
نوف : ليش وانا وش دخلني ..
نواف : مشكلتي اني اشتاق لك كل ثانية .. وش اسوي بعمري ..
نوف : عاد اهم شيء النسبة .. اوكي قلبي ..
نواف : اجيب لك ابو النسبة ..
نوف : لا انا ماابي ابوها ابيك انت ..
نواف : الحين انا اذوب ..
نوف : يله نونو الحين ابي اسكر
نواف : اوكي ياقلبي باي ..
نوف : باي ..
دخل طلال عليها ...
طلال : وش تسوي نوافه ..
نوف مسكت الكتاب : اذاكر
طلال يسوي نفسه غبي : كأني سمعتك تضحكين من شوي ..
نوف بربكه واضحه : انا .. متى ؟؟
طلال : يمكن في المطالعة موضوع اللي عنوانه "طرائف احمد "
نوف مااستوعبت وش قال : ايه يمكن ....
طلال : يالنصابه المطالعة تقييم يله اعترفي ..
نوف : طـــــلال ..
طلال: خلاص فهمت اطلع واسكر الباب..
وطلع وقعدت نوف تطالع الكاتب وبالها بعيد عند نواف<<مو وجه عرس..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيــــــــــت ابو فيصــــــــل...
شجون جالسه مع فجر يذاكرون..
فجر: شكلي ببرشم ما فهمت شي..
شجون: لا يمه اخاف انكشف..
فجر: وش اسوي نص الكتاب ما فهمته...
شجون: اسألي صديقاتك..
فجر فجأه أمها بطنها: آآآآآآآآه.
شجون خافت وقامت لها: فجوره وش فيك؟؟
فجر ماسكه بطنها: آآآآآآ ما ادري....ما ادري...آآآآآآ بطني يعورني...
شجون: اوديك الطبيب..
فجر حطت ايدينها على فمها وراحت بسرعه لدورة المياه (الله يكرمكم) وصارت ترجع..
فجر:آآآآآ...يمه وش فيني..."وطلعت لشجون"...
شجون ابتسمت لها: مبروك..حامل..
فجر انصدمت من الفكره: أي حامل واللي يعافيك ما صار لي اربع شهور متزوجه...
شجون: عادي تصير...
فجر: لا تكفين لسه صغيره وما اسعديت نفسيا..
شجون مبسوطه: بس وناسه تكونين ام واصير انا عمه...الله من جد فله..
فجر ابتسمت عجبتها الفكره: تتوقعين وناسه...
شجون: ليه هو ملاهي عشان تقولين وناسه...
فجر: ههههه ما اصلح ام ابد..
شجون: شويه ما تصلحين...
دخل فيصل وسلم على شجون وباس فجر من خدها....
شجون: هيه توني صغيره لا تخربوني...
فيصل: هههه المهم وش اخبار الحلوين...
شجون: عندي لك خبـــــــــــــــ..
ما حست الا بنغزه في جنبها لحد ما بغت تنفقع كليتها....
فجر: الخبر اني ما عرفت اذاكر...
فيصل وهو يطالع شجون تتألم وماسكه جنبها: اهاااا...شجون الحمدلله على السلامه..
شجون وماسكه جنبها: الله يسلمك..
فيصل: وش فيك...
شجون: ما ادري وش جأني فجأه حسيت ان كليتي بتروح في خبر كان"وتطالع فجر"
فجر: ما عليك منها تدلع"وتأشر لها يعني شغلك بعدين"
فيصل: ايوه فجوره وش اللي ما فهمتيه اشرحه لك..
وراحت فجر واخذت كتبها وقعدت جنب فيصل وصار يشرح لها...
شجون تطالعهم: اول مره اشوف زوج يشرح لزوجته...
فيصل: وش عليك ..
فجر حاقده عليها: ما عليك منها الملقوفه..
شجون: خلاص فجوره حصل خير...
فجر رجع لها ألم البطن: آآآآآه..معليش بروح لدورة المياه...
فيصل وهو مستغرب: تفضلي..."راحت فجر"...شجون وش فيها...
شجون ابتسمت بخبث: ما ادري عنها...كل شوي رايحه لدورة المياه..
فيصل ما فهم تلميحاتها: لا يكون جاها السكر...انا قايل لكم لا تاكلون شوكلاته بس ما تسمعون الكلام...
شجون تكلم نفسها: والله لو المح من هنا لبكره ما فهم..
فيصل: قلتي شي...؟
شجون: لا سلامتك..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيــــــــت ابو تركــــــــي..
تركي ماخذ الصاله مكان له..وفارش الاوراق والكتب والدفاتر والاقلام..وكوب الكوفي منكب على الاوراق..ومنسدح على الكنبه بحيث انه راقد على بطنه ورافع رجلينه ويلعب فيهم...
دخلت عليه ام تركي...
ام تركي: تريك وش هالحوسه..وينك قاعد فيه ..في شقة عزابيه...
تركي لف على امه: يمه اذاكر..
ام تركي: واحد يذاكر ويجلس كذا..قم تعدل...
تركي: يمه ما اعرف الا كذا...
ام تركي: الله يهديك بس..انت واختك...
تركي: هنيف وش فيها بعد..
ام تركي: انهبلت وقعدت..
تركي: وش فيها عشان اتشمت عليها..
ام تركي: اختك استح على وجهك...ما ادري وش فيها ما غير تطلع في الملابس وتلبس وتفصخ..ودولابها ما بقى فيه شي ..فاضي..
تركي: هههه بروح اهبل فيها...
ام تركي تناديه: تريك اعقل عنها...
تركي دخل غرفة الهنوف بشويش شاف الهنوف لابسه وكاشخه وتذاكر ومشغله المسجله"اغنية نانسي عجرم ياي سحر عيونه"وترقص وتدور في الغرفه..
تركي: الحمدلله والشكر بس..."ودخل" هنيف وش تسوين...
الهنوف: يااااااي سحر عيونه نظراته اول ما تلاقينا عين بعين..
تركي يكمل معها: ياااااي شو مهضومه كلاماته....انهبلتي انتي ولا استخفيتي وش اللي انتي مسويته بنفسك...
الهنوف: عشان تنفتح نفسي للمذاكره...
تركي: عزيمه مو مذاكره...اقول بلا هبال.وبعدين في احد يذاكر ويغني...
الهنوف: عشان ما امل من البربره الفاضيه...
تركي: اجل قولي على النسبه السلام...
الهنوف: احس ان جاني تبلد ماعاد صرت اهتم..اصلا الله واكبر على الجامعات الحين..ادخل بفلوس وانتهينا...
تركي: ايه هين...ابطلع قبل لا استخف مثلك..
الهنوف: يكون احسن..
تركي دخل عناد:ولا اقول خلني اقعد اضحك عليك واوسع صدري..
الهنوف عصبت: تركي بسرعه برى..
تركي: ولا عليك لبس ما ادري وش يبي..موف.ازرق..واخضر..واصفر..تكفين باقي لون ما لبستيه..
الهنوف وصلت معها: تريك احسن لك اطلع قبل لا افجر فيك...
تركي: والله لو تروحين حفله تنكريه احسن لك..
الهنوف فسخت السندل اللي عليها:والله اذا ما طلعت ولا الكعب على راسك..
تركي: هههههه خلاص بطلع....يا القرويه.."وانحـــــــــاش"
ولحقه سندل الهنوف بس ماجاه شي..
تركي من بعيد يصارخ: ما اشره عليك يا المجنونه...
الهنوف سكرت الباب...وغيرت اللبس ولبست لبس ثاني وغيرت الكتاب معه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فــــي بيــــــت ام سليـــــمان..
مها خلصت اختبارات...سليمان ومحمد كل واحد في مكان يذاكر...
سليمان كل شوي داخل عليه عبدالله اخوه الصغير...يحوس عنده بعدين يطلع..وشوي يدخل مره ثانيه..
سليمان بهدوء: عبود اطلع..
عبدالله: لا ..ابي اقعد هنا..
سليمان من بين اسنانه: روح عند مها تعطيك حلاوه..
عبدالله: لا ابي اقعد عندك...
سليمان: اقول لك روح عند محمد...
عبدالله برضا: طيب...
وراح عنــــــــد محمد...
محمد: عبيد روح عند سليمان..
عبدالله: ما ابي ما ابي..ابقعد هنا..
محمد: اقول لك روح عند سليمان...
عبدالله: اووووف طيب...
وراح عنــــــــد سليمان..
سليمان: صبر جميل والهل المستعان..عبيد قلت لك روح عند محمد...
عبدالله خنقتها العبره: ما ابي.
سليمان: وش اللي ماتبي..قوم حبيبي قوم..
عبدالله بيبدى جرس الانذار عنده: ما بـــــــــــــــــــي..
سليمان صرخ: عبيد..
عبالله اونطلق عنده جرس الانذار: واااااااااااااااااااااااااااااااااااع
سليمان توهق فيه: خلاص خلاص عبود خلاص..
عبود: واااااااااااع..
دخل محمد: وش مسوي بأخوي اعترف يا اللي ما عندك حنيه<<لا يا الرقيق
سليمان: خذ اخوك وانقلع..
محمد: على كيفك تصيح الولد وتبلشه فيني...
سليمان: محمدوه..خذه وفكني...
محمد بيطلع: تحمل غلطتك...ولو سمحت عشان ما يزعجني خله عندك ..كل شوي جاي عندي ترى محد فاضي لك ولاخوك.."وطلع"
سليمان: والله البزارين طلع لهم لسان...
قام وشال عبدالله وحطه عند مها..
سليمان: خذي اخوك وفكيني من شره...
عبدالله مازال يصيح: واااااااع..
مها: وش سويت بأخوي...
سليمان: خذيه ترى وراي نسبه ومحد فاضي لكم..
مها:تعال يا بعد قلبي والله..
"وراح سليمان لرياضياته كتبه"

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اليــــــــــــوم الثانــــــــــــــي..
ريم العنود من العصر عند فجر وعبير ماجات معاهم نايمه ومالها خلق <<كالعاده..
فجر في المطبخ تصلح لهم قهوه..
شجون تهمس لهم: بنات قربوا...
العنود وريم ما صدقوا على الله: خير وش صاير..
شجون مبسوطه: شكل فجر حامل...
العنود وريم بصوت واحد: حااااااااااااااامل؟؟؟؟
شجون: قصروا اصواتكم وجع...انا قلت شكلها والله اعلم..
ريم والعنود: اهاااا..
دخلت فجر: حيا الله من جانا..
ريم: الله يحيك..."وغمزت للعنود"
العنود: فجر..كأن كرشتك تغيرت...
فجر اخترعت:كرشتــي !! لالا عادي..
ريم: الا تصدقين كأنها كابره شوي...
فجر ابتسمت ترقع لهم: لا عادي يمكن سمنه...
العنود: طيب مو كأن وجهك اصفر..
ريم تأيدها: الا وجهك اصفر...
شجون ساكته وحاطه يدها على فمها عشان ما تضحك..
فجر: وش فيكم علي..عادي وجهي ما فيه شي...
العنود: اكـــــــــيد!!
فجر : ليش احد قايل لكم شي<وتطالع شجون"
ريم: لالا محد قال لنا شي...ليه فيك شي <<قلبت عليها السالفه..
فجر:لا انا مافيني شي...
العنود: اجل خلاص ما فينا شي حنا بعد..
وبالليـــــــل انتشر الخبر بأن فجر حامل....
فيصل: فجر قومي نروح المستشفى...
فجر: مافيني شي عشان اروح..
فيصل: طيب نتــــــأكد..
فجر: حسبي الله على بليسكم من بنات...فيصل قلت لك روحه ماني رايحه ارتاح..
فيصل بحنيه: ليش ماودك اصير ابو..
فجر لفت عليه ورق قلبها: الا ودي...بس انا ادري اني ماني حامل..
فيصل: وش دراك..؟
فجر: ما صار لي اربع شهور..وشلون احمل..
فيصل: عادي تصير..
فجر: احد قال لك اني قطوه..
فيصل: فجر يله عاد عشان نفرح..
فجر: وانا مابي...
فيصل قرب منها وحضنها من ورى: واذا قلت لك عشان خاطر صوصو...
فجر بتذوب وهو عارف هالشي: فيصل بليزا حس ماله داعي الروحه...
فيصل: الا لها داعي..يله البسي عبايتك ..اسنتاك تحت....
فجر: اوكي خلاص عشانك والله...
ولبست عبايتها ونزلت ومرت من عند شجون...
فجر: انتي هين بذبحك بس خليني ارجع...
شجون: وانا وش دخلني..بس ابي اصير عمه...
فجر: انعمت عيون ابليس ان شالله..بس خليني ارجع اوريك شغل الله...
فيصل: فجر يـــــــــله..
فجر: يلـــــــــــــه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد: مسكينه والاختبارات..
ريم: لا تخافين عليها ..بسم اله عليها تدبر عمرها..
رغد: بس احس انها لسه صغيره..
ريم: وش عليك انتي هي تبي تصير ام هي قالت لي<<يقطع ابو الصورايخ
رغد: الله يسهل عليها..
ريم: امين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود: وهي فرحانه وطايره من الفرحه انها حامل<<هنا رشاشات مو صواريخ
عبير: صدق!! الله يتمم فرحتها..
العنود: بس مسكينه بتروح فيها في الاختبارات..
عبير: الله يسهل عليها...
العنود: ايه والله...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نوف تتصل على فجر بالمستشفى: مبروك مبروك تحملين ولا تعلميني..
فجر تدعي جوات نفسها على ريم والعنود: أي حمل واي خرابيط..
نوف: وتغبين علي بعد...
فجر: هذا انا في المستشفى وما بعد حللت اصلا..
نوف: طيب ريم والعنود متصلين علي يبشروني ..كيف؟؟
فجر: الثنتين هذولي شغلهم عندي..
نوف: اجل بشريني اوكي...
فجر: اوكي...
حللت فجر وقالوا النتايج بعد ساعه...
ام فيصل تكلم فيصل: مبروك يا وليدي جعله الولد الصالح..
فيصل: يمه ما بعد صار شي...
ام فيصل: ان شالله خير...
فيصل: ان شالله..
وسكر من امه...
فيصل: فجر ممكن اسأل سؤال...
فجر: اسأل...
فيصل: ممكن اعرف مين اللي ناشر الخبر...
فجر: من غيرهم ملقف عندنا..رويم وعنيد..الله يوريني فيهم يوم كانهم فضحوني..
فيصل: ما شالله اسرع من العربيه...
فجر: الاخبار كلها عندهم..وهذا قليل الحين مو شي عندهم..
فيصل: اجل وراهم بلاوي...
فجر:فجر: الا البلاوي كلها عندهم...
طلعـــــــــــــــت نتيــــــــــــــــــــجة التحليـــــــــــــــــــــــــــــــل....


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


الجـــــــــــــــــــــزء التــــاســع والثـــلاثــــون
""الفــصــــــــــــــل الثــــــــــــــالثــــــــ""

طلعـــــــــــــت نتيجــــــــــــة التحليـــــــــــــل...
فيصل: بشر يا دكتور..
دكتور: ابشرك المدام حامل..
فيصل سلم على الدكتور بحراره: مشكور مشكور و الله يجزاك خير..
الدكتور:لا شكر على واجب..
طلع فيصل يصارخ: فجر فجـــــــر..
فجر: المستشفى كله عرف اني فجر...
فيصل: مبروك يا قلبي صرتي أم وانا صرت أبو..
فجر: الله يبارك فيك وفي ايامك...
فيصل: اكيد امي بتفرح فرح مو طبيعي..
فجر: اكيد يا قلبي"هم بيفرحون وانا اللي باكلها.."
وبشروا الكـل وصار صياح ونباح<<لازم في الفرح والحزن..
وعمل ابو فيصل عزيمه وانبسطوا فيها..
رغد ما حضرت على قولتها في احد يعزم هالوقت بس كلمت فجر وباركت لها...والباقي فلوها رقص واغاني وهيصه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ام فيصل: يمه فجر لا تقومين ولا تتحركين خلي عنك كل شي ..فيه الخدم..
فجر: بس بودي القهوه..
ام فيصل: لا قهوه ولا شاي..خلي عنك كل شي..
فجر: ا نشا الله من عيوني...
جات ريم: فجير مسويه حرمه تعالي معانا...
ام فيصل: ولا تتحركين خلوها جالسه بعد قلبي والله..
ريم: خالتي قلنا حامل معليش اما تسون لها عقاب بالجسله المؤبده لالا هذي ما ارضاها..
ام فواز: مو لازم ترضينها..
ريم: ترى اذا ما رضينا بتودعون البيبي قبل لا يجي هذا انا حذرتكم..
جات العنود تفحط: خير وش صاير...
ريم: حاكمين على بنت عمتي بالجلسه المؤبده مع امكانية التنفس بس والاكل مسموح..
العنود: والحركه...؟؟
ريم: ممنوعه...
العنود: جيبوا بنت عمتي لا احرمكم من اللي في بطنها..هذا اللي ناقص التفرقه البرعصيه..
ريم: وش شايفتنا معلقين بالجدران..
العنود: ليش؟؟؟
ريم: البرعصيه يعني بريعصي يعني ظاطور الله يكرمك عنه والعنصريه يا قلبي هي الكلمه المفقوده عندك..
العنود: اهااا..المهم بتجبيونها ولا شلون..
ام فيصل خافت: اوكي خذوها بس حطوها بعيونكم...فجر يمه اذا رقصوا لا ترقصين..
ام فواز: ايه يمه وعن حركات الهبال زين...
فجر: والله ما دريت ان الحمل كذا ولا كان ما حملت من الاساس..
ام فواز: يمه لا تقولين كذا بعدين ربي يبلاك..
فجر: اللهم لا اعتراض..اللهم اني لا اسألك رد القضا و لكني أسألك اللطف فيه "وتأشر على امها وخالتها ام فيصل"
ام فواز: هذا جزانا...
فجر: بروح مع البنات احسن لي..بدور تعالي معانا...
بدور: لا انا بجلس هنا مشكوره قلبي...
فجر: براحتك..
العنود: امشي عاد لا تدلعين علينا"ودفتها من ورى"
ام فيصل فزت من مكانها مخترعه وراحت لعند فجر...
ام فيصل: يمه صار لك شي تحسين بشي..
فجر في نفسها"ان لله وانا له لراجعون..صبرك يا ايوب""..: زينه زينه مافيني شي..
ريم: على بالي نحول ههههههههههههه...
ام فيصل عصبت: عنيد عن المزح الشين..
العنود: ومحد حمل الا هذي المفعوصه عشان تسون كل هذا...هذي بدور حملت وما صار شي..
ريم: لا يمكن عشان فجر توها بزر..
فجر ضربت ريم من كتفها: بزر في عينك...
ام فيصل: قلت لكم انتبهوا سامعين..
الثــلاثه: ســـــــــامعيــــــــن...
وراحوا عند البنات...
شجون: هلا بمرت اخوي الحامل..
فجر: يعني لازم سيرتي الذاتيه الكامله..
نوف: يا حلوك وانتي حامل...
فجر: يا نصبك مابان شي...
عبير: فجير كأنك كارهه حملك..
فجر: تبون الصراحه...ايه احس توني صغيره ومالي خلق مسؤليه وابي اعيش شوي شبابي...
البنات: معــــــــاك حـــق..
نوف: بس عادي يا قلبي بتتعودين..وبعدين عشان فيصل تصبري..
فجر: والله ما صبرني الا فرحة فيصل.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عـنـــــــــــــــد الرجــــــــــــال...
الكــــــل يبارك لفيصل..وفيصل الدنيا مو سايعته من الفرحه...بيجه طفل ومن اللي يموت عليها..
مشاري: احلى يا اللي صرت ابو..
فيصل: وش رايك اصلح ولا..
فواز: وش لك بالشقا وانت صغير لاحق لاحق..
فيصل: اصلا انت حسيت بالشقا يوم انك تتكلم..الحين لو اسألك وين عيالك بتقول عند امي..
فواز يسهبل: وش دراك....وين هذاك اول الحين صاروا عود في حلقي....
وليد: يله عقبال البقيه..
طلال: امـــــــين...
مشاري: الاخ مستعجل...
طلال: وش ورانا نجرب..
ماجد: هو لعب بزارين تجرب..
فيصل يتفلسف: الزواج شي اكبر مما يتصوره الواحد..الزواج مسؤليه وطولة بال وصبر وتحمل..
طلال: لو تكرمنا بسكوتك ارحم لنا ولا يا شباب..
الشباب: الا والله..
فيصل: مالت عليكم وعلى اللي ينصحكم..
وليد: خلي نصيحتك لك ما نبيها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مرت الايام بسرعة مثل الطيف وبكره اول يوم اختبار..
ورغد في المستشفى...
الدكتور: البنت عندها احتمال يكون عندها مرض السكر...
مشاري طير عيونه: وش سكره الله يهداك..
الدكتور: انا قلت احتمال..وهي معرضه للمرض اذا استمرت في اكل الحلويات وخصوصا ان وزنها زايد...
رغد: خلاص والله توبه ما عاد اكل سنكرس...
الدكتور ابتسم: اجل سنكرس...
مشاري: فضحتينا الله يفضحك..
الدكتور: الحين احنا بنعطيها ابره تعدل نسبة السكر عندها..بس لازم تنتبه لعمرها...
مشاري: ابشر ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رجعت رغد للبـيـــــــــــــــت..
ام مشاري بلهفه: وش صار؟؟
مشاري: معرضه لاصابه بالسكر بسبة البلع في السنكرس ذا...
رغد: لا تبالغ كلها كم كرتون..
ريم: كم كرتون يا الظالمه..السوبر الماركت اللي جنبنا خلصت كراتين السنكرس من عنده والسبه انتي..
ام مشاري: من اليوم وطالع ما فيه اكل سنكرس سامعه..
رغد: طيب ان شا الله..
بعد نص ساعه دخلت ريم غرفة رغد وهي قاعده تراجع مادة بكره عليها بلاغه وعلم اجتماع<<يا حليلها ثالث والله..
ريم: خلصنا من السنكرس وطحنا في الحب"الفصفص"
رغد وهي تقشم: وش عليك مني...وبعدين ما اعرف اقعد كذا...
ريم: انتي نهايتك ما راح تطلعين من الباب من السمنه..
رغد: معليش البنات دايم يقولون يا العصلا...خليني ارضيهم واسمن..
ريم: صدق من قال اصحاب العقول في راحه..
رغد: اقول اطلعي وامسكي كتابك وترى اللي فيني مكفيني..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيــــــــــت ام تركي..
وتقربيا في غرفة الهنوف...الدنيا قالبه مرقص..
كل الملابس مطلعه ومشغل اغنيه اجنبيه وتاركه شعرها وترقص اجنبي قدام المرايه...
دخل تركي عليها: لالا البنت خلاص ما عاد نقدر نلحق عليها.."وراح طفى المسجل"
الهنوف وقفت رقص: خير من سمح لك تدخل غرفتي..
تركي راح يلمس حرارتها: انتي فيك حمى الاختبارات..
الهنوف: اقول تركي خلني بس اكمل رقص..
تركي: انهبلتي انتي وش جاك...اكيد في مخك التماس..
الهنوف: والله بيصيح اذا قعدت كذا وكل هذا عشان انسى...
تركي: اخاف بس تنسين كل شي وتروحين فيها...
الهنوف: انا لو اقعد افكر شوي انهلبت..
تركي: لا اجل خلاص ارجعي ارقصي احسن لك وانا بروح افحط..
الهنوف: والله جرب التفحيط زين يمدحونه..
تركي: وهو خلطة عجايز عشان يمدحونه..اقول استحريحي لا يدخل فيك جني وتطحين في كبدي بعدين...
الهنوف: تركي تراني عطيتك وجه..واتوقع انك تدل الباب..
تركي: لا تخافين معاي الكروكي...
الهنوف: ههههههه يا خف دمك يا اخوي..
تركي: تسلمين والله هذا من ذوقك وحسن صنيعك..
الهنوف: هههههههه حلوه هذي من حسن صنيعك..
تركي: اول مره اسمعك تمدحيني...
الهنوف: لا تطولها وهي قصيره...روح لكتبك وذاكر...
تركي: كرهت الكلمه هذي..ذاكر ..ذاكر...ذاكر..بغيرها واخليها...غازل...غازل...غازل...
الهنوف: اطلع اطلع الله يهديك بس....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
صبـــــــــــــاح السبت..
الكل مرتبش ومحتاس وحالته حاله..
رغد قاعده تدعي ان ربي يطمن قلبها ويهديها ويذكرها بالمعلومات..
ريم خايفه شوي بس ما بينت وارسلت رساله لسليمان ترفع معنوياته..
العنود الوضع عندها ايزي وعادي وماهي مهتمه الا من شي واحد..انها تنكشف..
فجر مسكينه كل شوي رايحه لدورة المياه(الله يكرمكم) وغير الدوخه والالام اللي تحس فيها..وفيصل حاول يقنعها ما تدوام بس راسها يابس وتقول بأنجح لو بدرجه بس..
نوف خايفه وميته رعب من الامتحان واتصل عليها نواف وطمنها هدت شوي بس ما زال الخوف موجود...
شجون مسكينه حالتها حاله بس تدور لاهي اللي ذاكرت ولا هي اللي قعدت بس تدور لما دخلت القاعه...
سليمان فرح برسالة ريم بس خايف موووت من الرياضيات وخصوصا انها اسئلة وزاره..
تركي بعد خايف لانه جاه خبر ان الاسئله صعبه ومن هالكلام وسليمان يهدي فيه وهو يهدي سليمان...
نواف صار واحد من العائله وقاعد معاهم ونفس شعور الخوف مثلهم..
سعود صديقهم نفس الشي..
محمد ومشعل وصلتهم الاسئله وتطمنوا..
لين خايفه وتتمنى ان مشعل يحضر معها <<عاد هذي في الاحلام..
تقربيا عدى اول يوم اختبار حلو ثالث ادبي بس ثالث علمي زحفوا فيه شوي والباقي كان كل شي اوكيه<<الله يخلي البراشيم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
يــــــــــــوم الاربعـــــــــاء..
اخر يوم من ايام الاختبارات وقرروا االبنات يسوون لهم حفله بسطيه والعيال نفس الشي...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
البنـــــــــــــــــــــات

العنود: واخيرا جات العطله ما بغت..
ريم: واخيرا طلعت من المتوسطه وبروح الثانوي واجي معاك يا عنيد..
العنود: وربي لو تجين معاي فله..
رغد: كان نقول على البنات السلام..
الهنوف: ايه والله..اقول رغد ادعي ان نكون انا وياك نسبنا حلوه وندخل الجامعه مع بعض قولي امين...
رغد من قلب: اميـــــــــن.
عبير: يعني بتجون معاي يا النشبه..
مها تستهبل: ورانا ورانا اعوذ بالله..
رغد: على قلبك انتي وياها..اقول هنوفه وش ناويه تدخلين..
الهنوف: انا معاك يا قلبي باللي تبين..
رغد: انا اقول لغات وترجمه انجليزي وش رايك..
الهنوف: شورك وهداياة الله..
نوف: بنات ما تلاحضون الاجازه شويه هالسنه..
شجون: هي بدت عشان تفكرين فيها..
نوف تضحك: احب افكر في المستقبل..
شجون: شكلك مستعجله على العرس...
نوف استحت: اقول اكرمينا بسكوتك احسن...
فجر: بنات تتوقعون متى بولد..
رغد: احس انها كلمه كبيره عليك"وتقلدها"..متى بولد؟؟
فجر ضايق صدرها: وش اسوي..بس الحمدلله على كل حال..ولا وجهي وجه حمال وولاده بالله عليكم.
الكل:لا والله..
فجر: خلاص لا تزيدون هم بس..
عبير: بتدرسين السنه الجايه..؟
فجر: لا ما راح ادرس مستحيل..تخيلي ثالث ثانوي وحامل وبعدين اولد عزالله ما جبت نسبه..اقعد في بيت رجلي سنه بعدين ارجع..
العنود: والله ما يناسبك تصرين ام يا البزر..اصلا انتي يبي لك ام مو تصرين ام لأحد..
فجر: واللي يعافيك اسكتي ..عاد من تكلم..
عبير: ما قلت لكم وش هدية نجاح العنود من امي...
الكل بتشوق: وش هي؟؟
عبير كاتمه الضحكه:سياره...سياره ام ريموت..
الكل فقع ضحك..والعنود وصلت معاها..
ريم: سياره ام ريموت ههههههههههه والله تحفه مرت عمي ورهيبه بعد..
رغد: ههههه تصلح لك يا عنيد تفحطين فيها..
فجر: اذا ما تبينها خليها لي يمكن يجيني ولد هههههههههههه..
نوف: عنيد ان شا الله عجبتك الهديه بس..تراها غاليه..
العنود: تشمتوا فيني تشمتوا بعد..
ريم: حرام بنات خلاص "وتمسح دموعها من الضحك"..اقول بنات وين المسجل خلونا نردح...
البنات: أي والله...
وبدى الرقص والهبال...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طلعن نتايج البنات..
ريم نجحت بجيد..
العنود نجحت نفس الشي بجيد..
نوف ممتاز.وشجون نفس الشي...
رغد والهنوف لسه..
وليد حامل ثلاث مواد..طلال معتذر السمستر هذا..مشاري ناجح بسم الله عليه..
سليمان وتركي ونواف وسعود لسه على النتايج..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد جالسه على النت وتدخل سجلها المدني عشان تطلع نتيجتها..
ريم: هاه طلعت..
رغد: لسه عليه ضغط..
بعد دقايق..
ريم: هاه طلعت..
رغد: لســــــه...ريم طلعت والله طلعت..
ريم راحت عندها: بشري...
عيونهم على الشاشه وهي تفتح...رغد ماسكه ايد ريم بقوه خايفه ومرعوبه ونبضاتها تزيد..
ريم: يله بسرعه انفتح<<تكلم الشاشه..
رغد صرخت: وااااااااااااااااااااو 97% الحمد لله الحمد لله..
"وضمت ريم.."
ريم: ياااااي مبروك مبروك يا قلبي.."وتمسح دموعها"..تستاهلين يا قلبي بغى يجيك سكر والسبه هالنسبه...
رغد تبكي: ماني مصدقه والله ماني مصدقه..
ريم: تستاهلين والله تستاهلين يا عمري..
رغد بعدت ريم: بروح ابشر امي...
ريم: يله ..
ونزلت رغد وريم..
رغد: يمــــــــــه..يمـــــــــــه.
ام مشاري: خير يا قلبي..
رغد وقفت قبال امها: يمه طلعت نسبتي..
ام مشاري بلهفه: أيـــــــوه..
رغد تصارخ: 97 يمه 97 "وراحت لحضن امها وجلسوا يبكون"
ام مشاري: الله يبشرك بالخير..هذي ثمرة جهدك يا عمري والله يوفقك امين...
رغد: مبسوطه يمه مبسووووووووطه..
ام مشاري: الله يتمم عليك فرحتك..
ريم: بشرّي ابوي ومشاري..
رغد: ايوه بروح اكلمهم..والهنوف قلبي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
تركي جالس على اللاب توب والهنوف على الكمبيوتر المكتبي..
الهنوف: تركي..تركي تعال بسرعه..
تركي قرب منها: طلعت..؟
الهنوف متحمسه: ايوه...ايوه طلعت...
تركي: بسرعه انفتحي..
الهنوف غمضت عيونها: تروك علمني اذا طلعت....
تركي شاف النسبه: الهنوف فتحي بسرعه وشوفيها..
الهنوف فتحت عيونها بشويش: 96 .......96 انا جايبه 96 ما اصدق...
تركي فتح ايدينه لها: تعالي يا قلبي مبروك مبروك...والله تستاهلي..
وراحت الهنوف بسرعه لحضن اخوها وتبكي: تروك ما اصدق ما اصدق..
تركي: لا صدقي...ولا تبين كف على وجهك...
الهنوف: عقبالك يا اخوي..
تركي: الله يسمع منك..
الهنوف: بروح ابشر امي..ورغد بعد اشوف وش صار عليها..
تركي سمع طاري رغد تحمس: يله خلينا نشوف...
الهنوف بخبث: وانت وش عليك...
تركي: امشي لا اطير فرحتك الحين...
الهنوف تضحك: فديتك والله..
تركي منصدم: اول مره ما تعصب..وش صاير في الدنيا اكيد ميت من اليهود مليون...
الهنوف بشرت امها وقعدوا يبكون وحضنوا بعض وحالتهم صعبه...ورن التليفون..
الهنوف: اكـــــيد رغد...
تركي: انا بأرد..والله انا أرد..
رغد بصوت عالي: هنوووووووووفه..
تركي بصوت هادي وعذب: الووووو..
رغد سكتت شوي تبي تستوعب الصوت:................
تركي: الوووو..رغد..
رغد: هلا...هلا تركي...
تركي: هلا والله رغد..كيفك..بشري عن النسبه..
رغد تذكرت النسبه وابتسمت: توقــــع...؟
تركي انبسط رغد معطيته وجه: فوق 95..
رغد بثقه: اكــيد..
تركي: 97%..
رغد: صح وش دراك..
تركي: احس فيك لو انتي بعيده..
رغد سكتت ما تدري وش تقول له...
الهنوف: هات صديقتي بس..
تركي: اعوذ بالله ماتجي الا في الوقت الضايع..
الهنوف: الووو رغوده...
رغد: هنوووووفه قلبي بشري..
الهنوف دمعت عيونها: 96 يا رغد 96 وانتي..؟
رغد: مبروك يا قلبي والله تستاهلين بس انا اشطر منك..
الهنوف 97 ..صح؟
رغد: ايوه صح عليك...يله مبروك علينا...
الهنوف: مبروك يا قلبي اكيد من بعد السنكرس اكيد تجبين نسبه حلوه....
رغد تضحك: هههههههه تكفين لا تذكريني بذاك اليوم تفشلت فشيله جامده..
الهنوف: بنسوي حفله لا صارت ولا استوت..
رغد: اكيد يا قلبي..يله انا بسكر الحين يا عمري وسلمي لي على امك اوكي..
الهنوف: يوصل...يله باي؟؟
رغد: باي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وبعد يومين طلعت نسب العيال....
سليمان....98% بسم الله عليه..
تركي......95%
سعود زاحف......91%
نواف............93%
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وقرروا الامهات يسوون حفله لعيالهم بحضورهم..من بنات وعيال مع بعض<<يقطع ام الفله...
الكل لبس وتكشخ واجتمع في بيت ابو مشاري ..والحفله كانت في الخيمه مزينه ومعدله ومضبطه بأشراف ام مشاري...
واجتمع الكــــــل...العيال في جهه والبنات في جهه وفي الوسط فجر وفيصل..
ام مشاري: يله طفوا الانوار وتعالوا يا عيال وبنات ثالث وانفخوا الشموع..
وطفوا الانوار..وعلى الطاوله الكبيره...كان فيه كيــــكه كبيــــــــره بالمررررررره ومكتوب كل واحد واسمه وصورته...الجهه اليمنى وقفت رغدوالهنوف...والجهه اليسرى وقف تركي وسليمان ونواف..
ام مشاري: واحـــد..اثنيـــــــن...ثــــلاثــــــه..
عيون تركي في عيون رغد..في كل حركه تسويها..يطالعها بحب وحنان وشوق.وبنفس الوقت بتحدي...رغد ميته حيا من نظراته..ونفخوا الشموع...وصفق الكـــــــل هووووووووووووه...
وشلغوا الانوار...
وشغلوا لمسجل..
وسلموا البنات والامهات على رغد والهنوف والعيال على سليمان وتركي ونواف...
والعكس...وسلموا العيال على رغد والهنوف طبعا كلام مو سلام بالايادي..
وليد: مبروك يا الهنوف..
الهنوف: الله يبارك فيك..
وليد قرب من رغد لحد ما صار بينهم الا خطوتين: مبروك رغوده..
رغد ابتسمت ابتسامه عفويه: االهو يبارك فيك وفي ايامك..
وليد بسرعه: معاك..
رغد سكتت وبين في وجهها الجمود..
وليد: رغد ابتسمي ترى هالحفله كلها عشانك..ابتسمي عشان الدنيا تبتسم للكل والجميع..
رغد لفت وجهها عنه...
وليد : لهدرجه ما تحبين تسمعين لي...
رغد ما تحب هذي النبره من صوته وتدري ان هذي نقطة ضعفها: لا....مو كذا..
وليد ابتسم بحنان وطالعها بعيونه اللي الكل يحكي بجمالها الرباني: رغد طاليعني..حطي عينك في عيني...
رغد رفعت راسها وطالتعه تحس نظراته حاره حارقه: ســـم..
وليد: رغد تكفين لا تحاكين بالطريقه هذي...كذا انا اتعذب..ما اتحمل برودك..ما اتحمل جمودك..حسّي فيني شوي الله يخليك...
رغد دمعت عيونها ما تحب وليد ضعيف مهما كان يبقى ولد عمها: لا تقول كذا يا ولد عمي انت فوق الراس والعين...بس اانا اللي ابيك تفهمني...
وليد: رغد وش رايك اكلمك اليوم...الحين الجو ما يساعد..
رغد طالعته شوي تبي تستوعب الكلام اللي يقوله لها ..هو صادق فيه ولا يمزح..
وليد حس فيها: بس خمس دقايق ابي افهمك شي واحد..
رغد: اوكيه...بس خمس دقايق..
كانت رغد تبي الفكه منه..وتبي تعرف وش يبي وترتاح وفي نفس الوقت تبي تقول له انساني وارتاح وريحني..بس خايفه من القرار هذا..عندها خوف من انها تندم على خسارتها وليد اللي ممكن يضحي بكل شي عشان بس كلمه منها...
جاء بعده على طول تركي..وعيونه تطلع منها شرار الغيره..:وش يبي هذا...
رغد بطبعها ما تحب احد يتحكم فيها: يبارك لي...
تركي: كل هذا الوقت يبارك لك..
رغد حطت عينها بعينه: وليد ولد عمي..لا يكون نسيت بس..
تركي تلفت اعصابه: يعني انا الغريب..
رغد: تركي انا ما قلت شي..
تركي: بس قصدك كذا..
رغد: تركي اتوقع احنا جينا نحتفل مو نتهاوش..
تركي بحنيه: رغد افهميني..افهميني انا ما احب وليد يكلمك او يقرب منك خطوه وحده..حسّي فيني اغار عليـــــــك..
رغد سكتت مو اول مره يتجراء تركي..بس هذي اول مره يقولها كذا بصريح العباره ولا همه احد..
تركي: لا تسكتين كذا ردي علي...
رغد بتروح عنه ما تبي تتكلم خلاص تعبت من كل شي..كل يتعبها...
تركي مسك ايدها: لا تروحين وتخليني كذا..انا اضيع بدونك..انا بدونك ما اسوى شي..
رغد غمضت عيونها تداري دموعها: تركي...اترك ايدي...
تركي عصب: وليد حلال عليه...
رغد قربت منه وصرخت فيه بصوت واطي: ما لك علاقه بوليد...فاهـــــم..
تركي فتح عيونه فيها..وقف شعر جسمه..تحب وليد وما تحبه..تدافع عنه وتظلمه...تصرخ عليه بسبته..ليه كل هذا ليه...انا وش سويت لك غير اني حبيتك..وش سويت غير اني عبرت بمشاعري مثله..وش سويت غير اني قلت اغار عليك واخاف عليك من نفسك...هذا كله لاني عشقتك وحطيتك بين عيوني...لا يا رغد لا تصدميني..يا رغد لا تذبحيني..انتي تدرين انك روحي..هواي اللي اتنفسه..حياتي كلها فدوه لك..انتي الماء الي اشربه واروي عطشي منه..كيف وليه يصير فيني كـــــــذا..ليـــــــــــــــــــه..
طلع تركي من المكان كله...ما يقدر يقعد اكثر من كذا...هذا المكان رغد صرخت عليه..في هذا المكان فضلت وليد عليه...في هذا المكان احترق حبه بنار وليد...وليد وليد اكره هالاسم ما احبه ما اطيقه...
كل اللي انا فيه بسبته..وركب سيارته وخلاها توديه للمكان الي تبي...
وليد عنده امل انه ياخذ رغد في صفه وخصوصا انها شافها تصرخ على تركي...ابتسم على هالموقف ما هو شماته بس انتصار..عشان حبه..عشان رغد تكون له..وهو بالنسبه لو من وجهة نظره انه احق من غيره..
رغد حارت فيها الدنيا...كل ما قالت يا دنيا ابي ابتسم ابي اعيش..زادت الدنيا عليها العذاب فوق العذاب..اليوم زعلت تركي وارضت وليد...وقبل زعلت وليد وارضت تركي...وبكره وش بيصير فيها...ما تدري وين هالدنيا بتوديها.. واخرتها معاها وش راح تكون...
نطلع من الدوامه هذي شوي ونروح للعشاق اخرين...
طلال جالس جنب عبير...
عبيروهي تطالع الكيك ببرائه: ترى الشوكلا احلى..انا ما احب الفرواله وخصوصا هذا اللي عليه حركات مثل هذي"ورفعت راسها تطالع طلال...وليتها ما رفعته"
طلال يطالع عبير وهي تتكلم ومتحمسه..كان يطالعها ويقول في نفسه.."انا كيف صديت عنها ورحت للعنود..كيف..عبير بنت حبوبه وعفويه وبسيطه..تختلف عن العنود اللي ممكن تكون اكثر غموض منها.."
لما لفت عليه عبير والتقت عيونهم حس بأحساس حلو يحس ان في حب يشعل قلبه..فيه دم يتحرك في شريانه..في كلام يبي يطلع من لسانه وينطق بكلمة احبك...احبــــــك يا عبيــــــــر..
عبير تطالع عيون طلال...كثير دوختها هالعيون السوداء الكحيله والرموش الكثيفه..بس اليوم غير..اليوم فيها لمعه حلوه...لمعه جذابه..لمعة الحب..معقول طلال يحبني..معقول...قعدت تطالع بعيونه تبي تقرا وش مكتوب فيها...
قطـــــــــــع عليهـــــــــم..
ماجد: طلال تعال ابيك شوي..
طلال وكأن احد صحاه من حلم ما وده يقوم منه..:ايوه جايك جايك..
وراح طلال مع ماجد وعيون عبير تلاحقهم...

سليمان: مبروك رورو ولو ان تقديرك لك عليه جيد جدا..
ريم لاعبه عليه وقايله جيد جدا ولا في الاساس جيد ماودها تطيح من عينه..
ريم: عاد وش اسوي هذا اللي قدرت عليه..بس انت بسم الله عليك ..الله يحفظك ويخليك شاد حيلك وجايب نسبه ترفع الراس ونفتخر نقولها...
سليمان ابتسم ابتسامه تذوب البنات كلهم وعفويه: تسلمين لهدرجه خايفه علي...
ريم فتحت فمها من ابتسامته: اكيد...اكيد....
سليمان: تصدقين ان تركي طلع...
ريم"اكيد رغد السبب"....: ليش؟؟
سليمان: والله ما ادري وش صاير فيه هالولد...
ريم: ما علينا منهم وسولف عنك...
جات مها: وش تسوون..؟
ريم تستحي من مها: ابد سلامتك نتكلم فيك...
سليمان"هالبنت الترقيع جاهز على لسانها"..:ايوه نتكلم فيك يا احلى بنت في الكون كله..
ريم غارت شوي: عاد مو احلى مني...
مها ما تدري وش السالفه: اكيد..بسم االله عليك اليوم طالعه ملاك...
ريم: تسلمين...
مها: وش رايك اخطبك لسليمان...
ريم حمرت خدودها اول مره احد يتكلم في خطبتها من سليمان ولا وقدامه بعد راحت ملح: هاه..لا ....ايه...نعم ..وش قلتي..مو امي تناديني عن اذنكم...
سليمان مبسوط على حياها..
مها:ريم وش فيك؟؟
ريم وهي ماشبه: امي تبيني...
سليمان: ههههه حرام عليك احرجتي البنت...
مها: شكلك خاق عليها..
سليمان مسوي عاقل: اقول اركدي بس بلا حركات مراهقين..

مشاري: هنيف واخير انجحتي<<الاسلوب على جنب..
الهنوف قاصده: الله يبارك فيك..
مشاري تفشل: مبروك مبروك...
الهنوف: الله يبارك فيك...
مشاري: والله اني فرحت لك من قلبي...
الهنوف: تسلم والله...
مشاري: يله عاد سولفي لا تصيرين ساكته...
الهنوف مستحيه: وش اقول...
مشاري: قولي اخر نكته..
الهنوف في نفسها" هالرجال بيذبحني كأنه مراهق": مشاري ماني واحد من العيال..
مشاري: تكفين عيديها...
الهنوف: وش اللي اعيدها..؟
مشاري: قولي اسمي مره ثانيه...
الهنوف وردت خدودها: مشــــــاري..
مشاريس: خلااااااااااص انا اذوب...
جات العنود من وراه: عادي نحطك بالفريز....
الهنوف شافت العنود انحاشت...
العنود تناديها: هنيف ...هنيف تعالي..
مشاري: انتي الحين وش جابك...
العنود: كذا نذاله..
مشاري: الله يزوجك ونفتك منك..
العنود: اجل حلم واجد..لاني ما راح اتزوج الا اخر وحده...
مشاري: وليش ان شالله..
العنود: عشان اخذ راحتي...
مشاري: والله ما اخليك لا اطلع ريحتك...
العنود: وش فيكم على يحتي..قلت لكم طالعه من زمان..
مشاري: اقول اسكتي يا القرف..
العنود: عيال وحركاتهم حركات بنات...
مشاري: وش قصدك يا ام الشباب...
العنود: ما اقصد شي..بس وين الهنوف بروح اهبل فيها...
ام مشاري: يله يا عيال كملوا سهرتكم برى..وخلوا البنات ياخذزون راحتهم...
العيال: ليــــش؟؟
ام مشاري: هاو...يله اطلعوا قدامي..
وطلعوا العيال والبنات كملوا السهره....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد جالسه على السرير تستنى وليد يتصل عليها..وتفكر وش تقول له وايش ممكن يقول لها....
وسمعت موبايلها يرن ويقطع عليها تفكيرها...
رغد اخذت نفس: اووووه..............الوووووو
وليد وهو منسدح على سريره: الووووو....
رغد ما تحب هذي النبره الهاديه من وليد تدري انها تضعفها: اهلين...
وليد: كيفك يا بنت عمي...
رغد: بخير...وانت؟؟
وليد بلع ريقه من اسلوبها الجاف: الحمد لله تمام...
رغد:................
وليد:...................
رغد ما حبت لحظات السكون وهي تسمع نفس وليد االلي باين عليه انه مضظرب: وليد ادخل في الموضوع على طول..
وليد: احم.. والله ما ادري من وين بأبدا بس بأبدا.....اول شي ابيك تفهمين الكلام اللي اقوله وتسمعينها وتحطينه في بالك اوكي..
رغد وهي خايفه من الباقي: اوكــــــي..
وليد: اول شي احب انك تعرفين انك اول حب بحياتي...واخر حب...
رغد جالسه تسمع كلامه وتحس فيه الحب الكبير...
وليد: رغد انا احبك واموت فيك وانتي تدرين بهذا الشي...بس يمكن اللي ما تدرين به...انك اذا ابعدتيني عنك وش ممكن يصير فيني...انا ابدونك مالي قيمه..حياتي كلها ما لها داعي...اذا انتي ما كنتي معاي في الدنيا هذي..انا ما ابي اعيشها...ماودي افارقك..ماودي اخسرك..ابيك جنبي..تشاركيني فر حي وحزني..املي ويأسي...ابيك تحسين بنار شوقي وحبي وغيرتي عليك...انا ابيك لي لوحدي..ابيك لوليد وبس... وما اقدر ومستحيل ومن سابع المستحيلات اتخيلك مع غيري...افهمي يا رغد ابيك لي...لي انـــا............رغد انا لو اقعد اتكلم عنك ما كفيت وما وفيت وما قلت اللي عندي...بس ممكن اقول هذا اختصار للي في قلبي..وانا ابي منك رد من كلمتين يا نعم يا..لا.. بس ما توقع انها صعبه...رغد انتي تحبيني...
رغد""الا هذا السؤال...الا هذا السؤال ما اقدر اجاوب عليه..صعب يا وليد..تكفى لا تسلني هالسؤال هذا...انت تعذبني..تجرحني...وتجرح نفسك قبل..انا ما ابي اخسرك وبنفس الوقت ما اقدر اكسبك..وليد حس فيني ما اقدر""....هذا الكلام اللي ودها تقوله بس فضلت الصمت....
وليد: رغد لا تسكتين كذا بسرعه اختاري الحين وش اللي تحسين فيه...
رغد: وليد اسمعني...
وليد يحاول يضبط اعصابه: رغد قولي يا ايه يا لا بسرعه...
رغد: وليد انا سمعتك وابيك تسمعني...
وليد: انا ما ابي اسمع الا هالكلمتين..رغد بسرعه..ترى اعصابي تلفت..
رغد صرخت: ما اقدر مااااااااا اقدر..
وليد انفعل: ليش....ليش وش اللي يحيرك...مين تركي...اكيد تركي...
رغد تحاول تجمع باقي قواها: لا تدخل تركي في الموضوع..
وليد: اجل وش اللي يحيرك..وش اللي يخليك ما تقررين..
رغد: وليــد اسمح لي اعفيني من الجواب..
وليد: يعني افهم من كلامك...لا...
رغد: انا ما قلت شي...ولا تفسر على كيفك...
وليد يدري ان رغد تعصب من هالنقطه ان احد يفسر كلامها غلط: يله فسري لي..
رغد: انا ما راح افسر لك شي والسؤال هذا ما راح اجاوب عليه ولا راح اتكلم ولا راح اقول شي...
وليد: الا متى وانتي ماراح تقولين الا متى..؟
رغد: لحد ما انا اقرر.انا اقرر ومحد يجبرني على شي..وما احب اقر روانا ما فكرت...
وليد: يعني احتمال انك تحبيني..
رغد: واحتمال لا...
وليد: المقصود من هذا كله...
رغد: المقصود اذا حسيت اني مستعده اني اجاوبك رديت عليك...
وليد: اوكي يا بنت عمي...راح اشوف اخرتها معاك..تامريني بشي...
رغد: لا سلامتك...فمان الله..
وليد: فمان الكريم....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

تركي رجع بيتهم والدنيا ضايقه فيه...دخل البيت طالع انه والهنوف اللي جالسين بالصاله ولا سلم عليهم ولا تكلم معاهم وطلع فوق على غرفته على طول...
ام الهنوف خافت:يمه وش فيه وليدي..
الهنوف بعد خافت: بروح اشوفه...
تركي دخل غرفته وبدل ملابسه...وغسل وجهه كم مره عسى تطفي النار اللي بقلبه؟؟؟ورمى نفسه على السرير....ضربت الباب الهنوف...
تركي من دون نفس: ميـــــن..؟
الهنوف: انا تروك..
تركي: ادخلي...
دخلت الهنوف وشافت وجهه تركي كان مره تعبان وجلست على طرف السرير...
الهنوف: تروك اخوي وش فيك؟؟
تركي تنهد من قلب: ما فيني شي...
الهنوف بتكبي..حالة اخوها ما تسر لا عدو ولا صديق: تروك تكفى تكلم..انا اختك الهنوف..
تركي سند راسه على السرير وبصوت مكسور:وش اقول يا الهنوف..وش اقول..
الهنوف: قول أي شي بس لا تسكت كذا..صاير بينك وبين رغد شي...
تركي والجرح اللي بقلبه بدا ينزف: الهنوف....رغد تحــــــب وليد وما تحبني...
الهنوف انصدمت: كيـــــــف؟؟
تركي: عرفت وبس...عرفت انها كسرت فيني وراحت لوليد..
الهنوف تجمعت الدموع بعيونها: بس رغد ما قالت لي شي..
تركي بصوت جريح: وش تبينها تقول لك..ولا تنسينا ني اخوك وما راح تقول لك شي..
الهنوف: رغد مو كذا..انا متأكد هان في السالفه إن..
تركي تأمل: تكفين الهنوف تأكدي منها..ما اقدر على فراقها تكفين...
الهنوف: ولا يهمك...بكره بشوف وش قصتها...بس انت ريح بالك وطمن قلبك..وانا اظم نلك انك فاهم السالفه غلط..وانا واثقه من رغد...
تركي مسك ايد الهنوف: الله لا يحرمني منك...
الهنوف: ولا منك..
وراحت وتركت تركي..وهي محتاره ممكن رغد تسوي الحركه هذي وما تقول لها...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وليـد بعد ما سكر من رغد..
وليد: يا الله ليش تنتهي المكالمه على كذا...توقعت ان بنحل كل المشاكل..واكتشفت اني زدت الطين بله..والله اني غبي...اعرف رغد تعصب لما احد يجبرها على شي واروح واجبرها... يا الله وش سويت انا بدنيتي عشان يصير فيني كذا..انا بس ابي رغد..مابي أي شي ثاني...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد سكرت السماعه ودخلت في عالم الدموع...قلبها الضعيف ما يقدر يتحمل اكثر من كذا.. يا تنتهي هالسالفه او تنتهي هي...ما عاد فيهها أي قوه عشان تتحمل اكثر من كذا..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعـــــــــد يوميــــــــن...
وليد نازل من الدرج وهو ماخذ قراره وما راح يتراجع عنه لو ما صار..


@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@

الجـــــــــــــزء الاربعـــــــــون....{ما قبل الاخيــــــــر}
""الفصــــــــــل الاولــــــــــــــــــ""
بعـــــــــد يوميــــــــن...
وليد نازل من الدرج وهو ماخذ قراره وما راح يتراجع عنه لو ما صار..
كانت عائلة ابو ماجد مجتمعه كلها..
وليد وقف بنص الصاله: الســـــلام عليـــــــكم..
الكـــــل: وعليكـــــم والســــــــلام..
وجلس جنب ابوه...
العنود تهمس لعبير: وجه اخوك ما يبشر بالخير..
عبير: يمه يخوف ما ادري وش عنده...الله يستر بس..
وليد: يبـــــه..
ابو ماجد: هــــــــلا..
وليد: يبه انا قررت اتزوج..
الكل كان فوق روسهم علامات تعجب...
العنود: كيــــــــف؟؟
وليد ما رد عليها...
ام ماجد فرحت: هذي الساعه المباركه يا وليدي...ومن بكره ادور لك على بنت الحلال اللي يحبها قلبك..
وليد يكلم ابوه: يبه انا ابــــي رغـــــد بنت عمـــــي..
ابو ماجد: والنعم ما شالله...بس انت مستعد للمسؤليه موتاخذ بنات الناس وبس...
وليد: انا قدها وقدود..
ماجد يطالع اخوه..وش نهاية هذا كله وش بيصير..وحس ان السالفه كلها ما راح تعدي على خير..
ام ماجد: الله يفرحك يا وليدي مثل ما فرحتني..
العنود تطالع عبير ..وعبير تطالعها...
العنود: هذا من جده..
عبير ما استوعبت: ما ادري عنه...
العنود: وليد من جدك انت؟؟
وليد لف عليها وجهه حامد: شايفتني امزح...
العنود بلعت ريقها وسكتت خافت منه باين انه معصب مره..
وليد: بكره ان شالله نروح لهم...؟
ابو ماجد: مع انك مستعجل بس بكره نروح لهم بأذن الله..
قام وليد وطلع...وحس انه ارتاح بالشي اللي سواه..ومتأكد في قرارة نفسه انه كذا راح يخلي رغد بالطيب بالغصب من نصيبه..
ام ماجد: العنود وعبير مو تتكلمون عند ريم ورغد..خلوا بكره ابوك هو اللي يتكلم سامعين...
الثنتين: ان شالله...
العنود: عبير تعالي الغرفه..
عبير: اوكيه...
فــــــــــي الغــــــــرفـــــه..
العنود: اخوك هذ انهبل...
عبير: ليش؟؟
العنود: ما اخذ راي البنت قبل..
عبير: طيب ياخذ رايها بعد الخطبه...
العنود: لا...كذا راح تكون تحت ضغط عمي ومرت عمي...وبتكون خايفه على العائلتين تتفرق عرفتي...
عبير: طيب وش قصده من هالحركه..
العنود: اكيد رغد ما وافقت وحب يجبرها...
عبير: لالا وليد ما يسويها...
العنود: انتي شفتي وجهه من شوي...بالله هذا وجه واحد ناوي يتزوج هذا ناوي يتذابح...
عبير: صادقه...الله يستر بس من بكره....
العنود: خذيها مني رغد ما راح توافق..
عبير: وش دراك.؟
العنود: بنت عمي واعرفها زين.. ما تحب احد يجبرها..
عبير: نشوف وش مخبي لنا بكره....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اليــــــــوم الثـــــــــاني..
المغرب...
كان ابو ماجد وليد وماجد في بيت ابو مشاري...
رغد: غريبه ما جاوا البنات معاهم...
ريم: أي والله غريبه..
رغد: ريم قلبي ناغزني ان في جيتهم فيها إن..
ريم: وش بيصير يعني...
رغد محتاره: ما ادري....ما ادري...بس متاكده جيتهم هذي ما راح تعدي على خير...
ريم تحاول تهديها: اذكري ربك واهدي بس..مافيها شي جاي يزور ابوي..
رغد: الله يسمع منك...
وصارت رغد تروح وتجي في الصاله...
ريم: وش تسوين..تتمرنين..؟
رغد: يا سخفك بس..
ريم: رغد وش فيك خلاص قلت لك زياره عاديه اقعدي بس...
بعد ساعه دخل ابو مشاري ومعاه مشاري ومشعل...
ابو مشاري مبتسم: الســـــلام عليكـــــم...
رغد وقف قلبها:..........
ريم ردت بسرعه: وعليكم السلام..
وجلس ابو مشاري ومشاري جنبه يطالع رغد ومبتسم لها..
جات ام مشاري واجتمعت العائله كلها...
ابو مشاري: رغد...ابوي تعالي عندي...
رغد انشلت الحركه عندها وما قدرت تتحرك..
ريم ترقع: يبه تكلم كذا هي لازم جنبك وانا لا..
ابو مشاري: رغد...ام مشاري...اليوم وليد ولد اخوي خطب رغد..
رغد وقفت من الصدمه:كيــــــــــف؟؟
ابو مشاري اختفت ابتسامته..:وش فيك يا رغد..
رغد جاتها حاله غريبه..صارت تطالعهم كلهم بنظرات تعجب وتقول وشلون وشلون وراحت غرفتها بسرعه...
ابو مشاري استغرب حالة بنتها: ريم الحقي اختك ..روحي شوفي وش فيها...
ريم: ان شالله..
مشاري: يمه وش فيها رغد..
ام مشاري فرحتها ما تمت: ما ادري وش فيها...يمه بنتي ما ادري وش صار لها...
ابو مشاري وقف: اسمعوني زين..لا احد يضغط على بنتي..خلوها تفكر براحتها سامعين.."وطلع غرفته"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فــــــــي غرفـــــة رغــــــد..
رغد تبكي: الحقير..النذل يبي يجبرني...
ريم تهدي فيها:رغد اهدي وفهميني السالفه..
رغد تطالع ريم: وليد يبي يجبرني اتزوجه غصب..بس هين انا اوريه...
ريم: رغد فهميني وش صاير الله يخليك...
رغد قالت لها السالفه ودموعها سيل على وجهها..
ريم بحقد: لا بجد حقير...صدق وسخ..
رغد: يا ناس اكرهه...اكرهه..ما احبه ما اطيقه غصب يعني...
ريم: غلطتك من البدايه يا رغد..كان وقفتيه عند حده..
رغد بحسره: غبائي..كنت ارحمه واقول مسكين بس جعله السكين...
ريم: وش بتسوين الحين...
رغد: ما ادري...انا اللي بسألك وش اسوي..؟
ريم: انا من راي ارتاحي الحين..وفكري فيه كزوج اوكيه..وخلي حركته البايخه على جنب..وفكري انه يحبك وغلطتك انك علقتيه فيك..وبعدها قرري واستخيري..
رغد سكتت شوي بعدين : انا الغلطانه علقته فيني...ومفروض ابعده من البدايه...
ريم: هو ما ينلام على الحركه الي سواها هذا من زود حبه لك..يبيك اكيد له ما راح يخليك لغيره..
رغد: انا بحاول اتغاضى عن الحركه بس لاني انا اللي اجبرته يسويها وبفكر فيه وبأستخير..واشوف..
ريم:ونعم الراي وعشان ما تظلمين الرجال بعد..
رغد: على قولتك...
سمعت موبايلها يرن..
رغد توترت: ريم هذي الهنوف اكيد حست ان فيني شي..
ريم: بتقولين لها...
رغد: مضطره........الووو..
الهنوف بهدوء غير طبيعتها: هـــــلا..
رغد بلعت ريقها: هلا هنوفه كيفك يا قلبي...
الهنوف بخير..."وسكتت شوي"...رغد..
رغد: سمـــي....
الهنوف: رغد انتي قايله لتركي انك تحبين وليد..
رغد وكأن احد كاب عليها مويه باااااااارد من الصدمه: أيـــــــــش؟
الهنوف: رغد انتي قلتي ولا لأ..
رغد: لا ما لقت شي...بس ليش؟؟
الهنوف: رغد...اخوي من لما جاء من الحفله وحاله منقلب فوق تحت لا ياكل ولا يشرب ولا حتى ينام..ريحيه الله يخليك..
رغد خنقتها العبر ه وسالفة تركي زادت عليها: والله يا الهنوف ما قلت شي...بس هو كان متنرفز وما ادري وش فيه...
الهنوف: الحمد لله طمنتي قلبي...
رغد متردده:الهنوف..اليوم حصل شي معاي..
الهنوف: خير وش صاير..؟
رغد بلعت ريقها وتدور كلام تقوله: والله ما ادرس وش اقول لك...بس لازم اقولك اياه...بس بليز افهميني...
الهنوف خافت: رغد يله تكلمي...
رغد: الهنوف...قبل شوي....جاء......وليد وو..وخطبني..
الهنوف ما استوعبت: وش تقولين؟؟؟
رغد: خطبني...
الهنوف: لا....لا تقولين..
رغد: الهنوف وش اسوي يا هنوفه تعبت...
الهنوف محتاره: والله ما ادري وش اقول لك..وتدرين ان اخوي وتوأمي تركي ما اقدر اقول لك شي بيضره...
رغد: الهنوف انا مضطره افكر فيه..
الهنوف: رغد بقولك شي..اذا ربي كاتب لك تاخذين وليد..راح تاخذينه واذا ربي كاتب لك تاخذين تركي كمان راح تاخذينه غصب عن الكل..يعني هذا شي خارج ارادتك يا قلبي...
رغد: اوكي هنوفه...ابي راتاح شوي اخليك الحين..
الهنوف: اوكيه باي..
رغد: باي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود تكلم ريم: اقول لك ما ادري وش فيه..
ريم: بصراحه رغد انصدمت منه ومن حركته..
العنود: انا قايله وجهه ما يبشر بخير...
ريم: مسكينه رغد انقلب حالها فوق تحت...
العنود: طمنيها يا قلبي ان القرار اللي راح تاخذه ما راح يأثر على علاقتنا اوكي..
ريم: اوكي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
تركي منهار: وش قاعده تقولين انتي ..اكيـــد تمزحين...
الهنوف تصرخ عشان يستوعب اللي تقوله: تركي هذا نصيبها وبعدين هي ما قررت بعد...
تركي: وش تقرر...وانا انا وش اسوي بنفسي...
الهنوف: تركي اهدى الحين...
تركي: وشلون اهدى فهميني شلون...حبيبتي رغد بتروح مني وتقولين لي اهدا...
الهنوف: تركي الصراخ هذا ما راح يفيدك..
تركي: انا اعرف وش يفدني..ما راح يفيدني الا القوه...
الهنوف: استوعب الولد ولد عمها...يعني هو احق منك لها..
تركي: ولد عمها..ولد عمها..اكره هذي الكلمه اكرها,واكره وليد..واكره رغد بعد...
الهنوف كسر خاطرها اخوها بس لازم يفهم: تركي قلت لك ما صار شي لحد الان...
تركي: يوم قلت لك تحب وليد ما صدقتيني...
الهنوف: صدقني هي قالت لي اني ما احب وليد ولا شي..وليد جاء فجأه وخطبها بدون مقدمات...
تركي انسدح على سريره ودفن وجهها في الوساده: اطلعي برا وسكري الباب...
الهنوف: ابطلع...بس انتبه على عمرك يا اخوي...
طلعت الهنوف وطلعت معها دمعه من تركي غصب عنه..حبيبته وقلبه رغد راحت منه كذا بكل سهوله...
تركي ضرب السرير بأيده: ليه يا رغد ليه رحتي كذا ..انا احبك ..والله احبك..لا تروحين وتخليني انا محتاجك..انا ما اقدر اعيش بدونك...افهميني وافهمي حالي اللي تعذب من بعادك عني...
************************************************** ******************************************
رجوتك حبيبي
ان أردت فراقي
ان شعرت بأن حبنا بدأ ينتهي
وأن حقيقة الفراق غلبتنا
وأن قلوبنا قد تعبت من الحزن
وأن عاطفتنا كتب عليها الشتات

رجوتك باسم الحب الذي أعماني
وجعلني لا أرى الا حبك
لاتفجعني بفراقك وتتركني
لاتقتل قلبا قد مات في حبك
لاتستدير بظهرك وتتركني

أرجوك حبيبي
كن حنونا عليا
أرحمــنــي
أخبرني بفراقك بهدؤ
لاتنزل علي هذه الكلمة
كالصاعـقــة القــاتــلة
رجوتك يامن أحبه
قلبك دفئا لي في شتائي
همسك نسماته تنعشني في صيفي
لاشيء بعدك يستحق

حين كنت طفلة أجري وراء أحلامي
وعندما كبرت
لم أعرف الحب ولم أجربه
كنت أسمع عنه 
وكنت أعرف أنه في منطقة خطر
لايصح دخولها
لانها تخطف القلوب
والآن عندما أحببتك
وعرفت الحب باسمك وهمسك
وخفقان قلبي بلمسك
أتمنى أن أعود لسابق عهدي
لا أعرف شيء عن الحب
على أن أعيش هكذا
عاشقة معذبة في حبك
عاشقة تموت لبعدك

أبكي على فرقاك
على حياتي بدونك
وحدة قاتلة وانتظار
محكوم عليه بالاعدام
دموعي ستقتلني بفراقك
لا تلوح لي بيدك لتودعني
لاتودعـــــنـــي
لاترحل لعالم مجهول بدوني
ســــأضــــيع
صدقني سأضيع بدونك
لامعنى للحياة بدونك
ولاعمراا يطول بعدك

بقلبي ضمني
وبنفس عميق اشهقني
رحيلك هو يوم مماتي
يوم انطفاء حياتي
بكائي حد الهذيان
حــد المــوتــ
أشعر أني مريضة بحبك
أريد دواء للنسيان
نسيان فراقك

أتدري حبيبي
لم يعد يخيفني الموت
فلقد أعتدت لغة الاحتضار
واعتادت هي علي
فكيف يحرر العاشق
من عشقه أو كفنه
فكلاهما موت
************************************************** ******************************************
رغد هدت شوي وقعدت تفكر بكل شي حولها...بتركي..بوليد..باهلها...راحت دورة المياه(الله يكرمكم) وغسلت للصلاه واستخارت وقررت قرارها النهائي..وتتمنى من كل قلبها انها ما تندم عليه..هالخطوه ترددت فيها كثير وجاء الوقت اللي تحسم موقفها فيه..تأخيرها سبب مشاكل كثيره..ولو تأخرت اكثر راح تدخل في مشاكل اكثر..قررت وارتاحت..بس ما راح تقول قرارها الا بكره...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وليد على اعصابه..خايف من ردة فعل رغد..وخايف من قرارها..بس ما تحسف على اللي سواه ويحس ان هذا اللي مفروض يصير من زمان..ودعى ربه ان رغد ما ترده وتكون من نصيبه ونااااام...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
تركي من وين يجيه النوم...النوم ما ذاقه من ايام الا ساعات منه...عايش عذاب..وفراق..وحيره..ومستقلبه وحبه وحياته موقفه كلها على قرار رغد...اذا قالت موافقه على وليد..تأكد ان قلبه تحطم وحياته ما عاد لها قيمه بدون ما تكون فيها رغد...واذا ما وافقت اكيد راح تجدد الحياه بعيونه وتضحك له الدنيا...وراح يروح وليد من طريقه للأبد...للأبد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيـــــــت ابو مشـــــــاري...
الظهر صحت رغد وهي متخذه قرارها من امس..اصلا حست ان ما يحتاج تفكر فيه اكثر من كذا...
نزلت لعند امها اللي بالصاله وتشرب شاي....
ام مشاري ابتسمت لبنتها: هلا بالشيخه...
رغد باست راس اما: هلا يمه...
ام مشاري: وش اخبارك اليوم؟؟؟
رغد: الحمد لله تمام...واسفه يمه على اللي صار امس...
ام مشاري: فكرتي بوليد...
رغد: ايوه يمه...
ام مشاري بتعجب: بالسرعه هذي...يمه ترى هذا زواج مو لعبه..
رغد: يمه فكرت زين وما فيها نقاش..بس بسألك سؤال واحد...
ام مشاري: آمـــــــري..
رغد: يمه القرار اللي راح اخذه راح يأثر على علاقتنا مع عمي...
ام مشاري: لا يا قلبي..الزواج قسمه ونصيب وما فيه شي جبر...
رغد ارتاحت : يمه....انا.....انا مابي وليد..
ام مشاري بسرعه: ليش..؟ وش عذرك..
رغد: يمه..انا ما احس وليد غير انه اخوي وما قدرت اتخيله انه زوج لي..وبصراحه استخرت وما ارتحت له...
ام مشاري بتفهم: خير ان شالله مع اني احسك مستعجله...ترى وليد خوش رجال..
رغد: الله يوفقه مع اللي احسن مني...
ام مشاري: بقول لابوك عن قرارك...
رغد: اوكيه انا طالعه لغرفتي...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فـــــي غرفة رغــــــد..
ريم مستغربه: رفضتيـــــه؟؟
رغد: ايوه..
ريم: بالسرعه هذي..
رغد: اصلا ما يحتاج تفكير..مستحيل نكون انا وليد زوجين..
ريم: الله يوفقه مع غيرك..
رغد: بس انا خايفه من ردة فعله..
ريم: وليد عاقل وما توقع بسوي شي....
رغد: انتي ما تعرفينه اذا عصب..
ريم: الا والله اعرفه دايم يصرخ علي...هههه
رغد: ههههه الله يرجك...خليني اتصل على الهنوف واقول لها عن قراري..
ريم: عشان حبيب القلب...
رغد: ولا يهمك عشان حبيب القلب..
ريم: ههههه والله انك تحفففففه وما تستحين...
رغد: اقول اسكتي...الوووو هلا هنوفه..
الهنوف: هلا والله وغلا..
رغد: كيفك..؟
الهنوف: تمام..فكرتي بموضوع وليد...
رغد: ايوه...
الهنوف: قررتي ولا لسه..
رغد: لا..قررت..
الهنوف على اعصابها: ايوه وايش هو؟؟
رغد: الله يبوفقه مع غيري واللي احسن مني..
الهنوف فرحت: صدق رغوده....صدق..
رغد: ايوه صدق...
الهنوف: بروح ابشر تركي...
رغد: هههههههه روحي...يلا باي...
الهنوف: باي..
رغد: والله انها خبله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف طلعت من غرفتها بسرعه وراحت وفتحت الباب على غرفة تركي وفتحته بقوه..
تركي ما حس فيها على قوة صوت فتحته الباب....
الهنوف طالعة اخوها يطالع بشي...قربت منه لقتها صوره لرغد كانت بغرفتها مخبيتها..
الهنوف: تريك.....من وين جبت هذي الصوره..؟
تركي رفع راسه بهدوء: هذا اللي بقا لي منها...
الهنوف ابتسمت له: اترك الصوره عنك..وروح شوف الاصل...
تركي ما فهم: وش تقصدين..؟
الهنوف فتحت ايدينها لاخوها: رغد رفضت وليد...
تركي تشقق من الوناسه: قولي والله...
الهنوف: والله "وراحت لاخوها وحضنته"
تركي شال الهنوف بين ايديه ولف فيها ..ولف فيها.. الغرفه كلها وهم صراخ..
الهنوف: ههههههههه
تركي: هههههههههههههههههههه
دخلت ام تركي: خير وش صاير...
تركي نزل الهنوف وراسها يفر فيها..وراح لامه ومسك ايدها ويلف فيها:هههههه افرحي لولدك يمــــــه..
ام تركي: هاااااو...فكني..
تركي فك امه: يمه رغد...رغد بتصير لي....
الهنوف: يمه ولدك انهبل وقعد..
ام تركي: وش فيها رغد...
تركي: يمه اخطبي لي رغد بأسرع وقت..
ام تركي: من عيوني يا بعد قلبي انت...ورغد بنتي الثانيه..
تركي: لا تقارنين رغد بهذي الشينه...
الهنوف: مسكين حصلني بس...
تركي: امزح انتي احلى اخت بالعالم..لانك صادقتي احلى وارق واجمل رغد في الدنيا كلها...
ام تركي طلعت وخلتهم على راحتهم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد حست انها شالت جبال من على صدرها كانوا كاتمين عليها..وانها تحررت من القيود اللي كانت مربطه حركتها وتفكيرها وقلبها..

ابو مشاري عرف القرار ورضى عليه وما علق عليه لانه حاس من البدايه انها ماتبيه فا ما حب يضغط عليها..
واتصل على اخوه ابو ماجد...
ابو مشاري:هلا ابو ماجد
ابو ماجد: هلا والله اخوي..
ابو مشاري: والله ماني عارف وش اقول لك يا ابو ماجد..
ابو ماجد: ســـم..امـــر..
ابو مشاري هو محتار: مثل ما انت عارف يا ابو ماجد الزواج قسمه ونصيب..
ابو ماجد: ايوه يا اخوي قول اللي عندك..
ابو مشاري: والله اني لو الف الدنيا كلها ما لقيت احسن من ولدك اللي هو ولدي وليد ..بس ما صار بينهم نصيب..البنت استخارت ولا صار فيه نصيب..واحنا اخوان يا ابو ماجد..وهذا شي ربي كاتبه لهم..
ابو ماجد حزن على ولده: اكيد يا ابو مشاري واحنا اهل واخوان وحبايب..
ابو مشاري: تامرني بشي يا اخوي..
ابو ماجد: سلامتك..
ابو مشاري: فمان الله..
ابو ماجد: فمان الكريم..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ابــــــــو مــــــــاجـــــــــد..
العنود: اسمعي الحين بيقول ابوي رغد رفضته..
عبير:نشوف..
وليد حاط ايده على قلبه لان وجهه ابوه ما يبشر بالخير: وش يقول عمي يبه..
ابو ماجد: ولـيــــد...ما حصل نصيب..
ام ماجد حست ان ولدها بنفجر لان وجهه انقلب اسود: الله يوفقكم اثنينكم وهذا نصيب..
وليد يطالعهم يبيهم يتكلمون يعترضون: كيـــف؟؟...وش قاعدين تقولون انتوا على كيفها ما توافق...
ابو ماجد وقف: وليد قصر صوتك ..احترمني..
وليد وقف مع ابوه وهو من العصبيه ما يدري وش يقول وش يسوي: على كيفها ترفضني..انا وليد ترفضني..
ابو ماجد يضبط اعصابه: وليد قلت لك احترم نفسك..
ماجد: وليد وش فيك..الزواج قسمه ونصيب مافي شي غصب..
وليد من غير وعي: مفروض عمي يجبرها..مو على كيفها انا ولد عمها واولى فيها من غيري..
ابو ماجد صرخ: ولـــــــــــــــــــــــــيد..
وليد: اكيد تعشق غيري عشان كذا رفضتني بس انا اعرف اتصرف معاها..
ابو ماجد مسك ذراع وليد ولفه عليه وعطى ولده كف عشان يصحيه: وليد قلت لك احترم نفسك..وبعدين هذا نصيب وما فيه شي اسمه غصب..
وليد حط ايده على مكان الكف: تضربني يبه...
ابو ماجد: واذبحك اذا ما صرت رجال...
وليد اخذ مفتاح سيارته وطلع....توجهه لبيت ابو مشاري مباشره...وباقصى سرعه ممكنه...وصلت سيارته قدام بيتهم..ونزل من سيارته وفتح بابهم الرئيسي باقوى شي عنده...
ما كان فيه الا رغد وريم وام مشاري... اما ابو مشاري ومشاري ماكانوا موجودين ..
وليــد يصرخ في نص الصاله: رغـــــــــــد...رغــــــــــد...
رغد كانت على يمينه جالسه بس ما شافها...اخذت نفس وراحت من وراه: خــــــــير..
وليد لف عليها النار تطلع من عيونه وجهه احمررررر وعروقه واضحه: ليـــش...يا رغد ليش..؟
رغد شافت وجهه وسرت في جسمها رعشه خفيفه: وليد انت رجال كبير وفاهم...
وليد: عشان النذل صح...عشان الحقير الوسخ صح...تركتي ولد عمك عشانه صح....
رغد عصبت هذا وشلون يتكلم معاها كذا: وليد عن الغلط ما اسمح لك...
وليد:رغد انتي لي انا...غصب بالطيب لي انا.. فاهمه..
رغد رفعت اصبعها في وجهه بتهديد: انا رغد ومحد يجبرني على سامع محــــــــد..
وليد قرب منها وهز كتفها: بس انا وليد ولــــيد اللي ما ينرفض...كفايه نزلت نفسي لك كثير من قبل كل هذا ولا اثر فيك..بس مسألة اني انرفض هذا اللي ما ارضاها,..
رغد غمضت عيونها من الالم واول مره تحس بالخوف..وليد قدامها بركان هايج: وليد اتركني تراك تألمني...
وليد اثرت فيه الكلمه عليه وعلى قلبه وقال بحنيه: رغد انا احبك..رغد انا مابي اذيك ولا ابي ازعلك..بس وافقي علي وانا راح اسعدك..
رغد ماتحب احد يضعف قدامها: وليد افهم...افهمني ما اقدر..انا ما اصلح لك زوجه وان شالله بتلقى اللي تسعدك..
وليد: انا سعادتي معاك..
رغد: وانا ما اقدر اتخيل اني زوجه لك..
وليد بس تذكر تركي هاج مره ثانيه: تركي اللي يصلح اجل..
ام مشاري كانت ساكته وتقول رغد بتتفاهم معاه..بس وليد قاعد يسبهم في بيتهم: وليد...اترك بنتي..وافهم ما لك نصيب عندنا..
وليد ترك رغد وقرب من ام مشاري: الغلطه غلطتك..انتي...انتي اللي ما عرفتي تربينها وخليتها عشق وغراميات..
ام مشاري صرخت من قمة راسها:ما اسمح لك يا وليـــد..وانا محترمتك لحد الا لانك في بيتي ..بس الحين البيت يتعذرك...
وليد: بعد تطرديني من بيت عمي..اجل ما اشره على البنت اذا امها كذا..
رغد صرخت: ولــــــــــيد اطلع برا....اكرهك......اكرهك..اطلع برا...اطلع من حياتي...
وليد جات الكلمه مثل الملح على الجرح ..قويه.. جارحه..مؤلمه..اللي قلبه ينبض بأسمها تقول اكرهك..
وليد: راح اطلع يا رغد...بس محد راح ياخذك غيري ..وطلع وصقع بالباب بقوه...
رغد على طول اغمى عليها الموقف اكبر من انها تتحمله...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طلع وليد وبنفس السرعه لرجع لبيتهم..
عبير والعنود جاتهم حالة سكون غريبه ما تكلموا ابد كانوا منصدمين من ردة فعل وليد ..بعدين الكف اللي جاه..افقدهم تركيزهم.. وحسوا ان وليد رجع مره ثانيه من صوت خطواته الي تدل ان الشخص يدوس على الارض ووده يحطمها..
دخل وليد وهو ثاير وحالته حاله وكأنه جاي من هوشه..
وليد يصرخ: يبـــــــــه...يبـــــــــه..
ابو ماجد طلع له وباين انه تعبان: خــــــــــــــير..
ولي: شوفني حذرتكم اذا ما اخذت رغد بالطيب ترى راح اخذها بالغصب سامعين..
ابوماجد: شكل الكف الاول ما علمك الادب..والاحترام..
ماجد: وليد خلاص يا اخي ما صار ..كل هذا عشانها رفضتك..وبعدين احترم نفسك واحترم ابوك..
وراح لعند الطاوله وكان عليها تحفه ورماها وبعدين قلب معها الطاوله وحوس الاثاث: ابــــي رغد ما تفهمون..
كان يحط حرته في الاثاث ما يدري وش يسوي..
وماحس الا بكف اقوى من اللي قبل بمليون مره..
ابو ماجد: اطلع برى بيتي...اطـــــــــلع...اذا عرفت تتكلم مع ابوك زين تعال..
وليد: تطردني.....زين...
راح فوق لغرفته وقعد يطالعها على قد ما عشق هالغرفه حقد عليها..لانها اللي اجمعته برغد مرتين وكانت احلى صدفه بحياته..بس الحين كره كل شي تكون فيه رغد..
خذى له كم لبس وحطهم في شنطه واخذ جواز السفر حقه..ونزل..
وليد وقف عند الباب وكأن المسأله صارت تحدي: اذا جبتوا لي رغد رجعت..
وطلع وسكر الباب..
ابو ماجد طاح على عياله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جات ام مشاري بسرعه لعند بنتها..وريم تبكي بجنبها..وحاولو يصحون فيها...
رغد بدت تصحى: يـــــمه...يمـــــــه..
ام مشاري: نعم قلبي شوفيني جنبك..
ريم: رغد قلبي اصحي..
رغد: يمه احس اني تعبانه....طلعوني لغرفتي...
ام مشاري وقفت رغد على حيلها وسندتها عليها وطلعتها لغرفتها..وسدحتها على السرير وغطتها...وراحت لعند ريم بالصاله..
ام مشاري: اسمعي يا ريم..اللي سواه وليد من شوي لا تجبين سيرته عند ابوك ولا اخوك فاهمه..
ريم: بس يمه.......
ام مشاري قاطعتها: يمه احنا ما نبي المشاكل.ما ودي يكون بين ابوك واخوه أي شي يفرقهم...وانتي تعرفين ابوك لو عرف بالسالفه ما راح يسكت...هذي رغد بنته ولا راح يرضى عليها...عشان كذايمه كبري عقلك ولا تتكلمين في الموضوع..
ريم بقلة حيله: ابشري يمه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
طــــاح ابو ماجد على عياله...
العنود وقفت في مكانها وما قدرت تتحرك..كل شي ولا يصير لعزوتها وابوها شي..عبير صارت تصرخ وتضرب في وجهها..
ماجد على طول شال ابوه طار به للمستشفى...
ام ماجد اللي راحت تجيب ابرة السكر ورجعت وما حصلته: خير وش صاير..
عبير والدموع سيل على خدها: يمه ابوي..ابوي طاح علينا...
ام ماجد ضربت صدرها: يمه زوجي..وش فيه وش صار له..
عبير قالت لامها السالفه من يوم جاء وليد لحد ما طاح ابوها..
ام ماجد تبكي: يا حسره عليك يا نوره..رجلك طايح بالمستشفى بين الحياة والموت وولدك ما تدرين وين اراضيه..
العنود ما زالت وافقه في مكانها ما بعد استوعبت اللي صار.
تنصدم من وليد ثم يرجع ويصدمها مره ثانيه...بعدين ابوها يطيح عليهم..هذي اشياء مره كبيره عليها وما تقدر تدخل مخها وتستوعبها..
عبير صرخت فيها: العنــــــود..وش فيك وافقه كذا...
العنود طالعت عبير ونزلت دموعها من دون مقدمات..حاولت تكابر بس ما قدرت..حاولت تمنعها بس زادت...
عبير احتارت ما تدري وش تسوي..تهدي امه..ولا اختها..ولا نفسها..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فـــــــــي المستشفــــى..
ماجد اخذ ابوه للمستشفى وعلى طول اخذوه..
بعد ساعه ونص من الانتظار ..طلع له الدكتور...
الدكتور: انت ولده...
ماجد وهو يرتجف ما يقدر يتخيل ابوه يروح منه بالسهوله هذي و السبب اخوه: ايوه انا..ولده... تكفى يا دكتور بشرني...
الدكتور حط ايده على كتفه: شوف يا اخوي انا بتكلم معاك بصراحه.. والله ابوك الحين حالته خطيره..بس انت اذكر الله وهّد بالك..
ماجد والكلام يطلع منه بصعوبه: كيــــف؟؟؟...ابوي وش فيه..
الدكتور :السكر ارتفع عند الوالد.ونتجيه لذلك تعرض لذبحه صدريه.. والحين تحت الملاحظه..وان شالله راح يتحسن..بس انت اذكر ربك...وكثر من الدعاء..
راح الدكتور وترك ماجد في صدمته: ذبحه صدريه...؟؟
ولحق الدكتور لمكتبه..
ماجد وهو يحس ان العبره خانقته ما يقدر يتكلم: دكتور اقدر اشوف ابوي..
الدكتور: تقدر..بس ترى ما راح يتجاوب معاك..
ماجد: مشكور..
الدكتور: العفو...
ودخل ماجد عند ابوه...طالعه كان ابوه من لحظات وافق مثل الجبل بشموخه في وجهه وليد اخوه..والحين اضعف من الطفل الرضيع...ما قدر يتحمل يشوف ابوه بالنظر هذا اللي يقطع القلب ويخطف الروح..ابوه معروف عنه بهيبته وشخصيته القويه والجامده..وليد ماخذ منه هالشي..بس ما عمره كان معاهم قاسي ..كان طيب وحنين..ماجد حاول يداري دمعه بتنزل من عينه..بس ما امداه لان نهر دموع تبعه..قرب من عند ابوه ومسك ايده اللي مشبوك في اصبعه جهاز قياس السكر وباسها..وطالع فيه كا نظره اخيره وطلع..
وقف في الممر وسند راسه على لجدار..وش يسوي الحين..وش يقول لامه وخواته..جاء بباله على طول اخوه وصديقه وولد عمه مشاري...
ماجد بصوت تعبان: الوو...
مشاري: هلا والله وغلا بمجود كيفك..
ماجد بكل تعب هاد حيله: مشاري تعال عندي انا محتاجك...
مشاري اخترع: ماجد وش فيك يا اخوي وش صاير..
ماجد: ابوي يا مشاري...ابوي..
مشاري: عمي وش فيه...
ماجد: تعال بمستشفى"......" وانا اقول لك السالفه....
مشاري: دقايق وانا عندك...
بعد عشـــــــر دقايق..
مشاري حصل ماجد..وراح له بسرعه..:ماجد خير وش صاير..
ماجد كان محتاج احد يواسيه وضم مشاري: ابوي يا مشاري..
مشاري: اذكر الله يا ماجد وقول وش فيه عمي..
ماجد: ابوي تعبان.. بالمره تعبان..
مشاري: ماجد خلينا نجلس واحكي لي وش صار..
مشاري جلّس ماجد..وماجد حكى لمشاري ان ابوه ووليد تخانقوا بس ما قال له السبب لانه اخته..
مشاري: ويطلع من وليد كل هذا...
ماجد: ما ادري وش فيه..وليد مو كذا ولا تربى على كذا بس انا متأكد ان في شي منرفزه بالسالفه..
مشاري: والحين هو وينه..؟
ماجد: ما ادري عنه..شفته اخذ شنطته وطلع...
مشاري: الله يهديه بس....طمنت اهلك..؟
ماجد:لا والله ما ادري وش اقول لهم...
مشاري: خلاص انا راح اكلمهم..
مشاري اتصل على بيت عمه..
مشاري: الوو..
عبير بلهفه:هلا..مين مشاري..
مشاري: ايوه عبير كيفك ..وكيف خالتي..
عبير: انا الحمدلله..بس امي تبي شي يريحها...
مشاري تردد يقول لهم او لا: ....تطمنوا الوالد بخير...
عبير فرحت: الله يطمنك..بروح اقول لامي...
مشاري: فمان الله..
عبير: فمان الكريم...
ماجد: ما قلت لهم الصدق...
مشاري: امك تعبانه وماله داعي..وان شالله عمي بخير...بأتصل على ابوي وبقول له...
وتصل على ابوه وعلى عيال عمته واجتمعوا كلهم عنده...وبعدها جابوا ام ماجد وعبير والعنود وريم..رغد ما جات تعبانه..
ام ماجد: وينه وينه ابو ماجد عزوتي..وسندي..
ماجد يحاول يهديها: يمه ادخلي عنده بس بدون صياح..
ام ماجد تمسح دموعها: ان شالله..
دخلت لعنده وما قدرت تتحمل تشوف شكل زوجها واهلها كلهم اللي عاشت معه حياته كلها بحلوه وبمرها بزينه وشينها بفرحها وحزنها..ما قدرتتشوفه على هالحال..وقعدت تبكي بصمت...وباست جبين زوجها وطلعت..
دخلت بعدها ريم والعنود وعبير..
عبير قربت من عند ابوها..
عبير: يبه الله يخليك لا تروح وتخلينا ما لنا غيرك..انت عزوتنا..وانت سندنا..وانت دنيتا..الهي يخليك لا تروح وتخلينا...
ريم مسكت عبير: عبير اذكري الله وبعدين لا تزدين على ابوك تراه تعبان...
عبير: ريم ابي ابوي...ابـــي ابوي...
العنود راحت ومسكت ايد ابوها وباستها وطلعت..وصارت تشاهق من الصياح..الدنيا قاسيه عليها.. ما قدرت تسعدها ولا في أي لحظه..لافي الطفوله ولا في المراهقه ولا في الحب ولا في حتى بين اهلها..ودها تحرمها منهم..طلعت بعدها عبير وريم ساندتها عليها..
وقرروا يرجعون له من بكره لان قعدتهم مالها داعي..والدكاتره منعوا من أي احد يرافق معاه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وليد من لما طلع من بيت اهله..وهو منهار..منهار ومحطم من داخل.ومهدود حيله من لخارج..
اخذ له غرفه في فندق يرتاح فيها..
دخل الغرفه وحط اغراضه..وبعدين رمى جسمه على كنبه صغيره موجود بالصاله..ومرر ايده على شعره..وبدى يسترجع اللي صار له اليوم...بدا يفكر هو وش سوى اليوم..صحى ..تذكر وش سوى برغد وشلون صرخ على ابوه..تذكر الكف الاول..وبعدها جاه الكف الثاني ..حط ايده على خده وكأنه يتحسس مكانه..قعد يبكي..ايوه يبكي..وليد الرجل اللي ما يهزه ريح يبكي.وليد اللي الكل ينتفض من شوفته يبكي..يبكي حبه اللي قتلته بنت عمه رغد وبكل سهوله رفضته..يبكي ابوه اللي صرخ فيه وعق فيه وهو اللي ما قد عصا ابوه بكلمه..بكي الكفين اللي حصلهم من ابوه عشان يصحيه من اللي فيه..كل هذا بسبب رغد..
رغد هي تعاستي..رغد هي السبب هي الي اجبرتني اسوي كل هذا..هي السبب هي...
بدى عنده الضمير يشتغل..وده يتصل على اهله ويعتذر منهم بس خايف..وده يطمن امه لانه يدري انها اكيد تحترق وخايفه عليه بس خايف..وده يتسامح من اخوه اللي رفع صوته عليه بس بعد خايف..وده يتصل على رغد ويقول لها اني اكرهك وبعد خايف من قلبه لانه ما كرهها..ونام وهو على الكنبه الصغيره...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اليوم الثاني صحى الكل عشان يروحون لابو ماجد ويتطمنوا عليه..
سمعـــوا التليفون يرن...
عبير: يالله مين الي متصل علينا في هذا الوقت.....الووو
وليد بصوت مبحوح: الووو..
عبير ما عرفته: نعم اخوي...
وليد: عبير...
عبير انصدمت: ولـــــــــــيد....!!
وليد: ايوه وليد اخوك..
عبير بدت تبكي: وليد ارجع ابوي تعبان..وامي تعبانه...وليد ترى ابوي بالمستشفى..
وليد وكأن احد معطيه كف لمره الثالثه: ابـــــــــــوي بالمستشفى !!!!!
عبير: ايوه يا وليد تعال بسرعه..وتسامح منه,,,تراه مره تعبان مررررره حالته ما تسر لا عدو ولا صديق..
وليد: انا جايكم...جايكم...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وصل الكل للمستشفى بدون استثناء..
كانوا بجناح خاص اللي مكون من غرفتين وحده فيها ابو ماجد وحوله الرجال..والثانيه فيها الحريم والبنات...
اللي جالس..واللي يقراء قران..واللي يدعي..واللي ساكت..واللي واللي واللي..كل واحد في حاله...
سمعوا صوت الباب ينفتح بتردد...الكل لف على جهة الباب...
وليد دخل..طالع الكل بعين مكسوره وفيها الذل والانهزام.. يقرون فيها الاحساس بالذنب وتأنيب الضمير...
ام ماجد وقفت في مكانها: يمه وليد......
وليد راح جري لامه وباس راسها: هلا يمه ..سامحيني يمه.."وباس ايدها"
ام ماجد: مسموح يا وليدي مسموح..تعذر من ابوك مو مني..
جات عبير وسلمت على اخوها: وليد لا تترك ابوي كذا..الله يخليك..
وليد ابتسم يطمنها: ما راح اتركه..
وليد طالع العنود يبيها تسلم عليه...
العنود ما تحركت من مكانها..ما تبي وليد يقرب منها ولا يكلمها...
وليد اختفت ابتسامته من حركتها...حرك عدسة عيونه وطاحت عينه على رغد كان باين انها تعبانه..وما كانت تطالعه .صاده وجهها عنه..
انفطر قلبه عليها وده يروح ويعتذر منها يقول لها اني ما راح اجبرك على شي.. بس وين القوه الي تخليه يتكلم بحرفين قدامها...بعد عيونه عنها..قرر يروح لابوه...تقدم بخطوات ثقيله للغرفه الثانيه..كانت مليانه ..بس هو حس انها فاضيه وما فيها الا هو وابوه وماجد..
راح قرب من ابوه..اللي مغمض عيونه وجسد جامد بس كل شي يحس فيه..
وليد مسك ايد ابوه وباس راسه: يبه...انا وليد يبه...سامحني الله يخليك...الله يخليك ارضى علي..انا ما بي الا رضاك...وصدقني يبه اني راح ارجع مثل اول واحسن..وما راح اعصيك في شي لو على رقبتي..بس سامحني الله يخليك..
ابو ماجد ضغط على ايد وليد بمعني اني مسامحك..
وليد ارتسمت ابتسامه وباس راس ابوه وايده: الله يخليك لي يبه وتقوم لنا بالسلامه...
ترك ايد ابوه..ولف على اخوه ماجد..ماجد كان مره مـتأثر بالموقف اللي صار...وعلى طول راح لحضن اخوه وضمه...
وليد: سامحني يا ماجد ادري اني غلطان...
ماجد: مسامحك يا اخوي مسامحك...
وليد حس بارضى وان جبل الهم انزاح من صدره..وارتاح الحين...الكل راضي عليه ومسامحه..سلم على عمه والرجال وعيال عمه...
وبعد ساعه طلع لعند الحريم..
وليد: العنود....العنود...
العنود ودها تروح بس تكابر...
فجر: روحي لاخوك حرام عليك..
شجون: والله يكسر الخاطر...
نوف: لا تصيرين قاسيه كذا..يله تحركي..
عبير: مهما كان هذا اخوك يا العنود اخوووووك..
العنود اهم شي عندها راي ريم..طالعتها..
ريم ابتسمت لها: روحي يا العنود هذا اخوك وسندك مهما كان..
العنود ابتسمت وراحت ركض لاخوها وليد ورمت نفسها في حضنه..
العنود تضرب صدر وليد: خليك تسويها مره ثانيه يا الدوووووب...
وليد ضحك: والله ما اسويها مره ثانيه...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعد تقريبا اسبوع تحسنت حالة ابو ماجد بالمررره..والسبب الاكبر بسبب تحسن حالته النفسيه..رجع لبيته واهله واحبابه...
وام ماجد مسويه عزيمه بالمناسبه هذي...والكل اجتمع في بيت ابو ماجد...
فجر: العنود عندكم ليمون...
العنود: اكيد...ليه؟؟
فجر: ما ادري مشتهيه ليمون..قومي بسرعه جيبيه..
العنود: تتوحمين بليمون..اجل وش بيطلع البيبي...
ريم: اكيد بيطلع يرقص يا البرتقاله..عذبتي حاله...
فجر تضحك: هههههه تخيلي...
رغد: بنات....بنات عندي لكم شي..
الكل: شنــــــو؟؟؟
رغد: جايبه شريط كاميرتي..
العنود: احفلي...
ر غد: والله...
نوف: يله شغلوه..والله اشتقت لايام الفله...
عبير: أي والله من زمان ما نبسطنا...
رغد: يله وين نشغله فيه..
العنود: انا عندي فكره...الخيمه فيها تلفزيون كبير شاشه بلازما.يصلح نشوفه فيه...
رغد: اوكيه يلا..
وراحوا البنات الخيمه..وشغلوا الشريط وطفوا الانوار وبدى مسلسل الضحك عندهم يتذكرون وش يسوون ويضحكون...تذكروا يام الشاليه...لما لعبو كوره...لما سوو المقلب في العيال...ولما العيال ردوا لهم المقلب,,,ورجعت فيهم الذاكره لحظه بلحظه...جات بعدها ايام دبي كل يوم فيها كان مسجل بكاميرا رغد وماتوااا ضحك على هبالهم بكل مواقفها...
ريم: ههههههه بطني والله خلاص..
عبير: شوفي اشكالنا وحنا نايمين...رغيد عليك تصوير ما ادري وش يبي...
رغد: انا ما قهرني الا شجون... ما ادري كيف تنام...
شجون: كيف انام؟؟
رغد: ما ادري عنك تسوين حركات تقولين وكانك في مسابقة رقص "باليه"..
شجون: لا والله انا مو كذا..
العنود فاقعه ضحك: هههههههههههه الا تذكرت شجون كذا..رجل من جهه ويد من جهه وراس من جهه..
نوف: حشى اخطبوط مو شجون...
تسدوحوا البنات من الضحك...
شجون مفتشله: والله سخفين...
العنود: الحين بتكي الدلوعه...
ريم: ههههه ياربيه بموت....بموت..
عبير: بنات جتني فكره جهنميه..
ريم: العنود ما تلاحضين شي هالايام عبير متغيره..
العنود تطالع عبير من فوق لتحت: وش فيها...ما تغير فيها شي ..ما زالت عنز..
عبير/ عنز انتي..
ريم:لالا ما لاحظتي هالايام تشغل مخها..
العنود: الا تصدقين ملاحظه بس ساكته خفت احسدها..
عبير: ما راح ارد عليكم واسمعوا الاقتراح وانتوا سكتين..
رغد: يله قولي..
عبير: وش اريكم نتصل على العيال ونهبل فيهم..
العنود: واخيرا يا عبير طلعتي بشي يونس...
عبير: اعجبك انا..
ريم: بس ارقامنا عارفينها...
عبير: ولا يهمكم اليوم انا شاريه شريحه"سوا" عشان كذا..
العنود: تخططين من وراي...؟
عبير: لا والله من قدامك هههههههه..
ريم: العنود ما لاحظتي شي في عبير...
العنود: وش بعد..؟
ريم: طالعه ثقيلة دم بزياده...
عبير: اوريك يا الدوبه..والله ما اخليك "قامت تحق ريم"
وريم تنحاش..لفوا الخيمه مرتين بعدين طلعوا...ريم تركض وعبير وراها....دخلت ريم من الباب الرئيسي...وعبير وراها وما حست الا صدمت بشخص....
عبير ومعاها شوز في يدها:آآآآآآآآآآآآآخ."ورفعت عينها على الشخص"
طلال ابتسم: وش فيك كأنك بزر تطاردين في الملحق..
عبير: ما فيني شي.."وخبت الشوز ورى ظهرها عشان ما تتفشل"
طلال: وش مخبيه وراك.؟
عبير: ههه ما في شي...
طلال: عبير جد وش مخبيه...
عبير: قلت لك ما في شي...
طلال بترجي: عبوره قولي وش مخبيه...
عبير تدوخ اذا دلعها: تبي تعرف وش هي....متأكد انت؟؟
طلال: ايوه متأكد..
عبير طلعته: هذي...تبي تجربها ولا تروح من وجهي<<عشان ما يفشلها...
طلال منصدم:بالله من ناويه عليه..
عبير ابتسمت بطفوله: رويم الدوبى...
طلال: اجل ما دامها رويم..عليك بها ما اوصيك...
عبير: ابشر بس بعد عن طريقي...
وبعد طلال وهي ميته حيا..وراحت ركض.ناويه على رويم بالذبح..
ريم منخشه ورى امها: يمه...يمه شوفي عبير..
عبير: اذا فيك خير اطلعي قابليني...
ريم: ما راح اطلع....
ام مشاري: عبير بتضربين بنتي...
عبير: واربيها بعد...بس خليها تطلع..
جات العنود: ريم تبين فزعه..
ريم: أي والله ابي فزعتك يا بنت عمي...
العنود: تعالي نقضي عليها...
ريم: هيا بنا..
وراحوا لعبير وثبتوها ودخلوها المجلس..وبدت الحرب العالميه الثالثه...دخلوا بقية البنات وكملت معاهم...وقلبوا ريم وعبير والعنود عليهم...
فجر: انا حامل واللي يعافيكم بعدوا عني...
وبعد الحرب ...
عبير: اقول اجلسوا وخلونا نهبل في العيال...
الكل: يلـــــــه...
وجلسوا البنات على شكل دائره...
العنود: ميــــن اول واحــــــــــد؟؟
رغد: .................................

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


الجـــــــــــــزء الاربعـــــــــون....""ما قبل الاخيــــــــر""
" الفصـــــــــــل الثــــانـــــــــــــــــــــــي"
العنود:اول واحد مين..؟؟
رغد: انا اقول ماجد ودي اعرف هو راعي حركات ولا لأ..
عبير: اوكي مين تكلمه..؟
شجون: بكلمه انا...
عبير: اوكيه خذي اتصلي عليه...
شجون: احم احم.."وحطت السبيكر"
ماجد طالع الرقم غريب..وبعدين رد...
شجون: الووو...
ماجد خق على الصوت بس ما بيّن: هلا والله..
شجون: هذا موبايل مجودي....
ماجد تشقق من الوناسه: ايوه...مين معاي...
شجون: معاك اللي تعذبت بحبك..
ماجد"اخس والله يا ماجد البنات منهبلين عليك"..: هلا والله..بس انا ما اعرفك..
شجون: طيب نتعرف على بعض...
ماجد مسوي ثقل: اقول اختي انا ما احب هالحركات ..
شجون: طيب انا احبك..
ماجد: اقول اعقلي واستري على نفسك..انا مو راعي بنات...
وقفل السماعه بوجهها...
والبنات فقعوا ضحك...
العنود: يا حليله ماجد اثره عاقل...
رغد: مشا الله ثقل..
ريم: مع ان صوت شجون يذوووووب...
شجون: تسلمين يا قلبي..بس باين على ماجد ما يحب الحركات هذي..
نوف: الحين دور طلال..
رغد: مين يكلمه...
عبير: انا اقول العنود تكلمه..
العنود ثبتت في مكانها:...انا!!!!
عبير ابتسمت لها: ايوه انتي...
العنود: اخاف يعرفني...
عبير: خلي صوتك نعوم وما راح يعرفك..
العنود تحمست: اوكيه...
العنود بدلع يلوع الكبد: الووو..
طلال بلع ريقه من سمع الصوت: هلا...
العنود: هذا موبايل طلال...
طلال رفع صدره وبوثوق: ايوه معاك طـــلال..
العنود بدلع ماسخ: آآآآآه انت طلول ما اصدق...
طلال في نفسه "الله يلوع كبدك"..:لا انا طلال بشحمه ولحمه...
العنود: طيب ممكن تعطيني من وقتك دقايق اعبر عن مشاعري واعجابي فيك..
طلال: الوقت كله لك...بس بعدين...
العنود:لا ابيه الحين...
طلال بقلة صبر: اقولك بعدين..
العنود: لالالا انا ابي الحين..
طلال: اقول تراك لوعتي كبدي..من زينك انتي وصوتك..وانا متاكد ان وجهك يجيب انفلونزا الطيور..روحي زين....واحمدي ربك اني عطيتك وجه..
العنود بصوتها الطبيعي لانها عصبت: اقول عاد من زينك انت وخشتك...
طلال انصدم من الصوت: الووو.الووو..
البنات اخذوا الموبايل وسكروا السماعه..
ريم: يا انك فضحتينا...
فجر: بغيتي تخربين علينا كل شي..
رغد: اللي بعده..
عبير: مشاري...
رغد: نخلي الهنوف تكلمه.."وغمزت لها"
الهنوف استحت: لالا مابي..
العنود: اقول اخلصي علينا..محد فاضي لك...
الهنوف: طيب امري لله...الوو..
مشاري: هلا والله وغلا..
الهنوف: ميشو؟؟
مشاري: ايوه معاك المزيون ميشو...
الهنوف: معاك اللي متعذبه بهواك...
مشاري: هلا والله تشرفنا...
الهنوف وفيها الضحكه: تشرفنا...
رغد تهمس لريم: ما عنده سالفه...
ريم: ادري انه ما عنده ما عند جدتي منيره...
مشاري: اقول يا الدلع كله...اتصلي علي بعد شوي..الحين عندي ضيوف..
الهنوف من بين اسنانها: اوكيه مو مشكله..
مشاري: باي..
الهنوف: باي..
مها: والله اخوك زاحف..
رغد: توني ادري..
ريم: هين اوريه ومسوي فيها عاقل..
الهنوف منقهره: اثره راعي بنات واحنا ما ندري..
العنود: انتي وش عليك منه خليه يوسع صدره...
فجر: خلونا نشوف صوصو وش بيسوي..
عبير: نخاف تنصدمين...
فجر: والله لوريه نجوم الليل بعز الظهر..
شجون: الله يستر بس..
فجر: نوف كلميه..
نوف: اوكيه........الوو..
فيصل: اهلين ...من معاي..
نوف: بنت تموت فيك ودايم تفكر فيك..
فيصل: انا واحد مرتبط ومتزوج..وما عندي حركات المراهقه هذي "وسكر السماعه"
فجر: وهــ فديته بعد قلبي...
رغد: الحمد لله ربي ستر ولا كان ولدتي الحين...
ريم: سليمان...وانا بكلمه...
العنود تناظرها بنص عين: اعصابك لا ينط في وجهك عرق...
ريم: اقول هاتوا الموبايل بسرعه..
ريم بدلع: الووو..
سليمان: هــلا..
ريم: سوسو..
سليمان: ايوه مين معاي...
ريم: معاك فوفو..
سليمان: احلفي...
ريم انبسطت انه عاقل: واللـــه..
سليمان: بشري امك."وسكر السماعه"
ريم تنطط في مكانها: وااااااي يا حليله..
الكل انصدم منها طبعا اللي ما يدرون وش السالفه..
ريم استوعبت: هههههه ما ادري وش فيني تحمست..
عبير: لا يكون شي ولا شي...
ريم تصرف: اقول وش رايكم بتركي بس..
الهنوف تبي ترد الحركه: ورغد تكلمه..
رغد تبي تقهرها: اوكيه..
الهنوف: بقهرك بشي ثاني لا تخافين..
رغد: اقول هاتوا الموبايل.......الووو..
تركي: بابا فين..
رغد تستهبل: بابا هنا ..هنا هو..
تركي: هههه صدق انك مخفه ..مين المتصل..؟
رغد: معاك اللي متلوعه بحبك..
تركي: روحي المستشفى اخاف فيك شي ولا شي ههههه..
رغد:لا اللي فيني حبك..
تركي: والله ما عندي له حل...وترى اللي مثل حالتك كثير..اسف تعالي مره ثانيه يمكن لقيت حل...
رغد: انا اعرف دواي..
تركي: بأي صيدليه ههههه..
رغد: تصدق انك خفيف دم..
تركي: مشكوره...وتراك انتي اول وحده تقول لي هالكلام..
سليمان يهمس له: مين تكلم..
تركي: وحده وحده..
رغد: طيب عادي كل يوم..
تركي: لالا كل 12 ساعه احسن...
رغد: من جد..
تركي:لا من خال..اقول انتي تراني عطيتك اكبر من حجمك...يله روحي ودوري لك واحد غيري.."وسكر السماعه"
الهنوف: غريبه...
العنود: لا شكله عقل..
الهنوف: الله يسمع منك...
العنود: مين باقي..؟
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ماجد: فاتكم عيال بنت متصله علي..
مشاري: صدق..وحتى انا بعد..
طلال: وانا بعد..
تركي: وانا بعد..
سليمان: وانا بعد..
فيصل: وانا بعد..
ماجد شك: كم رقم اللي عندك..
مشاري : نهايته 65..
طلال: وانا..
سليمان:وانا..
والباقين اكدوا نفس الشي..
ماجد تأكد: هذولا البنات يلعبون علينا..
مشاري خاف: قول والله..
طلال: وانا اقول الصوت مو غريب علي...العنود مكلمتني,..
تركي عرف الصوت: وانا رغد..
سليمان: وانا ريم..
فيصل: وانا نويف..هين اوريها فجر تبي تشوف..
مشاري هو خايف: لالا تكفون لا تقولون..
ماجد: عسى ما طحت في شباكهم..
مشاري: وطيحه غبيه..""يا بيه انا متأكد ان اللي مكلمتني الهنوف ..اكيد طحت من عينها..والله اول مره اسويها..وانا لازم اتهور على اخر عمري.."
ماجد: الله يعينك وش بيفكك منهم..
طلال: وش نسوي...
ماجد: اصبر نهبل فيهم..اكيد الحين بيتصلون على وليد...
مشاري: وليد تعال..
وليد اللي كان جالس بعيد عنهم لانه ما يتحمل يشوف تركي..
وليد: نعم..
مشاري: محد اتصل على موبايلك..
وليد: لا ..."الا رن موبايله"
طلال طالع الرقم: البنات..
وليد: وش السالفه..
مشاري: البنات يستهلبون علينا خلونا نهبل فيهم..
وليد فهم السالفه: اوكي....الوو..
فجر: الووو..
فيصل في نفسه"اوريك يا فجير"
وليد: هلا..
فجر: اخوي هذا موبايل فارس...
وليد: لا احمد..
البنات انصدموا...
فجر: يعني انت احمد..
وليد: لا هذا موبايل خالد.
فجر عصبت: انت خالد؟؟
وليد وفيه الضحكه: شكلك ما تسمعين قلت لك محمد..
فجر: انا الي ما اسمع ولا انت اللي محشش..
وليد: لا والله انا سكران...
فجر تستهبل: سكران ولا شارب ههه...
وليد:لا والله حبوب..
فجر تنرفزت وسكرت السماعه..
العيال فقعوا ضحك..
ابو مشاري: وش فيكم تسدحتوا..
مشاري: سلامتك يبه بس كنا نقول نكته..
ابو ماجد: قولوها خلونا نضحك..
فيصل: لازم كل شي يعرفونه...
طلال: دبروها وقولوا نكته..
مشاري: يقولك في نمر شاف قطو يلاحق فار قال يلعن ابو حركات الابتدائي...
العيال تقلبوا من الضحك...
ابو مشاري: الحين هذي اللي من شوي متسدحين عليها من الضحك..
ابو ماجد: ولا ويضحكون عليها مره ثانيه..
ابو فيصل: الله يهديهم بس.. 
ماجد: والله ما عر فنا لهم...
مشاري: ما عليك منهم بس..الحين تلاقي البنات ميتين حسره..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود: وش عنده وليد..
ريم: يا ربيه يقهرررررررر..
فجر: حسيت انه بيجيني طلق بسبته..
عبير: والله هبّل فينا قبل لا نهبل فيه...
رغد ساكته وما علقت ..
وكملوا البنات سهرتهم ضحك وسوالف وفله واكيد ورقص..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رجع الكل لبيوتهم..
بيـــــت ابو مشاري..
مشاري: رغد...ريم تعالوا..
رغد: نعم...
مشاري: على فكره حبيت اقول لكم ان اليوم كاشفين حركتكم من اول ما كلمتوا ماجد<<عشان يرقع السالفه..
رغد: صدق؟؟
ريم: عاد باين انكم ما تدرون...
مشاري: اصلا عرفنا اصواتكم من البدايه..
رغد: ههههه وش رايك فينا...
مشاري: سخيفين...
ريم: توقعناك راعي حركات..
مشاري يسوي نفسه واثق: عشان كذا قلت بأهبل فيكم ولا انا اصلا مو راعي هالحركات..
رغد: اشوى لان في ناس بغت تجيهم جلطه...
مشاري فهم عليها: فهميهم السالفه..
رغد بدلع: خايف على مشاعرهم..
مشاري: اقول ما ودك تنامين ازين لك....
ريم ما فهمت وش السالفه: وش فيكم ..وش تقولون بالالغاز..
مشاري: وانتي يا الملقوفه روحي لغرفتك اريح لك ولسانك بعد..."وراح"
ريم: رغد وش السالفه..
رغد: توك بزر...اذا كبرتي فهمتك...
ريم: هين اوريك..
وراحت كل وحده لغرفتها....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعــــــــــد ثـــــلاث أيــــام..
ام مشاري: رغد..رغد..
رغد نزلت: نعم يمه..
ام مشاري ابتسمت: تعالي يمه...
رغد جلست جنب امها: سمي..
ام مشاري: اليوم اتصلوا ناس وخطبوك...
رغد انصدمت::: ميـــــــــــن؟؟
ام مشاري: ام تركي..اتصلت تخطبك لولدها تركي..
رغد ما استوعبت: كيـــــــــف!!
ام مشاري: وش فيك يمه...
رغد: تركي خطبني...طيب الهنوف ما قالت لي..اوريها النذله..
ام مشاري: خلك من الهنوف الحين..وفكري في اخو الهنوف..
رغد حمرت خدودها: ا نشا الله..
ام مشاري: فكري زين يمه..هذا زواج مو لعبه....
رغد: ابشري...
وراحت لغرفتها..واتصلت على الهنوف..
رغد معصبه: الووو هنيف...
الهنوف ميته ضحك..
رغد: اوريك يا النذله وتضحكين بعد..كذا تخليني انصدم..امي قالت لي ما استوعبت وما عرفت وش اسوي..وش اسوي فيك اذبحك ..اقتلك..اجي بيتكم واتوطى في بطنك..علميني وش اسوي فيك هاه علميني..كذا تخلين ضغطي يرتفع مليون وانتي قاعده تضحكين علي اوريك والله ما خليك<<مسكت خط الاخت معصبه..
الهنوف: بس بس تعبتي حلقك من كثر البربره..
رغد: وبعد تردين..
الهنوف: وش اسوي تركي قالي يا ويلك اذا قلتي لها شي..
رغد تذكرت تركي ضاعت علومها: اجل تركي...
الهنوف: انا محاضره طول بعرض..وبعض الناس..بس"وتقلدها"اجل تركي..
رغد تستهبل: انشا الله تقارنين نفسك فيه..
الهنوف: لالا ما اقارن نفسي فيه لاني متأكده اني غير....
رغد: احلى يا الواثقه... هنوف اكلمك بعدين..
الهنوف: اوكيه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد راحت لعند ريم..
ريم جالسه تاكل وتكلم العنود..
رغد: سكري بأكلمك في موضوع ضروري..
ريم: عنوده اكلمك بعدين رغد تبيني في موضوع ضروري..
العنود: اوكيه..بس اذا خلصتي تقولين لي وش قالت لك...
ريم: ههههه اوكيه...باي...
رغد: وانتي ما تملين منها..
ريم: ياربيه حاشره عمرك بكل شي..اخلصي وش عندك..
رغد: انخطبت...
ريم قامت من مكانها: وش قلتي؟؟
رغد تضحك: وش فيك؟؟ اقول لك انخطبت...
ريم: ومين اللي خطبك..
رغد ابتسمت وبدلع: تــــــركي..
ريم: ههههه اجل"وبدلع" تركي...
رغد: ايوه..
ريم: وش قررتي..
ر غد: من شوي امي قالت لي يا المرجوجه..
ريم: فكري زين واستخيري..
رغد: ان شالله..
ريم: الله يوفقك...وعقبالي ا نشا الله واهم شي اللي في بالي...
رغد: امـــين..
ريم راحت وضمت اختها: اجل بتزوجين يا رغدوه..
رغد وهي ضامتها: ترى ما بعد قررت...
ريم: القرار واضح من عيونك..
رغد استحت ولفت عنها: ابطلع باااي...
ريم: يا حليلها تستحي..
واتصلت على العنود..
ريم: ابشرك..
العنود: ولك البشاره..
ريم: انخطبت رغد..
العنود انصدمت:صدق؟؟
ريم: ايوه..
العنود:مين اللي خطبها..
ريم: تركي...
العنود فرحت لرغد وفي نفس الوقت ضاق صدرها على اخوها:ايوه الله يوفقها...
ريم: امين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سكرت العنود السماعه ونزلت تحت عند اهلها..وجلست جنب عبير...
العنود بصوت عالي وهي تكلم عبير عشان يسمعها وليد ويشيل رغد من باله..
العنود: عبير ما دريتي؟؟
وليد نغزه قلبه..
عبير: عن ايش...
العنود وهي تطالع اخوها وحزنت عليه: رغد...
عبيرببرود: وش فيها..
العنود: انخطبت..
فز وليد من مكانه وقعد يطالع العنود تكمل كلامها...
عبير طالعته وفهمت قصد العنود من الحركه هذي: ومين اللي خطبها...
وليد نفسه يسمع أي اسم بس لايسمع اللي في باله..
العنود بصوت واطي وحزين: تركـــــــــي..
وليد هنا جات كالصاعقه على راسه..راح للعنود وهزها من كتوفها: العنود انتي متاكده..
العنود غمضت عيونها حاسه بأحساس اخوها..لانها مجربه...مجربه كيف الشخص يبعد عن حبيبه...وليد اعظم منها...العنود هي تركت طلال وهو يحبها..بس وليد هي تركته وهي ما تحبه...
العنود: ايوه...ريم كلمتني من شوي..
ام ماجد خافت على ولدها لا ينهار مره ثانيه: الله يوقفها ورغد تستاهل...ووليد صدقني بدور لك احسن منها...
وليد لف على امه: يمه انا ابيها هي...ومابي غيرها...
اماجد راحت لولدها: وليد يمه..الزواج قسمه ونصيب..وهذا كله مكتوب لك ولها..
وليد: يمه انا احبها...احبها..
ام ماجد: الايام كفيله انها تنسيك..
العنود وقفت: وليد انت لازم تتخطى مرحلة رغد..خلاص انساها.مالك نصيب فيها...خلاااااص انسااااها..
وليد: علميني كيف انسها علميني..
العنود في نفسها" خليني اعلم نفسي بعدين اعلمك"..:الزمن كفيل بأنه ينسيك اياها..
وليد حس بضيقه..المكان ضيق..كل شي ضاق عليه..يحس خلص الهوا من بيتهم..يحس قلبه قاعد ينزف..يحس ان الدم وقف بعروقه..اخذ مفتاح سيارته وطلع..
ام ماجد لحقته: يــــمه..وليد....وليـــــــــد..
العنود مسكتها: يمه خليه على راحته..
وليد في سيارته: كيف..كيف رغد تتركني وتاخذ تركي..تركي..تركي...ليش هو..ليش مو انا...انا اللي مفروض ياخذ رغد...انا احق فيها..انا احبها..وولد عمها..واولى من الغريب..بس اخ يا زمن..ليش تقسى علي..اللي احبها تحب غيري...وانا اللي اوهمت نفسي بحبها لي..انا كنت اظن انها في يوم من الايام بتفكر فيني..ياريتني ما حبيتك يا رغد..ياريتني ما لتقيت فيك في غرفتي النحس...ياريتني ما عشمت نفسي بالوهم...
وصار يدور بالسياره عسى يلقى شي يوسع عليه همه ويطفي النار اللي بقلبه..
************************************************** ******************************************
مسكين يا قلبي انا باع الهنا وشرا العنا..
يمشي ويطرق كل باب ولا لقى غير العذاب...
فهمها متأخر انه ركض خلف السراب...
في البدايه كان لي دنيا وحكايه...
كنت اعطي ما أمل احتري بارق أمل..
ابغى عشرتنا امان عشره تكفيني الزمان...
كنت عاشق..كنت هايم..كان قلبي ما يخاف..
كنت اظن العشق دايم من هنا صار اختلاف..
اثر ما شفته دعايه من البدايه للنهايه..
************************************************** ******************************************
تركي مبسوط على الااااااااااااخر..يرقص ويغني ويستهبل في سيارة سليمان..
سليمان: اعصابك خلاص..وفر كل هذا اذا وافقت...
تركي: يا اخي خلني بنبسط...رغد بتصير من نصيبي..
سليمان: قول ان شالله..
تركي: ا نشا الله "ويغني" ياناس اللي تمنيته اخيرا صار محبوبي..
سليمان: ههههههه الله يرجك يا شيخ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعد يومين تفكير اتخذت رغد قرارها وقالت لامها انها موافقه على تركي...وام مشاري اتصلت على ام تركي واتفقوا ان الرجال بكره يجون يخطبونها رسمي....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
البنات مجتمعين عند رغد...
رغد: ياربيه خايفه..
الهنوف: ترى اخوي بشر مو وحش..عشان تخافين كل هالخوف..
رغد: يارب خلني اشوف فيها يوم..
العنود: فجير وش اخبار اللي في بطنك..
فجر: والله تمام...بس ذبحني كل شوي اشتهي ليمون..
ر يم: عشان كذا نسمع بالاخبار اختفاء ثمار الليمون اثرك انتي تبلعينه واللي في بطنك..
نوف: ودي اشوفه احس انه يهبل..
عبير بخبث: عقبالك يا نويف..
نوف استحت: اقول خلونا في رغد احسن..
دخلت ام مشاري: رغوده قلبي يله الرجال يبي يشوفك..
ر غد:لازم يمه..
ام مشاري: اكيد يمه لازم..
رغد: مافي اختيارات..
ريم:مافيا لا اختيار واحد الي هو غصب ورى خشمك..يله بسرعه خلصينا عشان نتفرج عليك..
رغد بتهديد: ترى ان دريت انكم تطلون علي يا ويلكم...
العنود: انتي توكلي بس...وما عليك منا..
نزلت رغد من الدرج والتوازن عندها ماش لك عليه..
ووصلت اخيرا عند المجلس ..استقبلها اخوها مشاري..
رغد: مشاري خايفه..
مشاري: امشي واللي يرحم والديك انتي وزجك النشبه..
رغد نست الخوف وابتسمت: ليه وش فيه..
مشاري:ناشب في حلقي متى اشوفها متى اشوفها..
رغد تذكرت: يعني لازم..
مشاري: امشي بالطيب لا اشيلك واحط عنده..
رغد: لالا خلاص بمشي..
ودخلت المجلس الي جالس فيه تركي لحاله ومنزل راسه يستناهها..
رغد شافته وانهبلت عليه..كان طالع عذاااب كاشخ لابعد درجه ومسوي "ديرتي فيس"اول مره يسويها وطال متغير ويهبل...
تركي رفع راسه شاف الملاك قدامه..كانت لابسه تنورد بيضا ميدي"نص الساق" وضيقه من فوق ووسيعه من تحت ومطرزه بخيوط باللون الابيض..وبلوزه فوشيه موديل صيني مع اكمام طويله..ومكياجها ناعم بالمره..
اول ما شافها وقف في مكانه...وقعد يطالعها...رغد على طول نزلت عيونها وتقدمت..
رغد: السلام عليكم...
تركي هو يطالعها مانزل عيونه ابد..:وعليكم بالسلام..
جلس تركي وبعدها جلست رغد وجلس مشاري بعيد عنهم شوي...
تركي: هلا والله غلا بالزين كله...
رغد استحت من جرئته: اهلين..
مشاري قطع عليهم: خلاص خلص الوقت...خيرها بغيرها نشوفك المره الثانيه....
تركي: على كيفك..
مشاري: والله هذي الاوامر...
تركي: من اوامره..
مشاري: والله كيفي انا اخوها الكبير وحرّ..بعدين اقعد معاها بعد الزواج الحين لا..
رغد حست ان وجودها ماله دعاي: استأذن انا..
تركي: بدري يا شمعة الجلاس..
مشاري: لا تكلم اختي الا بعد العرس ما تفهم انت..
تركي: اوريك يا النذل...
وطلعت ر غد بسرعه وهي منحرجه وحصلت البنات ينتظرونها..
رغد وجهها احمررر: اووووووووه..
الهنوف: ياربيه كل هذا حيا..
ريم: خلاص ارتحتي الحين...
رغد: غريبه ما شفتكم من الشباك..
العنود: ولأول مره ننصاع لكلام احد..
عبير: اعجبك انا ضبطتهم لك..
رغد: تسلمين يا قلبي..احسن شي سويته..
ريم منقهره: اخلصي وش صار..
رغد: فشلني اخوك..وزاد الطين بله اخو هذي "تأشر على الهنوف"
ريم: احسن هذي عقوبه...
نوف: وش رايك فيه...؟
رغد: اليوم طالع شي طالع عذاب..
العنود: حسافه ما شفناه..
ريم: ولا يهمك بنشوفه...
رغد: خليك تسوينها يا رويم..
الهنوف: اجل اخوي ذوبك...
رغد: عقبال ما يذوبك اخوي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في المجلس كان موجود ابو تركي ولأول مره يكون معانا..
تركي جالس بعيد عن ابوه ولا كلمه ولا حط لسانه على لسان ابوه الا لما وصل..
مشاري: مبروك مقدما يا النسيب..
تركي: الله يبارك فيك...
مشاري: بكره ان شالله ازوركم في بيتكم..
تركي ما فهم قصده: الله يحيك..بس وش عندك..؟
مشاري: مفاجأه..اجل مبروك يا النسيب...
تركي:تراك ذبحتني كل شوي مبارك لي....
مشاري: احمد ربك معطيك اختي..
تركي: والله تستاهل اختك..
مشاري: قلت لك بعد العرس تكلم فيها..الحين لا تجيب طاريها..
تركي: يارب صبرني على هالنسيب..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وكملوا البنات رقص وهبال وحفلة توديع عزوبيه لرغد....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&
اليوم الثاني...الوقت المغرب..قاعد يلبس ويتكشخ ويضبط عمره..
دخلت عليه رغد..
رغد: احلى احلى وش هالكشخه اكيد العروس بتذوب...
مشاري: الله يسمع منك...شكلي اوكي...
ريم دخلت بالسالفه: والله تهبل الله يعين الهنوف...
رغد: من ناحية الله يعينها الله يعينها..ما قلت لها ولا عن أي شي...
ريم: غريبه..العاده كل شي تقولينه لها...
رغد: وحده بوحده والبادي اظلم...
ريم: اعوذ بالله حقوده..
طلع مشاري وابوه لبيت ابو تركي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بيت ابو تركي قالب فوق تحت..بيجية ابوهم..الهنوف ما نزلت ابد على ابوها الا اول ما وصل للرياض..وبعدها ما قابلته ابد..تركي قاعد معه عادي ما اهتم للوضع كثير..ام تركي جالسه معاه مجامله بس...
كانوا ينتظرون مشاري وابوه بس ما يدرون عن سبب الزياره...
ام تركي في غرفة الهنوف...
الهنوف: يمه ليش بيجي ابو مشاري مع ولده..غريبه اول مره يسوونها...
ام الهنوف: علمي علمك..بس اتوقع عشان ابوك والشركه وهالامور..
الهنوف: اهاااا.
وصل مشاري وابوه ودخلوا المجلس..
ابو مشاري: والله ماني عارف كيف ابدا الموضوع معاك يا ابوتركي...
ابو تركي: تكلم يا ابو مشاري وخذ راحتك..
ابو مشاري: والها انا جاي اخطب بنتك الله يحفظها لولدي مشاري...
ابو تركي انصدم شوي بعدين استوعب: والله هذي الساعه المباركه يا ابو مشاري...وبعدين مشاري رجال والنعم فيه...
تركي: اجل قصدك كذا...اخذ اختك وتاخذ اختي..
مشاري: عشان اذا ضربت اختي اضرب اختك ولا اذا صرخت على اختي اصرخ على اختك..
تركي: وش دعوه اصرخ على اخت مشاري...ما عاش من رفع صوته عليها...
مشاري: ايه كذا خلك مستقيم اصير مستقيم..
وبعد ساعه طلعوا...
ابوتركي: وين الهنوف؟؟
ام تركي: بغرفتها...
ابو تركي: نادوها ابيها في موضوع...
راحت ام تركي وقالت للخدامه ونادتها...جات الهنوف..وجلست جنب تركي بعيد عن ابوها...
ابو تركي: الهنوف تعالي جنبي..
الهنوف : انا كذا مرتاحه..سم بغيتني..
ابو تركي بلع ريقه من اسلوب بنته:الهنوف اليوم جايين ناس يخطبونك...
الهنوف انصدمت ما تدري مين: اناااااا؟؟؟
ابو تركي: ايوه انتي....
الهنوف لفت على تركي عسى تلاقي عنده اجابه بس هو ابتسم لها بعدين رجعت ولفت على ابوها: مين؟؟؟
ابو تركي: مشاري ولد عبد العزيز..
الهنوف وقفت في مكانها ما تدري وش تسوي تضحك تبكي..
ابو تركي: فكري زين وترى هذا زواج مو لعبه ومن ناحيه مشاري تراه رجال وما ينعاب....
ام تركي فرحت: والله وكبرتي يا الهنوف ..وصرتي عروس..
الهنوف استحت: يمــــــــــــه..
تركي: يا حلو المستحين بس...
الهنوف ذكرت: اوريها رغد النذله وسوتها فيني...
تركي: لا تتكلمين في حرمتي...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رغد: تلاقين الهنوف تدعي علي..
ريم: والله ما تنلام...
رغد: بتصل عليها واشوف...الووو..
الهنوف: اهلين يا الدوبى..
رغد: هههه وش رايك فيني...
الهنوف: والله انك نذله..
رغد: مثلك ما سويت الا اللي سويتيه فيني...
الهنوف: انا ارسلت امي..وانتي ارسلتي لي الرجال بكبره...
رغد: وش رايك في المفاجأه..
الهنوف: وناسه انتي تروحين بيتنا وانا اروح بيتكم..
رغد: وش رايك نسكن مع بعض..
الهنوف: ايه هين تركي يخليني معاك..بيطردني مع الباب...
رغد: ولا عاد مشاري اصلا يدور الفكه مني...
الهنوف: احلى يا مرت اخوي...
رغد: وانتي بعد يا مرت اخوي..
وقعدوا يضحكون وهم مبسوطين على فالهم الطيب..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
هنا واحد يتحسر على حاله وفاله...حبيبته راحت لغيره..خلاص انتهت من حياته نهائيا..وما عاد عنده ولا طيف امل انه يحلم فيها..او تكون من نصيبه..ماسك صورتها ويطالعها عسى الصوره ترد عليه ما يبي الاصل يبي لو الصوره تكلمه عنها وتطمنه عن اخر اخبارها..هي مبسوطه انها اخذت تركي..سعيده انها بعيده عنه...فكرت فيه وفي مشاعره..ولا اهتمت بنفسها وبس....
وليد اخذ الصوره ورماها على الارض لما تهشمت..وصرخ بأعلى صوته: انانيـــــــــــــــــــه..انانيــــــــــــه.. فكرت بنفسها وبس...ما فكرت فيني ما فكرت بقلبي المسكين...ما اقدر ..ما اقدر..ما اقدر اتخيل ان رغد بتروح مني...ما اتخيل رغد مع رجال غيري...ما اتخيل ان احد يقعد يطالع فيها ويستمتع بشوفتها غيري..ما اتخيل تركي النذل حاط ايده على خدها ولا ماسك ايدها ولا يلعب في شعرها..ما اقدر ما اقدر...ليه..ليه يازمن كذا ليه...
وطاح على الارض يلملم بقايا رجل بعد ان حطمته امراءه من كوكب اخر..من عالم ثاني..من عالم الجمال والنعومه والنرجسيه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اشكيــــــــلك..
ياربي اشكيلك بحالي..
الشكوى لغير الله مذله...
لو مر وقتي ما صفا لي..
محدن بيسعفني سوى الله..
ياربي اتعبني سؤالي..؟
يا عالم بالامر كله..
من عقب فرقى شخص غالي..
قلبي الوحيد من له..
لو انا لي خل خالي..
واليوم هو عني تخلى...
خلاني وارخصها الليالي..
من عقب ما ضحيت لجله...
مابا الذي بي ما يبالي..
ولي طيب قلبي يستغله...
لازم انا انسى اللي جرى لي..
والماضي من فكري اشله..
متى متى يرتاح بالي..
القى الذي يوفى لخله..
واعيشه حب خيالي..
عالم من اشواق وتوله..
************************************************** ****************************************** 
بعد اسبوع سوى العائلتين ملكتين في ليله وحده..وكانت ملكه لا اروع صحيح ما كانت فيها التكلفه ذيك الكبيره..بس فخمه وحلوه..اجتمعوا الناس..والكل فرحان..وزفوا العروستين وجاء العرسيين ولبسوهم الشكبه..على اليمين تركي ورغد وعلى اليسار الهنوف ومشاري..والكل كان فرحان لهم..
العنود: ماشا الله صديقات واخذوا اخوان والحين ملكتهم في ليله وحده..
ريم: واكيد الزواج في ليله وحده...
عبير: ايه بسم الله عليهم الله يوفقهم..
فجر: بنات مشتهيه ليمون..ودي اكله بس مستحيه من الحريم...
ريم: روحي المطبخ وكلي ووسعي صدرك..
العنود:انا متاكده انه بعد كم يوم بنلقى اغصان في شعرك كلها ليمون..
فجر: وش اسوي الله لا يوريك اللي قاعد يصير فيني الحين....
نوف: روحي يا قلبي وكلي ووسعي صدرك اهم شي عندنا البيبي..
عبير: بأجي معاك..
راحت فجر وعبير...
ريم: العنود اليوم سليمان جاي..
العنود: والله!!!! وش اسوي لك..
ريم: ابي اشوفه...
العنود: تحبين وتبلشيني فيك..
ريم: بنت عمي وتحمليني..
العنود: اوكيه بدبرك بس خليني افكر..
ريم: يله فكري...
العنود: وش رايك نروح عند المجلس وادفك عليهم..بعدين تقولين يوووه العنود دفتني اسفه ما دريت..
ريم: بعدين ابوي ومشاري يذبحوني ويقولون يوووه ما درينا...اقول وش هالفكره الغبيه...فكري زين...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في المطبخ ناس في عالم ثاني....
فجر تقطع الليمون وتاكل وعبير تتفرج عليها...دخل فيصل المطبخ من الباب اللي ورى ومعاه طلال وماجد...
فيصل: بعد فيذا ليمون...
فجر وهي تاكل: وش اسوي هذا ولدك وطلباته...
طلال: ما ادري وش بيطلع هالبيبي اذا امه فجر وابوه فيصل ويحب الليمون..
ماجد: كوكتيل ههههه..
طلال: سبحان الله خفة الدم فيك مغروسه غرس..
"بعدين انتبه لعبير اللي منزله راسها من الحيا"..:عبير وش اخبارك وش اخبار العرايس داخل...
عبير رفعت راسها وهي منهبله عليه: الحمد لله تمام..
طلال صار يطالعها معجب فيها اليوم طالعه غير بالفستان الحريري الملون ..وفيه خطوط بالعرض ملونه بس شكله يجنن والوانه حلوه...
ماجد: يله شباب خلونا نرجع المجلس قبل لا يصير عزا بدال ملكه..
فيصل وطلال: يله...
فجر: يا حليله فصول منقهر من الليمون..
عبير ما زالت تحت تأثير طلال..
فجر: هيه وش فيك انصمختي..
عبير: هههههه ابد سلامتك خلينا نرجع..
العرايس والمعاريس راحو كل واحد غرفته مع زوجته ...
تركي وهو جالس جنب رغد :واخيرا يا رغد ..صرنا مع بعض ...
رغد مستحيه ومنزله راسها:......................
تركي : بصراحه طالعه انتي اليوم شي مغطيه على الكل ...
رغد : تسلم عيونك الحلوه ....
تركي : واخيرا تكلمتي توقعتك بلعتي لسانك..
رغد ودها تقوم وتصفقه في احد يكلم خطيبته كذا...بس ابتسمت مجامله..
تركي مسك ايدها وباسها بحنان:رغد مبسوطه معاي...
رغد: اكيد..
تركي: اوعدك ان شالله راح ابسطك طول العمر..
رغد: ا نشا الله..
تركي: طيب أسأليني اذا انا مبسوط معاك ولا لأ.؟؟
رغد طالعته بمعنى ليه فيها شك...
تركي يسوي نفسه خايف: خلاص مبسوط مبسوط..
رغد ما تحملت اكثر وضحكت..
تركي:آآآآه فديت هالضحكه يا ناس..اقول وش رايك نخلي الزواج بكره..
رغد انصبخ وجهها عنابي: ترى باقوم..
تركي: لالا خلاص التوبه بأعقل..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مشاري جالس عند رجول الهنوف وهي ميته حيا..
مشاري: هنوفه قلبي..
الهنوف: سم..
مشاري: ما شالله على الذوق...سم الله عدوك..حبيت اقول لك اني اسعد انسان في هذا الكون..وسبب سعادتي انتي...
الهنوف: وانا بعد...
مشاري: هنوفه...
الهنوف: لبيه...
مشاري: اموت انا على الرقه والدلع..صدقيني احلى شي فيك اسلوبك وذوقك ودلعك..
الهنوف طيرت عيونها:بــــــــــــس...
مشاري انتبه: لالا اكيد جمالك وبرائتك..بس الاشياء الاولى اللي قلتها هذي مفقوده عند الكلب وموجوده عندك..عند حبيبتي وبس..
الهنوف: تسلم تسلم والله...
مشاري: وش عقبه..عقب ما بغيتي تطيريني..
الهنوف تفشلت: والله ما اقصد كنت....
مشاري يقاطعها: امزح معاك..طيب وش اكثر شي اعجبك فيني...
الهنوف في نفسها"انا كلمتين على بعضها ما اقدر اقول وهذا يبي وش اكثر شي عجبني فيك والله لو اقعد من هنا لبكره ما كفيت"..
مشاري: يعني ما عجبك شي فيني...
الهنوف: كلك على بعضك عاجبني..
مشاري يقلدها: بــــــــــس..
الهنوف قعدت تضحك من حركاته وهذا وهم لسه مخطوبين..
مشاري فتنته ضحكتها وباسها من خدها: فديتك والله...

حبيت اذكركم بشي ان في المجلس الاول كان في عيون مراقبه اللي هي ريم والمجلس الثاني العنود وكل شوي يتبادلون الاماكن...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم: شفتي يا بنت عمي الوقاحه..
العنود: أي والله شفت بنات اخر زمن..
ريم:اروح ادور على قلبي سليمان ابرك لي..
العنود: انتي روحي وانا راح اراقب هالمراهقين ذولي...
ريم: الله الله بالتفاصيل.. 
العنود: اكيد يا قلبي كل شي راح يوصلك...
ريم قعدت عند المدخل الرئيسي تستنى سليمان يطلع ولا شي...ولابسه حجابها بس اللس تحت طالع يعني ما ادري وش الفايده منه...
واخيرا طلع سليمان..وهي سوت نفسها ما تدري عنه ولاهيه بالموبايل..
سليمان قرب منها شوي: وانا ما اشوفك الا ماسكه الموبايل..
ريم رفعت عيونها وسوت حالها منصدمه:مين سليمان..
سليمان: لا ظله هههههه..
ريم قعدت تطالعه ..يهبل وهو كاشخ بالشماغ والثوب ومسوي السكسوكه خفيفه طالع شي ولا في الخيال...
ريم:.............
سليمان: رورو اكلمك انا..
ريم: هلا وش كنت تقول..
سليمان: اقول وش عندك برى..اخاف احد يطلع ويشوفك..
ريم ابتسمت له: يعني تغار علي..
سليمان: مثل ما اغار على مها...
ريم: لحد الان....
سليمان: مو هذا اللي تبينه...
ريم: الا ..كيف الجو عندكم داخل...
سليمان: والله طفش ما تعودت اقعد بدون تركي..
ريم: الحين تركي تزوج اختي مو تلهيه عن زوجته...
سليمان: لا تخافين ما راح الهيه لاني راح انشغل بعد..
ريم انصدمت: بتتزوج؟؟؟؟
سليمان: والله قررت اخطب..
ريم خافت: مين؟؟
سليمان: وحده من البنات...
ريم: ادري انها وحده اجل واحد...
سليمان: اعرفك عليها بعدين...
ريم حست ان الدنيا تسكرت في وجها وان التوازان اختل عندها وبغت تطيح بس ثبتت عمرها...
سليمان حس فيها وحس انه ثقل عليها المزح:بس عشانك راح اقول مين...
ريم وهي تمشي: ما يحتاج..
سليمان: لو كانت انتي...
ريم وقفت في مكانها ولفت عليه..تشوف هو صادق ولا يمزح: انا؟؟؟
سليمان: ليه فيه غيرك معذبني بحياتي...
ريم ابتسمت من قلب وراحت داخل بسرعه..تدور العنود..
ريم حصلت العنود: عنيد عنيد الحقي علي بموت...
العنود قربت منها:خير وش صار بشري...
ريم: سليمان خطبني...
العنود فر حت: امـــــــــــــــــــانه..
ريم: والله ..والله خلاص انا بطير بموت من الوناسه ..ما ادري وش اسوي..
العنود فرحت لبنت عمها...فرحت لها عن فرحتها هي: مبروك يا قلبي واخيرا...
ريم: أي والله واخيرا...
العنود: لا تنسينا عاد...
ريم: انتي على راسي من فوق يا بنت عمي..
العنود: اذا عنده ولد خاله ولا ولد عمه ارسليه لي...
ريم: ابشري بس..
العنود: بشرط يشبه له...
ريم ضربت العنود: لا يكون تقزين رجلي وانا ما ادري..
العنود: أي...لا ما قزيته بس طالعته هههههههه..
ريم: اوريك يا الدوبه..
وكملوا سهرتهم وكل واحد يغني على ليله....
ريم بشرت رغد..ورغد فرحت لها فرح مو طبيعي..
العنود ووليد كانت ليله ثقيله عليهم..
العنود بدت تحس بالوحده...تحس ان الكل بيروح ويخليها وبتبقى وحيده..فجر راحت..عبير بتلحقها..رغد خلاص...وريم انخطبت ونوف نفس الشي وما بقى الا هي..
وليد اليوم يحس انه عزاه..عزا حبه طبعا ما قدر يحضر الملكه وقرر انه يسافر لانه لو قعد اكثر بالمملكه راح يرتكب جريمه...وقرر يكمل دراسته برى منها ينسى رغد ومنها يدرس وينشغل في دراسته..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ومن بكره بدت مغامرات السوق اليوميه..كل يوم البنات يجتمعون ويرحون السوق مع بعض منها يشترون ومنها ينبسطون..
رغد هي والهنوف يمشون ويشترون...
ريم والعنود يختارون افسخ شي ويحطونه للعرايس..
نوف وشجون ومها عليهم كريمات والميك اب والعطورات..
عبير وفجر عليهم الاكسسورات والشوز..
وكل يوم على هذا الحال...

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في يوم من الايام...
ريم : رغد طفشانه..
رغد: وش اسوي لك..
ريم: كله منك هالسنه ما سافرنا..
رغد: ما عليه صيفي بالرياض..
ريم: طيب خلينا نطلع طلعه محترمه..
رغد: روحي قولي لامي..
ريك:بروح اقول لها...
نزلت على امها...
ريم: يمه نبي بطلع طلعه عائليه..
ام مشاري:وين تبين تروحين..
ريم: أي مكان بس نطلع...
ام مشاري: ما لكم الا المزرعه..
ريم مكشره:لا يمه لا تقولين المزرعه..
ام مشاري: هذا الموجود..
ريم: يعني مافي امل..
ام مشاري: ولا سعاد..
وسمعت التليفون يرن..
ريم: الووو..
العنود: هلا والله ..كيفك.؟؟
ريم: الحمد لله بس طفشانه...
العنود: وانا نفس الشي..وش رايك نقترح عليهم طلعه عائليه...
ريم: قلته لهم قبلك..قالوا ما في الا المزرعه...
العنود: امانه لا تقولين...
ريم: والله...
العنود: شكل ما لنا الا هي...نروح نقعد فيها يومين ونفلها..
ريم: اجل نتوكل..
العنود: توكلي على الله..
ريم: من الفجر اوكي...
العنود: اوكي..
سكرت ريم السماعه: خلاص يمه بنروح المزرعه..
ام مشاري: سبحان الله كلمه من العنود تخليك توافقين..
ريم: يمه هذي العنود مو حيا الله...
ام مشاري: الله لا يفرق بينكم...
ريم: امين..
وطلعت لعند رغد....
ريم: بنروح المزرعه..
رغد: لا حرام عليكم وبشرتي...
ريم معصبه من رغد: بعد تكلمي..لا سفر خليتينا نسافر وبعد الطلعه فيها ان..
رغد: طيب اعصابك لا تبكين..
ريم: بروح اكلم الباقين..ترى الفجر بنمشي..
رغد: قلتي لابوي...
ريم:لا بقوله بعدين..
رغد: مشا الله على كيفك..
ريم موصله معاها: ايه كيفي...
وراحت ومسكت السماعه وتتصل على العائله كلها واتفقوا يمشون للمزرعه من الفجر..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الفجر مشت العائلات كلها ..والجوا الصباح خيالي..ووصلوا المزرعه..
ريم: اما الجو مع هالنخيل شي...
شجون: بدال باريس ولندن قابلي هالنخل وكلي من تمره...
نوف: واذا ضاق صدرك مره روحي للخيل ووسعي صدرك فيه...
عبير: واذا مره مره ضاق صدرك روحي المراجيح والعبي فيها لما تدوخين...
العنود: واذا حسيتي بالضيقه اطلعي برى وشوفي الطعوس...
رغد: شفتي سوينا لك دعايه لكافة وسائل الترفيه الموجوده...
ريم: يا الله شي احسن من لا شي..
العنود: رويم امشي عند الراجيح شوي..
ريم: يله...
فجر: انا بروح مع فيصل متصل علي يقول تعالي..
رغد: وانا والهنوف بتنمشى شوي....
نوف وشجون ومها راحوا مع بعض...
وبالاخير عبير راحت مع العنود...

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@


الجـــــــــــــزء الاربعـــــــــون....""ما قبل الاخيــــــــر""
"الفصـــــــــــــــــل الثـــــالثــــــــــــــــ""


رغد والهنوف يتمشون وقابلوهم تركي ومشاري..
مشاري: تركي عندي اقتراح...
تركي: اللي هو..
مشاري: انت تاخذ زوجتك وانا اخذ زوجتي...
تركي: وين كلامك وين اللي يقول بعد العرس...
مشاري: ههههه هذاك اول الحين انا تفتح عقلي وتطورت...
تركي: والله المصالح...
مشاري: اخلص خذ حرمتك وانقلع...
تركي: يله...
وقربوا من عندهم...
مشاري: هلا والله بأحلى البنات انتوا...
تركي: صباح الخير لاحلى ثنتين على وجه الارض...
الهنوف: اهلين..
رغد: صباح النور ...اهلين..
مشاري: زوجتي ممكن تجين معاي..
الهنوف طالعت رغد تستأذن منها: ايوه ممكن...
تركي: وانا بعد باخذ زوجتي..
رغد راحت معه....
مشاري شبك اصابعه باصابع الهنوف وراحوا..
تركي مسك رغد من خصرها ومشوا...
مشاري: كيفك اليوم يا قلبي؟؟؟؟
الهنوف: بشوفتك تمام...وانت كيفك؟؟؟
مشاري: انا لا تسأليني عن حالي اذا كنت معاك لاني اكيد مرتاح..
الهنوف ابتسمت بحب لمشاري: ايوه...عبر لي عن مشاعرك..
مشاري: والله وشوفيني احلف لك اني لو اوصفك او اعبر لك عن مشاعري ما وفيت في حقك واظل مقصر...
الهنوف بحب: مشاري وربي اني احبك...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
تركي: رغد انا ماني مصدق انك صرتي لي انا وبس..
رغد تضحك: لا صدق..
تركي لف رغد لجهته ومسك ايديها: تصدقين يا رغد خفت كثير...خفت انك تروحين مني وانا ساكت وما اقدر اعمل شي..وخصوصا يوم الحفله ولما خطبك وليد..حسيت اني ضعيف اشوفك تروحين مني ولا اعمل شي..يعني مو مثل وليد..ولما رفضتيه سوى نون وما يعلمون واعترض وحاول بكل الوسائل انك تكونين له...اما انا..ما اتوقع اني كنت بسوي اللي سواه....
رغد حطت ايدها على خدها بحنان: تركي حبيبي خلنا من الماضي...الماضي هذا ودي انساه..تعبني كثير واتحترت فيه كثير وتعذبت فيه كثير وما ودي اتذكره مره ثانيه...ابي اعيش اليوم وبكره وبس...
تركي بوثوق :اكيد معاي...
رغد: صح انك واثق بس ثقتك في محلها...
تركي باس جبينها: الله يحفظك لي..
رغد استحت وتوردت خدوها: وانت بعد...
تركي قرص خدها: عشان تحمر زياده ههههه..
رغد طالعته وتتمنى من كل قلبها تدوم سعادتها معاه بدون اي شي يعكر حبهم...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فيصل: فجر عندي لكم مفاجأه خيـــــــــال..
فجر: صدق وش هي؟؟
فيصل راح وراها وغمض عيونها وصار يمشيها لمكان المفاجأه..وهم يمشون...
فجر: صوصو وش هالمفاجأه اللي في المزرعه..
فيصل: شي تحبينه وتموتين فيه يمكن اكثر مني...
فجر: مافي شي احبه اكثر منك بس شوقتني اشوفها...
فيصل بعد ايده: يله شوفيها..
فجر تطالع وين المفاجأه: وينها ما اشوفها...
فيصل: شوفيها قدامك...
فجر: ما اشوف الا شجر..
فيصل: هذي المفاجأه كلها شجر ليمون..
فجر فرحت: قول والله..
فيصل: والله..يله روحي شجره شجره وكليهم كلهم..
فجر حطت ايدها على خصرها: تتطنز علي...
فيصل : انا اتطنز على حبيبتي فجوره...يله امشي معاي..
فجر مسويه زعلانه: مابي روح لحالك...
فيصل: يعني مسويه زعلانه ...اوريك..
وشال فجر بين ايديه..وصار يركض فيها وهي ميته ضحك..وبعد لف ودوران تعب فيصل ونزلها..
فيصل: اووووه..هاه تتوبين ما عاد تتزعلين...
فجر: ههههه التوبه..بس بغى يروح البيبي فيها...
فيصل جلس تحت شجره وسحب ايد فجر وجلسها جنبه: بسم الله عليكم اثنينكم..
فجر: تتوقع بنت ولا ولد..
فيصل: انا ودي بنت وتطلع حلوه مثل امها..
فجر: وانا ودي ولد يطلع يخبل مثل ابوه...
فيصل: لو كان ولد وش نسيمه..
فجر: انسميه ريان..وش رايك فيه...
فيصل: حلو...ريان بن فيصل...كشخه...بس لو بنت..
فجر: لو بنت نسميها امممممم جنا حلو صح..
فيصل: حلو ودلوع على صاحبته..
فجر: الله يعدي هالحمل على خير..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ريم والعنود شافوا عربه اللي يشليون فيها العمال اغراض المزرعه..
ريم: اقول عنيد وش رايك نفحط فيها...
العنود: يله..
ريم: انا بركب فيها وانتي دفيني...
العنود: اوكيه..
وركبت ريم فيها...وبدت الهجوله في المزرعه وريم مبسوطه وتصفق وتصارخ والعنود لفت فيها لف..
لمحوا سليمان ومعاه طلال قبالهم..
ريم تصرخ: عنيد عنيد وقفي وقفي..
العنود قررت تسوي حركه في ريم...دفتها لما قربوا من سليمان وطلال وهم يطالعون ريم تصراخ...ودفتها بقوه وراحت وخلتها..
ريم تطالع قدامها وعيونها بتطلع خلاص بتصدم في الجدار..
راح سليمان بسرعه وقفها...
ريم وجهها بالارض من الفشيله..
سليمان يطالع ريم وهو رافع حاجب: اخر شي انتي بتتكسرين...
ريم منزله راسها ونزلت من العربه: اآآآ....أأأأأأأأأ ""ما تدري وش تقول" ..ههههههه
وراحت ركض..
سليمان يضحك على خبالها: ههههه هالبنت شي..
طلال: لا واللي اهبل منها عنيد...
سليمان: ما جمع الا وفق...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&
العنود..راحت عند المراجيح وبطنها تقطع من الضحك..
ريم تطالعها بحقد: انذل منك بحياتي ما شفت..
العنود: ههههههههههههههههههههههههههه
ريم: اقول اسكتي لا اذبحك الحين..
العنود: وربي لو شفتي وشلون يطالعونك كان صدق ذبحتيني..
ريم: اوريك والله ما اسكت لك بردها لك..
وقعدت هي وياها يلعبون بالمراجيح وسكتوا شوي..
ريم: اقول عنيد وش فيك ساكته وش عندك...
العند تنهدت: بصراحه ضايق صدري...
ريم خافت: ليــــش؟؟
العنود: كلكم بتروحون وتخلوني..
ريم: وانا وين رحت شوفيني عندك..
العنود وهي تناظر بالارض: انتي بتلهين مع سليمان..وتنسين اللي جابوا العنود..
ريم كسرت خاطرها العنود وراحت جنبها: افا يا العنود ما هقيتها منك..انا اتخلى عن بنت عمي واختي وصديقتي..والله ما اسويها لو يجي تركان بكبره مو سلميان..
العنود: ههههه حلوه لو يجي تركان..اصلا لو يجي تركان انا بتركك..
"تركان مغني تركي يقطع القلب شويه عليه.."
ريم: ههههه اوريك يا الجحده..
وبدت الحرب بالرمل عندهم..وجات عبير..
عبير: خير خير وش تسون انهبلتوا..
ودخلوها في الحرب معاهم..
شجون: الحمد لله والشكر بس..مهبل...
ريم: شجون تعالي معانا والله فله...
شجون: انا بروح اناااااااااااام تعبانه...
وخلصت الحرب التي دامت عشر دقايق..وكلهم تسدحوا على الرمل..
عبير: يالله تعبت وجاني النوم..
العنود: خلونا نتروش وننام..
ريم: يله...
ومشوا وهو يغنون لسرين عبد النور..
لو بص في عيني مره بس..
حيحس اوام بشوقي ليه..
لو بص في عيني مره بس..
حيحس بأني دايبه فيه..
لو قلي تعالي قلبي دق ..
انا رحلوا اوام مقولش لا..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&&&&&&&&&&&&&&&&&&&&&&&&&&&&&&&&&&&&&
رغد: تروك يله الحين ابي انام و ارتاح ..اشوفك بعدين...
تركي: اوكيه...اوصلك هناك..
رغد: لا وصلني عند مشاري عشان اخذ الهنوف...
تركي: بعد احسن عشان انكد عليه...
وراحوا لعند مشاري...
رغد: هنوفه قلبي يلا سرينا..
مشاري: على كيفك يوم مليتي من زوجك تجين تاخذين زوجتي...
رغد: وانت وش عليك انا ابي صديقتي....
الهنوف: ما عليه ميشو اشوفك بعدين...
مشاري: بس عشانك ولا كان ما وافقت...
تركي: مسكين اخذوا زوجته منه...
مشاري: احسن منك...اللي زوجتك ملت منك...
تركي: على قلبي مثل العسل...
رغد: هههههه يلا باي...
الهنوف: بااااي..
الاثنين: باياااااااات..
مشاري: بعد احنا نروح ننام..
تركي: يلا...
وراحوا عند العيال...
سليمان: توك تجي...توك تذكرني..
تركي: اصلا ما ذكرتك انا جاي انام...
سليمان: وبعد يا اللي ما تستحي على وجهك..
تركي: امزح معاك..كيفك بدوني...؟
سليمان: تبي الصدق...
تركي: ايوه...
سليمان: والله انا بدونك ما اسوى...
تركي: تسلم والله...والله انك اخوي قبل لا تصير صديقي..
طلال: وش عندكم تودعون بعض...
تركي: مثل مانت عارف مقبل على زواج ولازم اودع صديقي...
ماجد: واالله صار عندنا معاريس..طلال ما انت بناوي...
طلال: قريبا ان شالله راح تسمعون خبر زواجي..
فواز: ومن تعيسة الحظ..
مشاري: اللي داعيه عليها امها...
طلال: مسكين ..هذي امها دعت لها وين ما تروحين تشوفين الخير قدامك..
تركي: وانت الخير ان شالله...؟؟؟
طلال: اكيد..انا نعمه من الله على الناس وعليكم بس ما راح تحسون الا اذا فقدتوني...
ماجد: الاخ ماخذ في نفسه مقلب...
وضحكوا العيال...
طلال: اضحكوا اضحكوا اصلا انا عندي مناعه..
سليمان: هههه والله انك حفله بدون كيكه..
وليد كان حاضر بس بعيد عن الكل والجميع ومعتزل الناس والكلام..وما يعلق ولا على أي شي...
وناموا العيال..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العصر البنات نايمين..فتحت عيونها...شافت اشكال البنات ضحكت عليهم...دخلت دورة المياه اللي يكرمكم وتوضت للصلاه وطلعت..صلت وبعدها طلعت من الغرفه...شافت الجو كان خيال الشمس بدت تغرب والسما لونها اورنج واحمر...اخذت حجابها ولفته عليها..وقررت تتمشى شوي..مشت...مشت..وهي تفكر بكل شي...وبالتحديد في وليد وموقفه من تركي..اكيد عرفتوها رغد...
رغد حصلت نفسها وصلت عن الخيول...ووقفت عند السياج تتفرج على الخيل..اللي قاعد ياكل..واللي يمشي بشموخ...ولفت انتباهها..فارس خيل..راكب الخيل بمهاره..ويركض فيه وكأنه خيّاله..دققت في الشخص وعرفته من شعره الي يطيرها الهوا ..ومن لونه الاسود مثل الليل وظلمته....كان يركض فيه وكأنه معصب او مقهور وكل شوي يزيد سرعته...صارت تتفرج عليه..جذبها هالفارس...الفارس هذا انتبه ان في شخص موجود وعارفه زين ..حس بمشاعر غريبه.بمشاعر الشموخ والعزه..ما كان وده انها تنتبه له انه شافها..بس ماحس بنفسه الا وهو يقرب منها..
رغد حست بقربه لها ما خافت ولا انصدمت..بالعكس ابتسمت له...كان ودها تتكلم معاه..تفهمه..تشرح له..تعتذر له..اكيد عرفتوه..الفارس هذا كان وليد...
رغد بأبتسامه وهي رافعه راسها عشان تشوفه: مشا الله ...تعرف للخيل...
وليد ما رد عليها وصار يطالعها...مو نظرات كره ..ولا حقد ..بالعكس شوق طاغي عليه الجمود...وحاول انه ما يبين لها انه ما زال يحبها...حاول يبين انها خلاص انتهت من حياته...
رغد ما عجبها سكوته بس كملت: تصدق انا ما اعرف اركب خيل الا لازم مشاري معاي او ابوي...
وليد بعوفيه وغصب عنه: تجربين؟؟
رغد انصدمت وودها تقول لا بس خافت تقولها...فهزت راسها بالايجاب..
نزل وليد من الخيل: يله تعالي ادخلي..ولا اقول نطي من فوق السياج..
رغد: لالا بروح ادخل مع الباب احسن...
وراحت للباب وفتحته ودخلت وسكرته...ووصلت لعند وليد اللي كان يطالعها طول الوقت..
رغد: يله تراني متحمسه...
وليد مد لها ايده عشان يساعدها تركب الخيل...
رغد طالعت ايده شوي بعدين مسكتها..ما تدري وش الي يجبرها على كذا هذا...الحزن اللي بعيون وليد...ولا شعورها بالذنب...ولا كنوع من الاعتذار..
وليد مسك ايدها وكأنه مسك قلبه وقاعد يعصره...قاعد معاها وهو عارف انها مستحيل تكون له..او مستحيل تحبه..او حتى تفكر فيه...
طلعت رغد فوق الخيل..وتستنى وليد يمسك اللجام ويحرك الخيل..لكن المفاجأه ان وليد طلع وراها..رغد حست ان الدم تجمد بعروقها..ووقف شعر راسها...وليد وراها بالضبط...تحس بنبضات قلبه السريعه..وتحس بسرعة تنفسه..مد ايده عشان يمسك اللجام..صارت رغد بين ايديه وبينه هو..
وليد مشاعر كثيره اجتاحت قلبه وعصفت فيه...قريب بالمره من حبيبته سابقا عطرها صار في هواه اللي يتنفسه..حس برجفه في كل جسمه بس قاوم هالشعور...ويحس انها اخر لحظالت راح يقضيها مع رغد.. لانه خلاص بيسافر ويبتعد عنها وعن الكل واولهم عن تركي اللي كل لحظه والثانيه يطالعه وكأنه شمتان فيه..وفي نظرته نظرة النصر..
حرك وليد الخيل وصار يمشي بهدوء ..بعد دقايق صمت وكل واحد في عالمه..
وليد بصوت مبحوح: رغد...
رغد حزنت اكثر على نبرة صوته وردت بهدوء: هلا...
وليد وكأن العبره خنقته: مبسوطه معاه..
رغد حست فيه..هالسؤال يجرح..يقتل ليش يعذب عمره..ليش يعذب قلبه ويسأل..ليه...
رغد بصوت حزين: وليد ليه..
وليد قاطعها: اسألك مبسوطه معاه..
رغد بلعت ريقها وعيونها امتلت دموع: وليد ليش تبي تعذبني...ليش تبي تحسسني بتأنيب الضمير..
وليد بأصرار:مبسوطه معاه..
رغد استسلمت: الحمد لله...
وليد: وانا؟؟
رغد تعبت معاه ما تدري وش تقول....سؤاله مكون من ثلاث حروف بس جوابه اصعب جواب..وش ممكن تقول له..وش ترد عليه...
وليد بصوت ضعيف: رغد انا من بعدك ذقت المر..من بعدك عرفت الويل..من لما رفضتيني وانا انتهيت..وش اسوي علميني..انتي علمتيني كيف احبك..بس ما علمتيني كيف انساك..
رغد:وليد ممكن تنزلني..
وليد: بس انا احتاجك..والله احتاجك..
رغد بكت: وليد بليز نزلني..
وليد وقف الخيل ونزل ومد ايده ونزلها بس ما فك ايدها..
وليد: بتروحين عني مره ثانيه..
رغد ما لفت عليه: صدقني يا وليد الزمن كفيل انه ينسيك..انساني يا وليد انساني..انا مستحيل اكون لك مستحيل..
وليد سحبها من ايدها وقربها عنده ومسك وجهها بأيده: حرام عليك تعذبيني والله حرام عليك حسّي فيني لا تصرين انانيه...
رغد وخرت ايديه عنها: انا ماني انانيه...لكن مستحيل ينجبر قلب على قلب..افهم يا وليد افهمني..
وليد: وليه مو انتي اللي تفهميني...
رغد: وليد انا عندي لك كلمتين مو اكثر...اول شي ودي اعتذر لك عن اللي بدر مني..واعتذر لك اذا قسيت عليك وادري اعتذاري ما يفيد بس هذا اللي اقدر عليه..ثاني شي..انا ماعاد احل لك..حرام الحين المشاعر اللي تكنها لي...وانا ما عاد في ايديني أي شي لك يا وليد..ونصيحه مني كأخت لك يا وليد..شيلني من بالك بأي طريقه ولو حتى انك تكرهني انا راضيه بس انك تتعدى مرحلة رغد..وتصير من الماضي..واسهل حل دور لك على بنت الحلال وصدقني انك راح تنساني وتقول رغد مين رغد انا ما اذكرها..
وراحت رغد وتركت وليد في دوامه ما لها اول ولا تالي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
لين: شعولي..
مشعل: هلا..
لين مكشره: وين صديقك النشبه..
مشعل كاتم ضحكتها: نايم..
لين قربت جنب مشعل مبسوطه: اوف الحمد لله...ما ادري وشلون صادقت واحد مثله...يالله مره فضيع..
مشعل: ههههه عاد صار صديقي..
لين: تصدق مشعل حنيت لايام قبل...قبل محمدوه اكيد..والله كنا مبسوطين...
مشعل: احس ما تغير شي..
لين: كل هذا ولا تغير شي..
جا محمد:يالله مساء خير..وانتي ما صدقتي على الله اختفيت شوي لزقت في الولد..
لين: اوووووووووف جاء النشبه..
محمد: على قلبك..
مشعل يضحك على خبالهم.,,,
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اجتمعوا البنات بعد صلاة العشا...
ريم: بصراحه طفش وش نسوي..
العنود: خلونا نفكر بشي يسلينا ومشترك..
رغد: تقصدين بينا وبين العيال...
فجر: ايه احسن ابي زوجي...
ريم: جاتني فكره جهنميه وخطيره ومدهشه بعد..
عبير: اخلصي علينا جلست تمدح في عمرها ساعه...
ريم:وش رايكم نسوي مسابقة شعر..
العنود: والله فالحه..واللي ما يعرف الشعر...
ريم: ادري ان الاغلبيه ما عندهم سالفه..بس مسموح استعارة قصائد الغير..
نوف: الله وناااااااسه..
ريم: الشروط هي..
اولا: كل منافس يبحث عن القصيده بمفرده..
ثانيا: ما تقل القصيده عن بيتين ولا تكثر عن عشر...
ثالثا: ان تكون القصيده حلوه..مو مثل وجهه..
رغد: وش هالشروط تقولين تعبير في المدرسه..
ريم: المهم الكل يلتزم بالشروط ولا راح يطلع..وثاني شي عطوا العيال خبر...ثالث شي راح تبدى المسابقه الساعه 12 بالليل عشاني رومنسيه....
العنود: ايه هين قابليني...يله نروح نبلغ العيال...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــــد العيـــــــــــــال...
ريم: فهمتوا..
مشاري: وش الطاري يا بديع الزمان الهمذاني..
العنود: لو سمحتوا اللي عنده سالفه يألف قصيده واللي ما عنده اله. يعافيه لا يفكر انه يألف..
طلال: طيب من وين نجيب لكم..
عبير: كل واحد يدبر نفسه ولا لا يدخل المسابقه..
وبدا الكل يكتب له قصيده..واللي يدور له ..واللي يسأل اهلهم اذا يعرفون قصايد.. لحد ماجات الساعه 12 واجتمع الكل...
جلسوا البنات على اليمين..والعيال على اليسار..
ريم اللي كانت واقفه في الوسط:والله ان اشكالكم تحفه..كل واحد مسوي نفسه شاعر وهو ما عنده ما عند جدتي منيره..
عبير : حتى جدتي منيره عندها سالفه في الشعر..
ريم: ايه الله يرحمها..ما علينا..اتمنى من الكل التقيد بالشروط..وراح نبدى بالقرعه..."اختارت اسم"....اول اسم عنّا لليله هو..
رغد: واللي يعافيك تكلمي سعودي ارحم لك..
الكل: أي والله...
ريم: كأني تفشلت..اول اسم راح يكون مشاري..
الكل: هووووووووووه..
مشاري وقف: احم احم..والله احرجتوني..
ريم: هات ما عندك يا عنتر اقصد يامشاري..
مشاري: راح تسمعون قصيده في محبوبتي وزوجتي اكيد الهنوف..
الكل: هوووووووووه..
مشاري: خلاص خلاص تراها تستحي ..
ريم: اقول ابدى وانت ساكت..
مشاري: احم احم..
والله اني يا احب الناس احبك
والله ان الروح لو ترضيك فدوه..
والله اني تارك غيرك وجيتك
مزعل الزعلان والعذال عنوه..
وكل هاجس ما يجيب الا خيالك
سلوتي بالعمر في صحوه وغفوه..
اجمع احساسي واشواقي واجيلك
والبس ثياب الهوى والعشق كسوه..
وانتقي من سواليفي حسنها
والقصايد من غزلها كل حروه..
وانثر العبرات والضحكات عندك..
واقول اني احق الناس فضوه..
ادري اني عادي وما فيه ميزه
وادري اني كادح ما حاش كروه..
لكن اني صادق في ما اقوله
واطلب من الله عن الزلات عفوه..
وســـــــــــلامتكم..
الكل: ياهووووه..
ريم: مشا الله وش هالابداع من وين ملطوش..
مشاري: هذا من نبض قلبي...
رغد: ايه هين..صدق من وين..
مشاري: والله ما ادري ابوي قاله لي..
ريم: ان شا الله يحالفك الحظ..ارجع مكانك..
العنود: تراك مصدقه نفسك انك في برنامج شاعر المليون...
ريم: وش عليك مني خليني اوسع صدري..يله راح نختار اسم اللي بعده وان شالله تكون بنت....امممم طلع معانا للاسف تمساح..فواز تعال..
فواز: انا...
الكل بعصبيه: ايه..
فواز: طيب وش فيكم كارهيني...
ريم: اخلص ..قصيدتك..
فواز: هذي اهدا مني لزوجتي وام عيالي...
الكل ساكت..
فواز: شجعوني شوي...طيب حرمتي على الاقل...
الكل: هوووووه عشان بدور..
فواز: ما عليه ...احم احم..
تضيق الارض في عيني وقلبي يكثر اشجانه
احس العين ما تبصر وصار الهم لي وحدي..
واحس القلب ما ينبض وعاف الدم شريانه
تصور غللا نفسي..غلاتك وش كثر عندي..
يذوب الثلج في القطبي وتدفى نفوس بردانه
ابي تعرف قدر حبك وابي تعرف وش انا ودي..
وابي تعرف وش الدنيا بدون الورد والوانه
مثل ما ابغى تعرف انك ملكت بدنيتي وجدي..
ومحد يقدر في هالدنيا يعيش بدون وجدانه
وانا والله لو جميع الكون وقف كله بعد ضدي..
يموت الكون وما يسمع خفوقي بالملا خانه
يسمع كيف انا احيا بك واموت فبسمتك واغدي..
ويسمع كيف انت ملكت فكر عقلي وسلطانه
صحيح انسان لكني وقفت بقلب متحدي..
احبك قلتها وهزت جميع الكون واركانه
وصفيت الناس في كفه لاجل تفهم قدر خلي..
اللي رجع في القلب ميزانه..
الكل صفق بقوه: يا هووووووووووووووووه..
ريم: بصراحه ابدع شاعرنا فواز لكن هالمره من وين مسروقه..
فواز: والله في كتاب شعر لقيته في الخيمه..
ريم: ما عليه..ان شالله فالك طيب..اللي بعده مين تتوقعون..
رغد: من جد هذي مصدقه عمرها..
نوف: خليها توسع صدرها..
ريم: مافي توقعات اوكيه راح اسحب ...رغد دورك..
رغد اخترعت: انا....طيب..
قامت ووقفت عند ريم..
رغد: هذي اهداء مني لصديقتي وحبيبة عمري هنوفه..
الهنوف ترسل لها بوسه في الهوا: تسلمين يا عمري..
تركي بأعتراض: ظلم ظلم ظلم..
رغد: ليش؟؟
تركي: الحين انا زوجك وما تهدين لي شي وهنيف اللي مقابلتها اربع وعشرين ساعه تهدينها..
رغد: عاد هذي صديقتي وانت الجايات اكثر..
تركي: قصي علي بكلمتين..
رغد طبعا ما قدرت تقول تر كي خايفه على مشاعر وليد اللي كان منزل عيونه وعامل حاله مو مهتم..
تركي ابتسم لها: خلاص رضيت..ويله قولي هالقصيده..
رغد: احم احم..
ريم: لحظه تهدين صديقتك واختك لأ..
رغد: يا لليل ما اطولك..خلاص ما صار..
ريم: قولي قولي من زين قصيدتك عاد..
رغد: احم احم..
في خفوقي لك حكايه ضمها كتاب المشاعر 
وفي عيوني لك مدينه يا حلاها من مدينه..
انت لو تامر على روحي من غلاتك بس تامر
فدوى روحي من غلاتك والله ماهي بالثمينه..
شفت عاد اش قد غالي ولا عندي شي اخر..
كل هعالم بدونك اشبه بدمعه حزينه..
احنا قصتنا قديمه وحبنا صادق وطاهر
انقى من حبة رذاذ فوق خد الياسمينه..
احنا لو نكتب محبتنا ضاقت اوراق الدفاتر
وان كتبنا شي تبقى اغلب كنوزه دفينه..
انت تبحر في عيوني وانا في عيونك اسافر
فوق غيمه من محبه لا شراع ولا سفينه..
جيت لك كلي وضوح بلا قناع ولا مظاهر
وجيتني من طيب اصلك لا غرور ولا ضغينه..
تذكر بأول لقانا كيف خانتنا الحناجر
الحكي عيا وحروفه في حناجرنا سجينه..
وكانت عيونك مرايا بعثؤت اوراق شاعر
وكنت اقرا في عيونك رعشة الشوق وحنينه..
تصدق اني من بعدها صارت ضلوعي منابر 
كم تعلاها خفوقي ويشجب البعد ويدنه ..
بصراحه في غيابك تتغلق كل المعابر 
كل هالدنيا بدونك تنقلب صحرا وشينه ..
افتدي نظرة عيونك واشتريها بالف خاطر 
ومن غلاتك بس عندي صارت لك مدينه ..
الكل صفق لها ..
رغد : وش رايكم ..
ريم : حلوه بس ما راح تفوزين..
رغد حطت يده على خصرها : وليه انشاء الله ..
ريم : لانك خالفتي الشروط ...
رغد : أي شرط ؟ 
ريم : أنا قلت اقصى حد عشر ابيات وانتي ما شاء الله 12 بيت 
رغد : بيتين مشيها ...
ريم : والله اذا كان في بعدك احد مخالف مشيتها لكن بس انتي ما عليش اقول لك انتي الخاسرالا كبر 
رغد : احسن عاد من زينك من زين مسابقتك اهم شي قصديتي حلوه 
ريم : ما علينا اعزائي المشاهدين 
عبير : هيه هيه كل شوي تتعمق الشخصيه اكثر 
ريم ببرود : وش حارق عيشك خليني اكمل .. اعزائي المشاهدين فاصل اعلاني ونعود..
ريم: يله طلال غني لنا..
عبير: ليه صوته حلو..؟؟
رغد: ليه ما قد سمعتيه..
عبير: لا والله..
رغد: اجل فاتك نص عمرك..يله طلول غني لنا..
طلال: والله صرت مشهور..
ماجد: اخلص علينا..
طلال: وش تبون تسمعون..
ريم: الاماكن..
رغد: لا ملينا منها..
نوف: يا متعبني حقت رابح صقر..
طلال: لالا غيرها..
فجر: والله ما كان الفراق اختياري لعبد المجيد عبد الله..
طلال: غيرها..
العنود: ابي انساك حقت عبد العزيز المنصور..
طلال طالعها يبي يعرف اذا هي تقصده بالاغنيه ولا لأ..وحس من نظراتها انه المقصود..
طلال: اوكيه..
عبير طالعت العنود وهي حاسه بمعانات اختها واللي تحس فيه...
طلال: احم احم..
 .. أبي أنساك .. 
ساعدني إبي أنساك ..
إبي أنسى .. 
أي ذكرى ..
جمعتني يوم وياك ..
أبي أنام الليل وأرتاح ..
إلا صوتك يجي يمي ..
ولا ذكرى تعيد جراح ..
.. أبي أنساك ..
كل ماحاولت أبنسى ..
يرجعني لك الماضي ..
يا خذني غصب يمك ..
ولو ماكنت أن راضي ..
وأتذكر سواليفك ..
وضحكاتك وتنهيدك ..
كثر ما شفت من ويلك ..
بظل أهواك ..
.. أبي أنساك ..
حبيبي ويا بعد عمري ..
إذا فعلآ في قلبك خير ..
تساعدني على النسيان ..
ونتذكر بعضنا بخير ..
حرام أتعب أنا وإنتا ..
بعيد ولا يهمك شي ..
كثر ما شفت من ويلك ..
بظل أهواك ..
.. أبي أنسآك ..

**********************************************
العنود غرقت عيونها دموع..وريم وجهها تقلب الوان..والكل كان منجسم مع صوت طلال..
ولما خلص...الكل يصفق له بحراره..طلال على طول طالع العنود..ورحمها لانها من جد حبته ويدري بهذا الشي...
ريم تبي تغير الجو: اقول نرجع لبيت القصيد..وابسحب اسم....سليمان دورك..
سليمان ابتسم: اوكيه..
راح وقف جنب ريم ..وريم تطالعه من فوق لتحت وابتسامتها ماليه وجهها..
سليمان: على طول بأبدى...احم..
كل القصايد تنحنى عند رجليك
واجيبها لك يا بعد كل عالي..
احيا على قربك وصوتك وطاريك
ودي بشوفك كل لحظه قبالي..
والله احبك حب يا قلب مغليك..
ويزود حبك مع مرور الليالي..
احلف برب البيت مانيب ناسيك
وشلون ابنسى دنيتي وراس مالي..
ودي احطك في عيوني واغطيك
ودي انا اللي بس اشوفك لحالي..
وماودي عيون الخلايق تراعيك
اخاف تلقى لك حبيبا بدالي..
حتى الهوا لا مر من بين ايديك
اقول هذا وش يبي في حلالي...
انا بمنامي يا هوى القلب اناديك
صورتك دايم ما تفارق خيالي...
ان غبت عن عيني بقلبي الاقيك
وان رحت عن قلبي فيا عزتا لي..
تبي الصراحه ما اقدر ابعد واخليك
ينساني الله لا نسيتك يا غالي..
ولما خلص لف على ريم وهو مبتسم وغمز لها..
ريم تشققت من الوناسه وفهمت انه يقصدها..
الكل صفق له بقوه ويحييه..
مشاري: وش هالقصيده السنعه..
سليمان: تسلم تسلم والله..
ريم: سليمان تفضل.. وان شالله انت الرابح الاكبر..
رغد: وش معنى هو الرابح الاكبر وانا الخاسر الاكبر..
ر يم: انتي اسكتي بس..مخالفه الشروط وتتكلم...نختار اسم ثاني.."شافت الاسم وبلعت ريقها وانقلب وجهها" وليد دورك....
وليد كان وجهه جامد ما فيه حياه..تحرك لما وصل عند ريم وفتح الورقه اللي معاه..
وليد بهدوء غريب: هذي من القلب الى القلب...
وطالع رغد..رغد ثابته في مكانها وكأنها لازقه فيه..ما تدري وش بيقول ونظراته تدل ان في كلام جامد..لفت على تركي تدور الامان والراحه..شافته الثاني يطالع وليد بنظرات شرّيه وهو يدري ان زوجته المقصوده...وينتظر من وليد الزله عشان يطلع فيه كل القهر اللي كان عايش فيه..
وليد بدا يقرا: عنوانها حسايف..
اني في الدنيا مظلوم في الحب مهما انحبيت
آه لقيت كثير يبوني بس اللي أبيها مالقيت
للاسف محدٍ بيسمعني ان تكلمت وحكيت
حسايف محدٍ بيسمعني مهما قلت وشكيت
ويوم لقيت اللي أنا أبيها صرخت وبكيت
ودي أبين لها شعوري ياليت تحس ياليت
ودي أقول لها ماأبي غيرك حتى ان هويت
حسايف توني الحين بس تأكدت ودريت
اللي أبيها ماتبيني لو مهما ومهما سويت
أموت أعرف ليه تعلقني فيك ؟
أموت أعرف ليه تعرفت عليك ؟
أموت أعرف ..
وين طيبك اللي أول ؟
ليه ماترجع زي أول ؟
أموت أعرف 
وسلامتكم..
الكل كان ساكت يطالع وليد..تركي كان ناوي شر بس لما سمع القصيده رحمه...فكر لو هو مكانه...فكر لو رغد تزوجت وليد..يكمن هذا مصيره..
رغد خنقتها العبره..ما تحب ضعف وليد..ما تحب انكساره..جتها لحظه من الندم وتأنيب الضمير والاحساس بالذنب..وانها هي السبب كل اللي في وليد..
وليد كتف ايدينه وبنص ابتسامه: لهدرجه قصديتي ما عجبتكم ولا رحمتوني..احب اقول للي حس باتجاهي بالرحمه..يوفره لنفسه..انا ما حتاج شفقة احد.."وهو يمشي يرجع لمكانه"وبعدين على فكره تراني ما اقصد رغد بكلامي..هذا لوحده قبلها..رغد لا تفكرين انها لك ارتاحي"وجلس"
ريم مطيره عيونها تبي تتكلم ما قدرت..تبي تحكي ما عرفت..وليد تغير كثير..صار انسان ثاني..صار غريب عليهم..مو هذا وليد اللي يعرفونه..حاولت ريم تجمع نفسها وتكمل: وش فيكم ساكتين كذا..خلونا نشوف شاعر او شاعره ثانيه......اوه ماجد دورك..
ماجد يحاول يبتسم لان حاس ان الكل متأثر وحاسين بوليد: عاد انا قصيدتي غير..هذي قصيده محاوره بين الشياب والشباب..
طلال يحاول يلطف الجو: عسى حشيت الشياب..
ماجد: افا عليك طلعت عيوبهم.. اسمعوا...
إقـــــــرأ يــافــائـــق يـــارائــــق قــصــيــده مـعــانــهــا صـــــــادق
تـحـكــي عــــن واقـــــع وحـقــائــق والــعــاقــل عــقــلــه مــيــزانـــي
قــصــه فـيــهــا كـــــل عـجــائــب شــابّــن تـقــابــل مـــــع شــايـــب
والـــكـــل مــنــهـــم بـيــعــاتــب مـافـيــهــم واحـــــــد غـلــطــانــي
قـــــال الـشــايــب : آآآآه يــاحــســرة مــنــكــم يــاشــبــاب الـــدشــــرة
والله لا اوصـــفـــكـــم عــــشـــــرة وافـضـحــكــم بـــيـــن الــعــربـــان
الأول فــــــي الــبــيــت مـــفــــرّك عـــنـــد الــــــدش و مـايــتــحــرك
اضــحــك لـلـدنـيـا تـضــحــك لـــــك خــلــص فــلـــم وحـــــط الـثــانــي
والــثــانــي شــــــاري ســـيــــارة ويـفـحــط فــــي وســـــط الــحـــارة
مــاســك فـــــي يـــــده ســجـــاره ســـجـــارة مــــــن ذا الــدخــانـــي
يـــمـــشـــي والله مــــاهـــــو داري كـــسّـــر غــطــيــان الــمــجـــاري
يــفــحــط ويـــدقـــدق بـــــــواري وازعــــــج جــمــيــع الـســكــانــي
والــثــالــث قــصــتـــه قـــصــــه يــبــغــى حـــلاقــــن بـمــقــصــه
مـــن شـــأن يقـصـقـص لـــه قــصــه ويـخــلــيــه ولـــــــد فــنــانـــي
لــكــن الـتــركــي قـــــد حــاســـه حـــاســـه بـمـقــصــه وامـــواســـه
طــلّــع لـحــيــه مــثـــل الـكــاسه وســــوا لــــه عــــرف الـشـيـطـانـي
يـلـبــس جــنــز ويــرقــص رقــصـــن فــــي ضــنــي يـسـومـنـه دســكـــون
ويـقـلــد مـايـكــل بــــن جـاكــســون ذاك الـــخـــكـــري الأمــريــكــانـــي
والـــرابـــع رجّـــالــــن فـــنــــي شــــاري لــــه عـــــودن ويـغــنــي
لانـــــا مــنـــه ولاهـــــو مــنـــي لابـــــدنــــــاه ولايـــدنــــانــــي
عــانــه فــــي الأسـتــريــو عــانـــه يــبــغــى شـــريــــط الـفــنــانــه
يـبـغــى نــجــوى مـــــدري ديـــــانه ـيـمــوت فــــي الــصــوت اللـبـنـانـي
والــخــامــس والله مــــــن حـــقـــي اقــضــبــه واطـــقــــه طـــقــــي
فــــي الــســوق يــحـــدر ويـلّــقـي مـــــن دكــانـــن فـــــي دكــانـــي
يــرمــي رقـــــم ويــاخـــذ رقــمـــا يـاجـعــلــه بـالـبــنــدق يـــرمــــى
والا جـــعـــل عــيــونــه تــعــمـــى خـــربـــانـــن والله خـــربـــانــــي
والـــســـادس ســـافـــر لــلــخــارج ويــــش الـحـاصــل ويــــش الـنـاتــج
جــــاب امــراضــن مـــــا تـتـعـالــج مــــا كــانــت فـــــي ذي الـبـلـدانــي
والـبـاقــيــن عـــشّـــاق الـــكــــوره كـــــــل نـــــــادي بـجــمــهــوره
الــنــفــس مــنــهـــم مــقــهـــوره والــقــلــب مــنــهــم مــرضــانـــي
نـــصـــراوي واهـــلـــي وهـــلالـــي والإتــــــي مــقــامـــه عـــالــــي
صـــفـــوة مـنـتـخـبـنـا الــغــالـــي واســمــاهــم فــــــوق الــجــدرانــي
قــــال الــشــابّ : إســمــع يـاشـايــب طــلّــعــت فــيــنـــا الـمــصــائــب
ســمّــعــت الــحــاضــر والــغــائــب وانـــتـــم خــمــســه يـالـشـيـبـانـي
الأول شـــــايـــــب مــتــقـــاعـــد حــيّـــاً يـــــرزق مــيـــت قــاعـــد
لــكــن صــوتـــه مــثـــل الــراعـــد يــحــكــي كــــــان ويـامــاكــانــي
مـتـقــاعــد ومـــــــؤّذي اهـــلــــه يـطـلــب شــربــه يـطــلــب اكــلـــه
مــراتــن يـشـخــط فـــــي الـكـهـلــه ومــــرة يــضــرب فــــي الـبــزرانــي
يـــزعـــل مــــــن صــــــوت الأولادي ـمـايـبـغــى الا الـــجـــو الـــهـــادي
مـتـمــسّــك دائـــــــم بـــالــــرادي يــســمــع فـــيـــه أم حـديــجــانــي
والــثــانــي روحــــــه مـعـنـيــهــا يـامـتــعــبــهــا يـامــشــقــيــهــا
يــصــبــغ دقـــنــــه ويـحـنـيــهــا ومــرّكــب لــــه طــقـــم اسـنــانــي
يـــأخـــذ بـــاكــــوره وعــبــاتـــه وان شـــــاف عـــجـــوزن بـلـقــاتــه
خـــبـــى الــبــاكــور بـمـخـبــاتــه وتــظــاهــر كـــنـــه نـشــطــانــي
والــثــالــث لاحـــالــــك حـــالــــه هــمــه كــيـــف تــزيـــد امــوالـــه
يـبـكــي مــــن مــصــروف عـيــالــه ويــقـــول الــمــصــروف اعــمــانــي
يــجــلــس يــتــرقـــب لـولــيــمــه يــفــرح لــيـــا جـــــت عـزيــمــه
إلـــحـــق يـــامــــال الـغـنـيــمــه ولــيــمــه عـــنــــد الـجــيــرانــي
والــرابــع عــــودن فـــــي الـمــيّــه لــكـــن داخـــــل بـــــه جــنــيــة
يــبــغـــى يـــتــــزوج صــبــيـــه ويــخــلــف مــنــهــا صـبــيــانــي
والـخـامــس شــــاري لـــــه نــاقـــه ومـسـجـلـهــا فــــــي الـبــطــاقــه
مــالـــه مـــــع احـــــدن عــلاقـــة عــائــش مـعـهــا فـــــي الـبــرّانــي



الكل صفق له بحماس..
فواز: والله جبتها..
ماجد: اعجبك انا...
العنود: بس قبل هزوئكم الشياب..
عبير: الا طلعوا فضايحكم..
ماجد: عادي..بس وحده بوحده..
ريم: شاعرنا استريح مكانك..راح نختار اسم ثاني..شجون..come hare
رغد: وش هالمذيعه الداعسه..
العنود: هذي ريم مو حيا الله...
شجون: انا هذي القصيده مكتوبه فيني..
نوف: انواع الصواريخ..
مها: الا تقصدين رشاشات..
شجون: كيفكم لا تصدقون بس اسمعوا...
مثل القمر دايم تغير وصووووفه **** مره قمر ومره بدر ومره هـــلال
دايم تغيـر في اللـيالي ظـــــــروفه **** وسبحان من حـلاه في كل الأحوال

حتى الزعـل يحلى عليه بكسـوفه **** يرضى بسرعه والزعل منه ماطال
ليـلا بلا نوره يروع بخـــوفــــه **** بالوصـف دايم تنضـرب في الأمثــال

ماحداً يقـاول في غـرامـه سيوفه **** ويابخت من في الحـب من صحبته نال
ولا علـى من حب مثله حسـوفه **** هذا الحبـيب اللي إذا قـلت ينقــــــــــــال

والمشكلة إني وين مارحت أشوفه****وآشوف عشـاقه يجرون مـــــــــــوال
مهما تغير ماتغيـر طيـــــــوفــــه**** يبقى قمـر ولا بدر ولا هــــــــــلال


وسلامتكم...
البنات يصفرون لها: احلى احلى...
العنود: وش هالثقه الزايده عندك..
شجون: يحق لي مو...
ريم: يا الشاعره شجون ارجعي مكانك الله يستر عليك بس ويعطيك نعمة العقل...
شجون: وش قصدك مجنونه..
ريم: انا ما قلت انتي قلتي...نرجع لبرنامجنا ونختار اسم جديد..وااااي دوري..الحين بتسمعون قصيده والله بنتهبلون عليها..
رغد: حتى المذيعه مشاركه..
ريم: ليه مالي رب..اسمعوا بس وركزوا "وطالعت سليمان"..اسم القصيده احبك حب جنون..
العنود: وانا اقول وش في مخك ضارب اجل الحب ضاربه..
ريم: هـ هـ هـ ما تعرفين تنكتين..اسمعي بس..
حبك والله واحب كل مافي اسمـك مـن حـروف 

احبك واحب حتى الي فـي حبـك مـن جـروح 

احـب الاب الـي بداخلـك حنـون و عـطـوف 

واحب احزانـي لمـن تشوفـك تنطـق و تبـوح 

احب احاسيسي المبعثره لمـا تحتـار ولا تشـوف 

غيرك ملهم. واحلى الكلام يركـض لـك ويـروح 

احب الصدق الي بداخلك ونفسـك لغيـره تعـوف 

واحب وعدك الي على راسك و ماقدرت الـروح 

احب فيك الفاهم الواعي المقدر للوقت والظـروف 

واحب انك المثل الاعلى لكل معتزبنفسه وطمـوح 

احبك المغرم المشتاق احب فيك القلـب الرهـوف 

واحب حتى حبي لك لانه علـي قاسـي ولحـوح 

والله احبك ولا اقدر اعدد كل ما فيك من وصـوف 

ولو نسيت اعذرني لانك عطر روحي الـي يفـوح 

وبحبك من قدي به افاخربه وبـه مليـت الكفـوف 

ولو اظل طول عمري احبك يظـل قلبـي شحـوح 

انت حبي ولوتعدى وفاض حبك ولو وصل للجوف 

حبيبي وحبي الوافي.ملكتني بطيبك و قلبك السموح 

وانا بكلمه احبك والله ما ابالغ ولا بي حس الخوف 

ولاكن كل الي بداخلي حب طاهر يعبر بكل وضوح

وسلامتكم..
الكل كان سكات الا سليمان يصفق ومتحمس..ولما حس ان الكل يطالعه وقف تصفيق..
مشاري: مشا الله وش هالحماس..
سليمان متوهق: القصيده حلوه مو..
ريم: لا يكون انشا الله ما عجبتكم..
رغد تقلدها: اسمحي لي انتي الخاسر الاعظم..
ريم: اصلا انا واثقه من نفسي..اعزائي المستمعين ..الرجاء التصويت على الارقام الظاهره على الشاشه واذا كانت الخطوط مشغوله يرجى اعادة الاتصال.
العنود: مشا الله حافظتها نصا...
ريم بثقه: وش رايك فيني اصلح مذيعه...تصدقين شكلي بدخل قسم الاعلام توهم فاتحينه في الجامعه..واصير مذيعه واطلع في قناة الاخباريه..
طلال: يرحم امك اسكتي ..مسكتي خط..
ريم: اوكيه اوكيه..احكي عن طموحي بعدين..الحين راح اختار اسم ثاني..فجوره دورك..
فجر: اوكيه..
ريم: والليمونه لازم في ايدك..
فجر وهي تمص الليمونه:وش اسوي...شكل البيبي مشفوح طول الوقت اكل ليمون...
ريم: الله يعينك على نفسك..
فجر: قصديتي اكيد اهداء مني الى زوجي وحبيبي فوفو.."وتلحس ليمون" اسمعوا...
ودي احطب لك ضلوعي وادفيك~
وألحفك بالرمش لاصرت بردان~
اسكنك في عيوني ان كان يرضيك~
وتصيرعيني لك وطن مثل الأوطان~
واضمك لصدري غلا لين يرويك~
عذب الحنان الي فقدته زمان~
واعطيك عمرجايك اليوم يهديك~
اجمل محبه ضمة انسان لانسان~
القلب تسكن فيه وحدك ويرجيك~
انك تعيش داخله وينسيك الأشجان~
ياحبيبي انت الوفا..والوفافيك~
يرسم ملامح ضحكتك وانت عتبان~
لاتستحي واحضن يدي داخل يديك~
ثم شدني وارضيك ان كنت زعلان~
ابي افتخرفيك واتبختر وأناديك~
وأقول:هلابحبيبي اللي سكن بين الأوجان~
ياحياتي والله لأعطيك واعطيك...~
عمري وعشقي فدوتك ياأعذب انسان~
انت الهوى والقلب بالحيل يغليك~
انت حبي الي رويته بدمع الأجفان~
وانت حبك أشوفه يملي علي ~
كل هالكون وحتى لوفيه غيره أكوان~
فيصل: عاشت عاشت احلى ليمونه اقصد فجوره في الكون...
فجر:تسلم والله..
ريم: قصيده رائعه من الشاعره الملقبه بالليمونه لحبها الشديد بالليمون..واتمنى لك الفوز..الحين راح نختار اسم ثاني....طلال دورك..
طلال كان مجهز قصيده يعبر فيها عن مشاعره اول مع عبير وكيف انها مالت للعنود لكنها رجعت وظلت لعبير...
بس غيرها بعد ما طلبت منه العنود اغنية ابي انساك خاف على مشاعرها..
طلال : انا قصيدتي تتكلم عن موضوع غير المواضيع اللي ذكروها..قصيدتي تتكلم عن وطني الغالي..وطن الخير والعطا..مملكة الانسانيه..السعوديه..
الكل يشجعه: هووووووووه..
طلال: اقولها وكلي فخر في بلادي...احم احم..
انا سعودي 

سعودي وافتخر بارضي ولا ني بالفخر مغرور
الى من قيل لي وش ديرتك قلـت السعوديّـه
رفيع الراس بافعالٍ حقيقه ما تعـرف الـزور
تسطرها تواريـخ الفخـر صفحـات ورديّـه
كتبنا المجد بعد المجد سنينٍ ماضيه ودهـور
على صدر الزمن مكتوبـةٍ بحـروف ماسيّـه
لنا الماضي لنا الحاضر لنا مستقبلٍ من نـور
لنا التأثير فـي الدنيـا ببصمـاتٍ حضاريـه
من الإسلام منبعها فمنهاجـه لنـا دستـور
على درب الموحّد صـادق الأفعـال والنيّـه
ابو تركي سليل المجد نور الكون في الديجور
ومن بعده رجـال ارواحهـم للـدار مرهيّـه
توحدنا بعد كنـا ضحيـة جهلنـا والجـور
وصرنـا كلنـا اخـوه نعيـش بكـل حبيّـه
من الآمر إلى المأمور منهجنا الإخاء والشور
على درب التساوي والعدل باوضاع مرضيّـه
وقدوتنا رجالٍ لاجلنا لـو داسـوا المخطـور
يبون الدار مثل الشمس في الأكـوان مرئيـه
والى من بانوا الحسّاد واللي بفعلته ماجـور
يبان الجـد وقـت الجـد بافعـال النداويـه
لتبقى ديرتي رمز الرخاء تحيا امـن وحبـور
بفضل الله وفضل اللي رعاهـا بكـل حنيّـه
ابو متعب ابو كل الشعب في برّهـا وبحـور
اذا ناموا بقى ساهر لتبقـى الـدار محميّـه
عزيز النفس متواضع ولا يرضى بحني ظهور
ولا تقبيل يدّينـه مـن اللـي جـاه لتحيّـه
حماك الله يابلادي لتبقي حصننـا المعمـور
تعيشي لـو فنينـا كلنـا نفـدي السعوديـه
الكل يصفر ويصفق..
ريم: وشرايكم ناخذ بريك ونغني اغنيه اوه يا سعودي..
الكل: اوكيه...
ريم: واحد ..اثنين..ثلاثه..
مكانتك يا بلادي دوم في القمه
من يوم كنتي الين اليوم يا بلادي

بالعزم يا سعودي وبالجد والهمه
كلن شهد لك وكلن بأسمك ينادي
اوووه اووووه اوووه اوووه

اووو يـــاســعوودي

اوة ياسعودي

وبعدها الكل قعد يضحك لان اصواتهم نشاز..
ريم: اقول اسكتوا لا يسمعكم رابح صقر ومحمد عبده ويعتزلون الفن مباشره..
العنود: بس والله فله...
ريم: نرجع لبرنامجنا ما يطلبه المستمعون..
عبير: شكل المخ عندك تعطل...اتذكر انك قلتي اسمه بيت القصيد...
ريم: ما عليه كلها واحد...نختار اسم...العنود بنت عمي تفضلي..
العنود: احم احم زاد فضلك..
ريم: وش اسم القصيده اللي راح نسمعها...
العنود: والله مالها اسم ما ادري وش اسمها..
ريم: ما عليه حبيتي تفضلي اذا ما عليك امر..
العنود: الله يرفع مقدارك...احم احم
سهرت الليل من كثر الهموم وكثرة التفكير 
وقلت الخير في وجه الصباح بقدرة الرحمن 
وتعبت من الصباح إللي يسمونه صباح الخير 
وغنى شادي اللحن الجميل بعالي الأغصان 
إلا ياطير ياعذب اللحن خل الغنا ياطير 
ترى القلب الحزين يزيد حزنه بأعذب الألحان 
وأنا بأعطيك مال وماملكته لك بلا تقصير 
وبعطيك العهود الوافيه ما أنساك مهما كان 
وبحلف لك على القرآن بوفا العهد ياطير 
وأخذ مني كرم حاتم وعطني جملة جنان 
تعبت أمشي وأحث خطاي في درب الأمل للسير 
وأنا عندي أمل السراب يزيد في النقصان 
وعندي حسره في الجو معناها يعجز التعبير 
وعندي ذاكره ياطير عيت تقبل النسيان 
وعندي جرح جاء بين الضلوع العوج له تأثير 
وله مس مثل مس العطش ياطير للعطشان 
أنا ياطير أمني النفس لو عمر الأمل قصير 
أعيش بعمره المحدود ياطير الأمل فرحان 
تلاهيني تباشير الأمل وليا أنقطع ياطير 
أعيش الحزن من واقع حزين وعاد للأحزان 
صحيح أن الحياه حظوظ لك حظ السعد ياطير 
نسيك الهم وفجوج السماء والأرض لك ميدان 
عطاك الله جناح به على هام السحاب أطير 
وقلب مايشيل الهم دايم للغناء طربان 
وأنا كني سجين طال سجنه في رجاء التيسير 
صدر في حقه السجن المؤبد ظلم وبهتان 
أنا دنياي حطتني سجين (ن) بلا سجن ياطير 
لفتني وأبعدتني وأجبرت قلبي على الهجران 
على هجران دار من غلاها كل ماجاء عصير 
أهم النفس للممشاء وتجبرني على العصيان 
على هجران دار كنت فيها يوم كنت صغير 
نشيت بها وعشت بها وفيها كني السلطان 
هذا وقت مضى واليوم لله العجب ياطير 
تغير كل شي وكنها دار (ن) بلا سكان

ريم: وحده وحده..عنوده احلى وحده..
العنود: تسلمين يا بعد عمري...
ريم: مين باقي..
فيصل: انا......نواف: انا.........تركي: وانا...عبير: وانا.......نوف: وانا...
مشعل: وانا.....محمد: وانا............لين: وانا...
ريم: خلاص الباقي مو لازم..
فيصل: على كيفك..ايقوم واقول قصيدتي..
ريم: يله خلصنا...
فيصل:هذي القصيده لي زوجتي الحامل ومتنسيه بليمون..
ريم: احلف واصدقك..
فيصل يستهبل: والله واذا مو مصدقه اسأليها..
طلال: ترى ما يمدحون خفة الدم..
فيصل: احم..
يا بعد هلي وناسي..ويا بعد همي وحزني..
ويا بعد احساس صادق..
يا حبيبي في زمان لهجته لهجة تجني..
ويا ميره بين الناس..طبعهم حب الهلاك..
انت اسطورة زمانك.. ما مثل شخصك جذبني..
الكلام لسان طاهر..والوجه صورة ملاك..
الجمال اسمى صفاتك..ما ملك غيرك ملاك..
كل اوصافك خيال..لكن اجمل ما فتني..
لازعل مني غرورك..يبتسم لجلي حياك..
كيف اكمل في بعادك..والحزن بعدك غمرني..
وكيف احيا في غيابك..وانا انتفس هواك..
كيف اجلس في مكان..كل ما اجلس حضرني..
صورتك وانت بقربي..وضحكتك وانت هناك..
صوره من واقع حياتي..لو رحلت اليوم عني..
ينقطع تيار فرحي..وتحجب ادموعي سماك..
حزني لبعدك تراها..زعزعت بالخوف امني..
واليتميه دمعها يعلن ..نهاية كل فرحه هي بلاك..
انفجرت وباح سري..وقلت للعالم بأني..
افتخر لا صرت احبك..واعظم اطباعي معاك..
انا عندي يا حياتي..راحتك فوق التمني..
وانت عندي كل روحي..ومالها معنى بلاك..
ارجع اشكر كل لحظه..صادقه فيك اجمعتني..
وانا يكفيني بأني..عشتها لحظه معاااك..
الكل يصفق بحراره لفيصل لانه اكيد هو اللي كاتبها..
فجر قامت وحضنته: ويلومني فيك يا قلبي..
فيصل باسها من خدها: هذا ولا شي من حبي لك..
ريم: احم احم ترانا على الهوا مباشره..
فيصل عناد في ريم مسك وجه فجر وباسها من اليمين واليسار وجبينها: هاه وش عندك.
فجر استحت لان قدام اخوانها..
فواز: يا اخي احترمنا شوي..
فيصل: لا تخليني اتهور اكثر..
فجر: لالا واللي يعافيك..
ريم ابتسمت لهم: يله ارجعوا لاماكنكم بسرعه..بكره وش بتكتب الجرايد عن برنامجي..
جلست فجر وجهها احمر..
العنود تزيد عليها: يا ربيه الي استحوا ماتوا..
عبير معاها: بصراحه يا فجر اكتشفت ان الحيا انزع منك..
فجر حمرت خدودها اكثر: وانا وش دخلني..
العنود: ولو خلي عنك حركات المراهقه..
رغد: خلاص خلوها هي حره..
عبير: اكيد رغد تكلمت وتدافع عن فجر عشان اذا سوى شي تريك ما نقول لها شي..
رغد استحت من الفكره: يا بثركم بس..
ريم: نواف تفضل قول قصديتك.
نواف: قصيده قصيره لاحلى خطيبه في الكون..
مغرور انا من يوم حببتنبي فيك..
واشوف كل الناس باطراف طرفي..
دللتني..دلعتني كيف اجازيك..
ما عندي غي الحب ليته يكفيك..
عجزت افكر وودي اعطيك واعطيك..
ودي احبك فوق حبي..
بس اخاف كل هذا ما يكفيك..
وسلامتكم...
نوف وردت خدودها: تسلم والله..
فجر: احلى احلى والله يا نويف مانتي بسهله...
نوف: فجر خلاص عاد..
فجر: خليني احط حرتي فيك..مثل ما طلعوا الشيب براسي بطلعه فيك..
ريم: تروك ما ودك تقوم...
رغد: خير من متى تروك..
ريم:بدينا بالغيره..
تركي لف على رغد وابتسم لها ابتسامه تدوخ..
رغد على طول لفت على وليد تبي تشوف ردة فعله..
وليد منزل راسه ويطالع ايديه ويحرك اصابعه بتوتر..
رغد بلعت ريقها ورجعت تطالع تركي..
تركي يطالع رغد وحركاتها ومستغرب خوفها من وليد او حرصها على ردة فعله وهذا الشي اكيد ما عجبه..يعني الى متى ووليد ناشب في حياته ..الى متى وكابوس وليد ما انتهى ومتى بينتهي..
تركي: اكيد الكلام اللي بقوله ..يخص وحده ملكت قلبي ووجداني وتفكيري..وحده تعلقت فيها من اول مره شفتها فيه..انسانه غير..مميزه في كل شي بطيبتها وبحنيتها وبتفكيرها ..بضحكتها بمشيتها بطريقة كلامها..كل شي فيها غير..اكيد الانسانه هذي بتكون رغد لاني لو الف الكون كله مستحيل احصل وحده فيها شي من رغد..
ريم تستهبل: الحين هذا اللي قلته القصيده ولا ايش؟؟؟
تركي وهو يطالع رغد بحب: لا هذي مقدمه في حبيبة قلبي..
ريم: اهااا..طيب ممكن تخلص علينا وتقول قصيدتك..
تركي عطى وليد نظرة تحدي اللي كان هو بالمقابل يطالعه ببرود وجمود ولا كأن تركي موجود..تركي وجه بنظراته لرغد وابتسم لها بحب وبدا في القصيده..
تطلبون شئ مني وش تبون..
بس انتم ما لـكم فيني شغل
ايه أحبه لا و حبي له جنون ..
واللى يمنعني ترى ماله أمل
قلتوا عنّه ناكر العشره ويخون..
قلتوا ساحرني وعامل لي عمل
موتوا غيره موتوا حسرات و ظنون..
ياحلو مرّه على قلبي عسل
شلي حارق دمكم خلي ويمون..
ما يقول حبيبي دايم عدل 
لجل خاطر ضحكته كل شي يهون..
المهم أرضيه و لو غيره زعل




وطالع وليد وعلى فمه نص ابتسامه لها الف ومعنى ومعنى ورافع حاجب وعيونه تلمع بتحدي..
كان الكل ثابت في مكانه..حاسين ان في قنبله موقوته بتنفجر في أي لحظه..
رغد بلعت ريقها ونظرات الخوف باينه عليها..لفت على الهنوف عشان تمدها بالقوه لقتها الثانيه تبي من يفهمها وش اللي حاصل..وتصرفات اخوها الغريبه..
وليد وقف في مكانه وصفق ببرود: بصراحه ابدعت يا تركي وانا اهنيك على أبداعك..بس احب اقول لك شي..ترى كل هالمصخره اللي انت سويتها ما حركت فيني شعره..اللي تتكلم عنها"ويأشر على رغد بأحتقار" تراها ما عاد تهمني..واحب اوضح لك شي وللجميع ان لما رغد رفضتني كانت ردة فعلي عنيفه شوي..طبعا مو لاني احبها..لالا انتوا فهمتوا غلط..انا كنت منفعل لانها رفضتني بس..يعني لا يروح بالكم بعيد..يله عن اذنكم انا بروح ارتاح..
الكل كان منصدم من كلام وليد..الكلام اللي قاله كبير..ومو شي هين...تركي علامات الغضب ارتسمت في وجهه..
رغد احتقرت نفسها انها رحمت واحد ما يستاهل الا الاحتقار وكثير عليه..البنات ودهم ينقذون الموقف بس العين بصيره والايد قصيره..
مشاري كان ضاغط على اسنانه..قاعد يتكلم عن اخته وكأنها حشره عنده..طلال حط ايده على كتف مشاري عشان يهديه ولا ينفعل...ماجد ما يدري وين يودي وجهه من الفشيله من فعايل اخوه..
ريم كان ودها تلحق وليد وتتفل في وجهه عشان يعرف ان الله حق...
تركي من بين اسنانه: الواطي...لو انه رجال قعد..بس عشانه جبان انحاش خايف من المواجهه...
سليمان راح لصديقه ومسكه وجلسه..:اهدا يا تركي..ما عليك منه هو يبي ينرفزك..
تركي: ودي اقطعه قطع بأيدي الثنتين..
ريم: ما عليكم منه خلوه يولي..ترى هو يبي ينرفز الجميع.. فاذا انتوا عصبتوا وخربتوا عليكم سهرتكم تحققتوا مراده.. عشان كذا خلوه هو والجدار واحد..عبير تعالي قولي قصيدتك..عشان نعرف من راح يفوز بالمليون..
عبير فهمت قصد ر يم عشان تلطف الجو: انا قصيدتي لاختي وحبيبتي عنوده..
العنود: احم احم اهم شي انها سنعه...
عبير بنظرات جديه: صدقيني من كل قلبي...
&&&&&&&&&&&&&&&&&&&&&&&&&&&&&
وليد قام من المكان لانه لو قعد اكثر من كذا يمكن دموعه خانته وفضحته..فهو رمى هالكلمتين وراح عشان يكون عذر له..جلس وليد قبال الخيل..طلع باكيت دخانه..صديقه من لما رغد قتلت حبه بسكين القدر اللي ما قدر يجمعهم..حط في فمه سيجاره وطلع الولاعه وبعد كم محاوله اشتعلت..اخذ منها نفس ووبعدها نفثه في الهوا..تمنى ذيك اللحظه انه يقدر يطلع رغد من قلبه ومخه وعقله وروحه ومن دمه وعروقه مثل هذا الدخان..اليوم رحلته لكندا..اليوم اخر له في الوطن..وما يدري متى القدر يرجعه له مره ثانيه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عبير وعيونها مليانه دموع..ضميرها ما ريحها يوم:
صار الخطاء وشلون ما هو بيدي
لحظة غضب نفقد بها أعز انسان
عزيت نفسي كنت احسبه تحـدي
ولا دريت انـك بطيبـك تحـدان
صحيح انا يمكن تعديـت حـدي
واسرفت بالغلطات وكان الذي كان
وشلون ابنسى من خذا كـل ودي
واقفى وخلاني على حد الاحـزان
دمعي مكانه بعدكم فـوق خـدي
شفقان قربك ياهوى البال شفقان
صار الحزن مابين جزري ومـدي
مرات ارده واكثر الوقت يقـوان
ردي علي ارجـوك يابنـت ردي
لا تتركيني في متاهات الازمـان
اول معي بالشوق واليوم ضـدي
بديت بالمكسب وعودت خسـران
امدلـك قلبـي واشيلـة بيـدي
يفداك قلب من سبايبـك ينهـان
دامك سحابه في سمايـا تعـدي
لا تبخلي بالماء وانا حيل عطشان
العنود غرقت عيونها دموع ما تدري ليش عبير تعتذر منها..وليش باين في عيونها صدق احساسها بالذنب..طالعت ريم تدور الجواب لقت اكبر علامة استفهام فوق راس ريم..طلال حاس ان عبير عارفه بكل شي عشان كذا تعتذر منها..
عبير رجعت مكانها وما طالعت احد..
العنود ما قدرت تصبر اكثر ورمت نفسها في حضن عبير: ليه..ليه يا بعد الدنيا هذي كلها تعتذرين..انتي ما سويتي لي شي..
عبير بعدت العنود عنها: حتى لو كان..ودي انك ترضين علي..قول مسامحتك..
العنود: وربي اني مسامحتك مع اني ما ادري ليش....
عبير حست براحه نفسيه وابتسمت: فديتك يا احلى اخت في الدنيا هذي كلها...
وبعدها الهنوف:هذي انا كاتبتها اكيد لحبيبة قلبي رغوده جعل ربي يخليها لي ولا يحرمني منها قولوا امين..
مشاري: الله...كل هذا لرغيد وانا وش بقى لي..
الهنوف مستحيه: ميشوووووو خلاص..
مشاري: قولي قولي وبشوف لي حل مع رغيد..
الهنوف:
انا ما غبت ولا افكر عن عيونك اروح الحين..
ولا فكرت ابد اجفاك...واحسك قطعه مني..
حقيقه افتخر فيها رفيقه لي ليوم الدين..
تواسيني..تضحكني..وازعلها ..وترضيني...
انا ما همني ربعي لو هم عني مقفين..
انا همي بعد عمري تكون جنبي وتحبني..
لها قلب يعز قلبي ..وحنا كأننا اختين..
ولي قلبا يبادلها نبضات الوله فيني..
ادلعها..واولعها..وتقول بخوفها تكفين..
الا مني رحلت بعيد تعالي وارحلي يمي..
صحيح لزمن وقفه..دايم تنرسم لثنين..
وخوفي هالزمن يوقف ويرسم دمعة فراقي...
رغد دمعت عيونها: لا ان شالله ما يجي هاليوم..."وراحت وضمتها"
تركي:لازم تشوف حل لحرمتك..
مشاري: لازم نلقى حل ما يصير كذا..
وبعدها قصيدة مشعل...
أنا في الشعر.. 



أنا في الشعر ابن هذاك إذا إنته تعَرْف الشعر أهيجْ في البحور أمواج، أمشّيها على كيفي 
واقول لك لا تجاريني ترى أمشي بدربٍ وعر واذا تبغي تجاريني ترى لك صامدٍ سيفي 
ولا تضمن تحوز النصر وانا بحرٍ وانته نهر واذا عارضت تيّاري تبرّى موجي وْسِيْفي 
وكم من واحدٍ غيرك تعرّض لي وجاه الكسر ودارت به هبوب رْيَاح في أقوى عواصيفي 
تهاجم سايل الأقلام وسطرٍ ما يهزّه سطر وإنته وينها افكارك عن بْيوتي وْتهديفي 
تبا روس العلا وانته تحوّل في طريقك حدر تحاول بس ما تِقْدَرْ بأن توصل مشاريفي 
نجوم الليل ماتنوِرْ إذا بيّن شعاع البدر وش اللي يجمع الوسمي على سحب ورْعد صيفي 
تشوف الجاذبيّه لي في هالدنيا تجرّك جر أنا عكسه أفرّك وين ما أبغي على كيفي


وبعدها نوف..
اعذب كلام الحب كلمه أحبك= لاقلتها لي ياهوى النفس باحساس

وارق كلمه ياحبيبي بقلبك= انسى بها نفسي على طول والناس

احب تنطقها الى جيت جنبك =اربع حروف عطرها فوق الانفاس

ينتابني منها شعور بقربك= حروفها عقد ومنظوم من ماس

أسلوبك اللي شدني فوق دربك =يطرد عن أيامي معك نظره اليأس

ياخف دمك قلبي اللي يحبك= فيك الحلى يا فاتني ماله قياس

من صادق إحساسي أحبك وأحبك =من حافة اقدامي الى هامة الرأس
وبعدها لين..
أحـبـك حب مـثـل العـسـل صافي .... أحـبـك من قلبـي وكـل مافـيـه

اسرح فيك وانا لحالي وانساءاني الحالي....ولا احس ولا وانت ياحبيبي مقابل اعنيه

من عرفتك بلهواء مدري وش جرالي .... سلبـت عـقـلي مني بكل فـن وكل حنـيـه

ارتب كـلام في قـصـايد بلحـاني .... ولا شفـتـك ماعـرفت اقـول ولا جـمـله عـربـيـه

آه على بسمتك هدة فيني كل اوزاني....خلتني ماعاد افرق بين الثراء وبين الثريه

وبعدها مها
مدري انا صح ومخطي زماني
ولا الخطا مني وزماني هو الصح


تتغير الدنيا وانا في مكاني
ماغير انا وحدي والاهات والجرح

ما أعرف ابدل بداخلي شئ ثاني
وماأعرف ابدل طيبتي وطبعي السمح


أحلم وليلي يمتلي بالأماني
ويهدها فجأه على راسي الصبح


مليت وماملت عذابي الثواني
عمري قضى كله خساره بلا ربح

وتعبت ادور له جواب في كياني
ذاك السؤال اللي ذبح خافقي ذبح

ياهل أنا صح ومخطي زماني
ولا الخطأ مني وزماني هو الصح

وبعدها محمد..
أبـــــوي

في ليل موته جيت انا بيوم ميلاد

طفل يتيم والبكى في عيونه

صدر عن الدنيا وانا جيت وراد

لاشك نجمه لامع وسط كونه

كني انا والحزن في وقت ميعاد

فقدت فيها غالي يذكرونه

لو يسألوني يوم انا كنت بمهاد

افز بسمه كل ماينطقونه

ياقبر وش ضميت من ذيك الاجساد

الله ياضمت ابوي الحنونه

محتاج له وادري انا عنه ببعاد

النفس بعده بالحياة مغبونه

ادوره باعايده في يوم الاعياد

لاكن تذكرت البشر يدفنونه

كان الألم في داخل الصدر يزداد

وقلبي على الوالد تصافق شجونه

اعاني الحرمان في صبر وجهاد 

وانا أحمد الله والملا يشكرونه

اعاند الدنيا وانا بيتم بعناد

نفس العزيز اللي يدوس المهونه

كثر البكا بفقد العزيزين مافاد

ودمعي على خدي تسايل مزونه

ابوي ملفى للأكاريم الاجواد

الطيب ساسه كلهم يمدحونه

بالطيب ماخذها على روس الاشهاد

حر ولد حر طوال ردونه

عساه بالجنه على انهار ووراد

مقره الفردوس والله يصونه

وغرقت عيونه دموع..
سليمان طالع اخوه اول مره يحس انه فاقد ابوه ..اول مره يتكلم عنه..
راح له على طول وضمه..
سليمان: حمود قول الله يرحمه..
محمد: الله يرحمه..
مها راحت معاهم: خلاص محمد وسليمان وربي بأبكي الحين..
ريم: الله يخليكم اللي فينا مكفينا لا تبكون وتبكونا معاكم..
سليمان :لا عاد كل شي ولا تبكون..
ريم تصرف: الحيت ننتظر نتيجة تصويت الجمهور اللي بتحدد مصير كل شاعر معانا...

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@ @@@@@@@@@@@@@@@@@@@@@@@@@




الجـــــــــــــــزء الـــواحــــد والأربعـــــــــــون..{والأخيــــر}
"الفصــــــــــل الاولــــــــــــــ"
ريم: اذن بالمركز الأول..حمووووووووووود...
الكل يصفق ويصفر: هوووووووووووووه..
محمد شق الخشه: هههههه احم احم مشكورين..مشكورين..واحب اشكر ريم على هالفكره الروعه..وانا لو اني مو شاعر فلته كان ما فزت..
سليمان: اعصابك يا الحبيب تراها ملطوشه..
مشعل: محيمدوه لا تشوف نفسك علينا..تراني صديقك لا تنساني الحين صرت مشهور..يعني رزني معاك بالصور..
مشاري: شوفي الثاني مصدق السالفه هههههه..
ريم باللبناني: وبكذا خلصت حلئتنا لليله بنشوف وجوهكن على خير..
وفي هذا الوقت اذن الفجر..
العنود: يا الله راح الوقت بصراحه..
ريم: اكيد معاي ما راح تحسون بالوقت..
عبير: تراك من الصبح وانتي تمدحين بعمرك..امشي وانتي ساكته...
رغد وجهها صاير اسود من بعد كلام وليد..
الهنوف حست فيها: رغد فيك شي؟؟
رغد: لا...
تركي جاء لعندها: رغوده قلبي وش فيك؟؟
رغد وهي تطالع بعيد: ما فيني شي...
تركي: اذا كلام وليد للي مزعلك..بأروح اتصرف معاه..
رغد بسرعه: لالا..اصلا ما همني بس يمكن فيني النوم وتعبانه..
تركي حط ايده على خد رغد: روحي ارتاحي يا قلبي..ولا تشيلين في بالك اوكي..
رغد ابتسمت له: اوكي..
تركي باسها من جبينها: تصبحين على خير..
رغد: وانت من اهله..
وبعدها افترقوا البنات والعيال وكل ناس راحوا لغرفتهم يرتاحون..
البنات دخلوا غرفتهم وعلى طول ناموا...الا رغد..
العيال دخلوا ما حصلوا وليد موجود ..وهذا اللي ريح مشاري و تركي لانهم لو شافوه يمكن كان اخر يوم بحياته..
وليد كان واقف ومتسند على الجدار ورافع رجله ومسندها على الجدار..ويدخن..ويفكر في حياته وش ممكن تصير وش راح يتغير فيها خارج حدود الوطن..وشلون بيعيش...وخذا عقله التفكير....
رغد تحس انها منسدحه على جمر..تحس بحراره فضيعه..كلام وليد ما زال مشتعل في قلبها"معقوله وليد ما كلن يحبني..معقوله كل اللي حسيت فيه طلع كذب...بس وشلون وانا كنت احس فيه واحس بصدقه..اكيد عشاني طيبه صدقته ولا هو حقير وما يستاهل اني تعبت نفسي عشانه..وحيّرت بعقلي وقلبي طول ذيك الايام..وترددت في مشاعري اتجاه تركي عشانه..حسافه بس حسافه"
قامت من سريرها واخذت حجابها الوردي ..لبسته وطلعت..مشت و مشت وهي تايهه ومقهوره في نفس الوقت..وصارت تطالع شروق الشمس..
وليد حس ان في احد يمشي وباين من مشيته انه طفشان وما جاه النوم لانه يسحب رجوله بالارض..لف من عند الزاويه وشاف وجه وردي..طفولي وعيون عسليه تعبانه ومحتاجه النوم..ابتسم على حبه وحس انه مستحيل يقدر ينسى مثل هذا الوجه..رغد مشت من عنده وما حست فيه..بعد كم خطوه ما حست الا بأيد ساحبتها من جهته..
رغد خافت ولفت بسرعه تشوف مين وطالعته مصدومه: وليــــــــــــد..
وليد نار الشوق والغيره والقهر ماكله قلبه: ايوه يا رغد وليد..
رغد بنظرات حقد: خير وش تبي بعد..
وليد مسكتها من كتوفها ولازقها في الجدار وقرب منها: رغد انا اسف على الكلام اللي قلته لك..بصراحه كنت مقهور من تركي...وانا احبك ومازلت احبك..
رغد ما تحس ناحية وليد الا بالكره: وليد بعّد عني احسن لك..
وليد قرب منها اكثر..رغد خافت منه..
وليد بصوت هامس: رغد اليوم طيارتي..
رغد لفت وجهها عنه: تروح وترجع بالسلامه..
وليد مسك حجاب رغد وفك دبوس جابها ماركة جنفشي..رغد رجعت لفت عليه تطالع هو وش قاعد يسوي..
وليد وهو ما يدري وش يسوي اخذ يفك الحجاب لفه ورى لفه..لما طاح شعرها الاشقر على وجهها..رغد ترمش بعيونها تبي تستوعب اللي قاعد يسويه وليد...وش اخرتها معاه..
وليد بحنان حط ايده على شعرها ومسح عليه: والله حرام فيه هالخصلات..
رغد تبي تبعده تحس انها مخدره وقوتها هربت منها..ما تقدر تسوي شي..
نبضات قلبها سريعه وما ودها تهدى..صارت تتنفس بسرعه وتوترها زاد..
وليد بهدوء:خايفه مني..
رغد بس تطالعه حتى بالأشاره ما قدرت تتكلم..
وليد: رغد حبيبتي.."وسكت شوي"..انا اليوم بسافر ويمكن ما ارجع الا بعد سنين..وهذي اللحظه بتكون اللحظه الاخيره اللي بيني وبينك..عشان كذا ابي.....ابي....
رغد تطالعه يعني ايه وبعدين..
وليد: ابي بوسه وبعدها ما راح تشوفيني او حتى تسمعين طاري وليد..
رغد كأن احد كاب عليها مويه بارد ..لالا مو بارد الا ثلج...هذا من عقله يتكلم ولا شارب شي..
رغد بهدوء: بعد عني..
وليد بأصرار وهو ماسك كتوفها ولازق فيها: رغد حبيبتي انا ماخذها منك..ماخذها..عطينيها بالطيب احسن..يعني مسموح له وانا ممنوع علي..هو يحق له وانا ما يحق لي..هو ياخذ كل شي وانا ما يبقى لي أي شي..
رغد تحاول تحرر نفسها منه بتعب...
وليد: يعني ما ودك..خلاص انا راح اعطيك ايها..
قرب وجها منه وهمس في اذنها احبك .وباسها من خدها اليمين ومسك ذقنها ولفه وباسها من اليسار..رغد عيونها غرقت دموع...وبعدها قرب لفمها...رغد خلاص ما بقى فيها عقل اكثر..فكان اقرب حل...عطته كف قوي صار له صدى بالمكان...
وليد وقف في مكانه وما عاد تحرك..
رغد وهي مغمضه عيونها خايفه منه ودموعها سيل على خدودها: بعّد عني يا حقير..
وليد بعد شوي عنها وحط ايده على خده: اوكيه..مو مشكله بعد هذ ي يصلح اعتبرها ذكرى منك..
رغد بدت تسري بجسمها القوه..بعدت ايدينه عنها...
رغد وهي بتمشي: لو كنت رجال ما استقويت على حرمه..وصدقني حتى لو ما اخذت تركي..ما كنت ولا راح اخذك.."وصرخت" انت احقر كأن شفته بحياتي..وليد انا اكرهك اكرهك..
وليد صرخ: تمونين يا قلبي تمونين...
راحت رغد...تجمعت الدموع في عيون وليد..
وليد: ليش ....ليش؟؟؟
وحط راسه على الجدار...بس حس انه ريح قلبه شوي وطفت النار اللي بصدره..سوى اللي ممكن يسويه تركي الحين...رجع لغرفة العيال وجهز شنطته وطلع وسلم على امه وابوه ..وراح للمطار...
رغد رجعت لغرفة البنات...منهاره تمشي وهي تترنح في مشيتها..رمت نفسها على السرير..تبي تتأكد اللي صار لها قبل شوي حلم ولا علم..حقيقه ولا خيال...واقع ولا محال..غطت وجهها بأدينها وصارت تبكي"كيف سمحت له..وين قوتي..وين عزتي...وشلون سكت له..وشلون ضعفت له..وشلون خنت زوجي وحبيبي تركي..وشلون ...اكرهك يا وليد اكرهك اكثر واكثر..دمرتني والله دمرتني...
واخذتها غفوه وهي تبكي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
صحوا البنات وراحوا للحريم..حصلوا ام ماجد تبكي والحريم يهدونها..
العنود: يمه وش فيك؟؟؟
عبير: وش صاير...؟
ام ماجد: وليد اخوكم سافر...والله العالم متى بيرجع...
العنود وعبير مصدومات: ســـــــــافر؟؟
ريم: وشلون ومتى؟؟
ام مشاري: اليوم الصباح..
العنود: طيب ما سلم علينا...
ام ماجد: ما ادري وش فيه ولدي...تغير ما هو وليد الاولي..ماهو وليد اللي ربيته...
عبير بتكي: كيف سافر وما ودعنا ...كيف؟؟
ام مشاري تبي تهدي الوضع: يمكن ما حب يصحيكم...
العنود: خالتي...سفرته هذي ممكن تطول..كيف صار له قلب وما خلانا نسلم عليه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ماجد: وشلون سافر؟؟؟
ابو ماجد: سافر اليوم الصباح...
طلال: طيب ما قال لنا شي..
ابو مشاري: هو ما قال لأحد...حتى ابوه تفاجأ الصباح..
فيصل: ليه يا وليد كذا...ليه؟؟؟
ماجد لف على العيال: كيف يسافر وما يقول لي انا اخوه..
مشاري حط ايده على كتفه: ماجد انسى وليد الاول...وليد الاول راح من زمان.. الحين ما نشوف الا وليد ثاني ما نعرفه ولا حتى يعرفنا...
ماجد: بس مهما كان هو اخوي..
طلال: ماجد وش فيك... اذكر الله..وكل ما شتقنا له رحنا وصيفنا عنده..وش تبي بعد.
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في غرفة البنات...عبير والعنود يبكون..
العنود: والله حال اخوي ما تسر لا عدو ولا صديق..
رغد ضامه رجولها وتهز في مكانها...
ريم: العنود خلاص يا قلبي..ان شالله ما يطول ويجي في اقرب فرصه...
عبير: هذا وجهي اذا جاء..وليد راح بلا رجعه..بلا رجعه..
فجر: خلاص والله قطعتوا قلبي...ارحمونا شوي...
نوف: ما عليه سامحوه...اكيد عنده عذره..
شجون: اول ما يوصل كلموه وتطمنوا عليه...
ريم قربت من عند رغد: رغد فيك شي..
رغد تهز في مكانها وتداري دمعتها: لا ما فيني شي...
ريم جلست قبال رغد ومسكتها عشان توقفها عن الهز: ممكن تقولين لي وش صاير لك..حالك منقلبه فوق تحت..صاير لك شي وانا ما ادري عنه..
رغد طالعت ريم ..ما تقدر تقولها وش فيها..بتطيح من عينها..اللي صار لها مفروض تحطه بقلبه وتسكر عليه: ريم واللي يعافيك روحي عني..ما فيني شي..
ريم قامت: اوكي اوكي براحتك..
الهنوف: وش فيها؟؟
ريم رفعت كتوفها: ما ادري؟؟
الهنوف: الله يستر..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
ولما جاء العصر رجع الكل لبيته...
في غرفة رغد..
ريم: يعني ما راح تقولين..
رغد: وش تبيني اقول لك..اقول لك ما فيني شي...
ريم: رغد لا تكذبين تكلمي...الموضوع يخص مين..
رغد: ما يخص احد..ما يخص احد..وش فيك يا ريم ما تفهمين...
ريم: رغد,..اذا ما قلتي وش فيك..ترى بعدها لا تكلميني ولا اكلمك..
رغد: تكفين ريم بلا حركات بزارين..
ريم: كيفك..بس اني لو ما حسيت انه شي مهم كان سكت..بس هذا اكيد شي كبير...رغد ببتكلمين ولا شلون..
رغد غرقت عيونها: وش تبيني اقول...خلاص يا ريم انا تعبت...
ريم قربت من رغد وقالت بحنيه: رغد احكي لي انا اختك ريم..وش فيك..وش صاير.؟
رغد طالعت السقف تداري دموعها: وليد...
ريم كشرت من طاريه: وش فيه...
رغد طالعت عيون ريم: وليد قهرني...قهرني..
ريك: لا يكون قصدك الكلام الي قاله...
رغد هزت راسها بالنفي..
ريم حست ان في شي اكبر من كذا: وش فيه..رغد تكلمي بسرعه..
رغد: اليوم الصباح..طلعت اتمشى شوي.."وبدت تنزل دموعها وحده ورى الثانيه"
ووحكت لها السالفه..
ريم عصبت: الحقير النذل الواطي يسوي الغلطه وينحاش..
رغد: ريم وربي قهرني..حسيت نفسي اني خاينه..
ريم بسرعه: لا يا قلبي لا..انتي اشرف من الشرف.. هو الحقير الوسخ..يستغل ضعفك ورحمتك له..بصراحه ما شفت انذل منه...
رغد: انا كرهته ابيه يتركني في حالي..ويطلع من حياتي تعبت منه والله تعبت منه..توقعت اني برتاح لما ارفضه..لكن ما زالت قسوته موجوده..قلت بيسافر وارتاح بس ما زال طيفه يلاحقني بكل مكان..ما خلاني ارتاح..
ريم: اهدي يا قلبي وريحي..انتي وراك زواج ومسؤوليه ..والحين خلاص انسي وليد وعيشي حياتك مع تروك زوج الغفله ههههههههههه..
رغد ابتسمت غصب :ههههههه ياحبي له ..
ريم:وأنا تحبيني ؟؟..
رغد : اكيد اموت فيك..بس وش هالرومانسيه ..
ريم: لا اجرب صوتي عشان اسأل سليمان..
رغد ضربتها: والله انك سوسه ..
ريم : اجل مثلك استحي وحركات ..انا ماعندي وقت 
رغد: ههههه الله يعينه بس..
ريم: أي والله ..
رغد: اهم شي انك اعترفتي..
ريم:الإعتراف بالحق فضيله..لأنه اكيد بيذوب في حوبي فالله يعينه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بـــــــــــعـــــد اسبـــــــوع..
كل يوم رغد والهنوف يروحون مع بعض ويحجزون ويستعدون للزواج..
من تصميم للكوشه الى الالوان الكراسي الى البوفيه والطقاقه ....الخ..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود: ضبط فستانك الزواج ..
ريم: ايوه وطلع شكله شي.
العنود:حمستيني ابي اشوفه..
ريم: ماااافيه الا يوم الزواج..
العنود : نذله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
سليمان: يمه اخطبي لي شوفي تركي بيتزوج..
ام سليمان مستغربه : انت من جدك تتكلم؟..
سليمان: ايه يمه..
مها:والله حركات يا ابو سلوم..
ام سليمان: فيه وحده في بالك؟..
سليمان ابيتسم لما تذكرها: ايه..
مها مصدومه: ميـــــــــــــــن؟..
سليمان: ريم بنت ابو مشاري..
ام سليمان: والنعم بس توها صغيره..
سليمان: ادري..انا ابيها بس خطبه لما تتخرج من الثانويه نتزوج..قد إني تخرجت من الجامعه واشتغلت..
ام سليمان: اجل على بركة الله..
مها : اثر عينك على ريم.. والله تعرف تختار..
سليمان باس راس امه: الله يخليك لي "والتفت على مهاا"..اكيد اعرف اختار..
جاء محمد :يمه ..
ام سليمان: نعم..
محمد: يمه ابي اخطب..
مها وسليمان فقعوا ضحك..
ام سليمان كاتمه الضحكه : ومن انشاء لله..
محمد: دوري لي وحده مثل لين..اهم شي تحبني..
سليمان: بنت تحبك هذي من المستحيلات ..
مها: وإذا حبتك فهي مجنونه وما عندها عقل..
محمد: انت خلي زوجتك تجي والله لأطلع ريحتهاا..وانتي يامهيوي خلي يجي زوجك لأقول متزوج مجنونه..
مها: خلك تسويها..
محمد: تشوفين..
مها قامت تلحقه ومحد ينحاش...
سليمان: يله يمه اتصلي عليهم..
ام سليمان: اليوم؟؟
سليمان: ايه يمه خير البر عاجله...يله اتصلي..
ام سليمان بأستسلام: امري لله..
واتصلت وكلمت ام مشاري..
ريم وهي نازله من الدرج: يارب اتزوج وافتك ..
ام مشاري: وربي استجاب دعائك..تعالي جنبي..
ريم مطيره عيونها: وش قلتي؟؟
ام مشاري: انخطبتي...
ريم: انا....انخطبت"تسوي نفسها اغمى عليها.."
ام مشاري: الله يخلف عليك وعلى اللي بيتزوجك...
ريم قامت: لا يمه جد انخطبت..
ام مشاري: أيـــــه وش اقول من الصبح..
ريم: مين اللي خطبني لا تكون خالتك ترى من الحين ماني موافقه.. 
ام مشاري: وش فيك عجله اردكي اركدي..
ريم حطت رجل على رجل: يله مين؟؟
ام مشاري: سليمان...
ريم وقفت: مين؟؟
ام مشلري: سليمان ولد ام سليمان..ما غيرها..
ريم صار الاستعاب عندها بطيئ: مين يمه ما سمعت...
ام مشاري بقلة صبر: يا لليل..وش فيك اقول لك "وبصوت عالي"..سليمــــــــــــــــــان..
اغمى على ريم جد...
ام مشاري: ريم قومي بلا هبال...ريم....يمه بنتي وش فيها"وراحت لها"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
صحت ريم شافت رغد وامها: يمه...يمه...انا انخطبت من سليمان..
ام مشاري: ايه وش فيه الولد..
ريم ابتسمت: موافقه..
ام مشاري: هاو فكري يمه ترى هذا زواج..
ريم: يمه قلت لكم وافقه...وبعدين انا كبيره صرت في اولى ثانوي..قلت لكم موافقه..
ام مشاري: ولو فكري..
ريم: ترى بتصل عليهم انا..قلت لكم وافقه..
ام مشاري قامت: رغد تفاهمي مع اختك تعبت افهم فيها.."وراحت"..
رغد: استحي على وجهك يا اللي ما تستحين..
ريم: وش فيها..على سنة الله ورسوله..وش فيكم معقدين...
رغد: الله يديم نعمة العقل على اصحابها بس..وراحت"
ريم: بروح اتصل على عنيد.......الوو عنيد الحقي علي..
العنود: خير وش صاير..
ريم: سليمان خطبني...
العنود: صدق متى؟؟
ريم: اليوم..وانا موافقه..
العنود: بالسرعه هذي...
ريم: خير البر عاجله..وبعدين خطبه مو شي...
العنود: الله يوفقك ويعين سليمان عليك..
ريم: فاتك هبلت في امي...."وكملت لها"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جاء سليمان وعمه وخطب رسمي..
ريم وهي تطل من الشباك ومعاها العنود..وعبير ما جات في البيت..
ريم: وااااااااي فديته شوفيه كاشخ..
العنود: أي والهف يهبل...
ريم لفت عليها: لا تطالعين لا اخفس عيونك..
العنود: لا ما طالعت بس اقز...
ريم: هذي اللي ودها تنكسر اليوم...
العنود: خلاص بغمض عيوني...
ريم: يكون احسن...

مشاري: احلى يا النسيب..
سليمان: الله يسلمك..
مشاري: احلى يا النسيب..
سليمان مره ثانيه: الله يسلمك..
مشاري: احلى يا....
سليمان قطعه: خلاص دريت..
مشاري: لا كنت بقول احلى يا الحبيب صرت نسيب...
سليمان: لااااا احلف بس...
مشاري: ترى اهون...
سليمان: لالا خلاص قلها لما تشبع...
مشاري: تبي تشوف العروس ولا ما يحتاج..
سليمان: والله براحتك..
مشاري: اجل ماله داعي..
ابو مشاري: مشاري قوم ناد اختك خليه يشوفها..
مشاري اخترع: ابشر طال عمرك..
سليمان: احسن تستاهل..
مشاري: هين والله لا انكد عليك..
سليمان: ترى بعلم..
ابو مشاري: مشاري وش فيك يله روح.
مشاري: طيب طيب ان شالله..
راح يدور ريم...
مشاري: يمه وين ريم..
ام مشاري: في الملحق..
مشاري: عروس في الملحق وش تسوي...
ام مشاري: ما ادري عنها روح شوفها..
مشاري: هالبنت بلوه..
راح يدورها شافها ناشبه في الشباك...
مشاري: خيــــــــر ...
ريم بغت تطيح بس تمسكت: بســـــم الله..مشاري هلاهلا ..والله وغلا..
مشاري: ممكن اعرف وش تسوين انتي والسوسه اللي معاك..
العنود: لو سمحت مالك دخل فيني..تدخل في اختك كيفك اما انا ما عليك مني..
ريم: وش تبي الحين انت...
مشاري: تعالي يبي يشوفك الرجال..
ريم: لالا مابي...
مشاري: ترى موصله معاي..تعالي احسن لك.
ريم: طيب...بروح اتعدل واجي..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
فــــــــــــي المجلس الثاني..
سليمان جالس ومتوتر ولا هو عارف وش يقول لها...
دخلت ريم ومعها مشاري..والعنود في الشباك اكيد..
ريم: السلام عليكم...
سليمان: وعليكم السلام..
جلست ريم وجلس مشاري..
سليمان ما يدري وش يقول: احم...وشلونك؟؟
ريم: الحمد لله بخير وانت وش اخبارك..؟
سليمان: تمام...
ريم رفعت راسها شافت سليمان مستحي : وكيف الاهل؟؟؟
سليمان وهو يفرك اصابعه ويصب عرق: والله الحمد لله بخير..
ريم حطت رجل على رجل: من جاي معاك..
مشاري: هيه هيه من الرجال انتي ولا وهو..؟؟
سليمان تفشل..وريم نزلت رجلها..
ريم: اكيد هو.....
مشاري: اقول يله خلص الوقت..ومافي شوفه الا بعد الملكه...
سليمان: الله..بعد الملكه بعد ثلاث سنين..
ريم تغمز له.:ما عليك منه...
مشاري: انتي يا اللي ما تختشين اطلعي بره..
ريم: زين زين لا تعصب.."وطلعت"
سليمان قام وهو مفتشل: احم احم..."وراح عند الرجال"
ريم اول ما طلعت...حصلت العنود ورمت نفسها في حضنها..
ريم: وااااااي يهبل ولا مستحي...
العنود: شفتك ياللي الحيا منزوع منك..
ريم: وش اسوي شفته مستحي قلت اجرئه شوي...
رغد جات: ها بشري وش صار..
ريم تسوي نفسها مستحيه: ما صار شي...
العنود مصدومه: نصابه..تسوي نفسها مستحيه ..ما شفتيها يا رغد قبل شوي ..كان قلتي شوي وتطب في حضن الرجال وعادي عندها...
رغد: لا تخافين ما صدقتها ادري ان الحيا من على جنب...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعـــــــــد اسبـــــــــــوع...
يوم الخميس الكل مجتمع في بيت ابو مشاري..
عبير: انتي متى عرسك..
رغد: والله ما ادري بالضبط..بس يمكن بعد اسبوعين..
الهنوف: وربي خايفه..وكل شوي أأجل اسبوع لحد ما مشاري عصب علي وبغى يجلدني..
فجر: وهو صادق طولتوها وهي قصيره..انا بسم االله علي يمكن شهرين بس وخلصت كل اموري.
عبير: وانتي يا نويف...
نوف: لا انا ماراح اتزوج الا بعد الثانويه..يعني بعد سنه..
عبير: اهاااا..
شجون: ما بقى الا انا وانتي والعنود عوانس..
مها: وانا معاكم..عبير دبرينا لازم نتزوج..
عبير بتفكير: والله انا حاولت بكل الوسائل..ما بقى شي ما سويته بس ما نفع..
ريم اللي قاعده ترسل لسليمان وجنبها العنود تساعدها: الشين شين لو كحل العين..
عبير: من الشين؟؟؟
ريم: انتي ليه في غيرك..
عبير راحت ومسكتها من رقبتها: وش قلتي من الشين؟؟
ريم وهي مخنوقه: فكيني زوجي يبيني..
عبير دفتها على ورا لحد ما طاحت: مالت عليك وعلى زوجك..
ريم قعدت وهي ماسكه رقبتها وتصارخ تغني: عانس يا عانس..عانس يا عانس..
عبير: ترى بقوم واحوس في بطنك..
مها: اعقلي عن صديقتي بالجامعه ولا خليت سليمان يهون...
ريم: مسكينه انتي وصديقتك...
العنود: ما عليك منها..تعالي بس ارسلي اللي قلت لك..
ريم تحمست: أي والله..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنـــــــد العـيـــــــــال..
سليمان يقرا المسجات ويضحك..
تركي: عسى ما شر يا الحبيب..
سليمان: هههه ريم يا حبي لها..خطيبتي عرفتها؟؟
تركي: قول ق واصدقك..<<يعني قسم..
سليمان..: و..<<يعني والله...
سليمان جاه مسج: هههههههههههههههههههههه..
كل العيال لفوا عليه..
مشاري:يا الاخ اللي هنا..ممكن نعرف وش سر هالابتسامه الناصعه..
سليمان يبي يرقع: احم احم..قاعد اقرى نكت..
تركي يبي يفضحه: نكت من ريــــ.....
حط سليمان ايده على فم تركي وكمل: من سعود...ههه..
ماجد: شكل الولد شارب شي..مو طبيعي..
فيصل: شكله..
طلال: عيال انا قررت قرار لا رجعة فيه...
الكل باهتمام: أيــــش؟؟
طلال: قررت اتزوج..
الكل انصدم: ايش؟؟
طلال: اتـــــــزوووووج..
مشاري: يعني انقهرت مني ولا غرت..
طلال: مسكين..تراك ماخذ في نفسك مقلب...
فيصل: من بتاخذ...
طلال: انا....بناسب........ماجد ان شالله..
ماجد مصدوم: وش قلت..
مشاري في حيره: العنود ولا عبير..
طلال:...لا عبير..
فيصل قام يسلم عليه يستهبل: احسن الله عزاك..اقصد مبروك..مبروك..
طلال: تقبل الله منا ومنك..
فواز: من جدك انت..
طلال: ايوه من جدي...
مشاري: انت مستوعب من بتاخذ..
طلال: ايه وش فيكم..
سليمان: خلوه على راحته..هو حرّ..
تركي: لا بس هم خايفين على حياته..
ماجد: اها عاد عن اختي لا تكلمون فيها...
طلال: ها وش قلت..
ماجد: هذا ابوها قدامك روح كلمه...
طلال قام: على بركة الله..
جلس جنب ابوه ويكلمه في اذنه..
ابو فواز: ايش.....لالا.....انت متاكد,..........اكيد....طيب خلاص....يا اخي قلت خلاص..
طلال: يله الحين...
ابو فواز: الله يفشلك..احم...ابو ماجد..
ابو ماجد: هـــلا..
ابو فواز: والله ما ادري وش اقول لك...بس مادام احنا مجتمعين كلنا..حبيت افاتحك في موضوع..
ابو ماجد: ســــم...امـــــر..
ابو فواز: ما يمر عليك ظالم..والله انا بصراحه ابي القرب منكم..
ابو ماجد: هذي الساعه المباركه والله...
ابو فواز: احنا نبي بنتكم...."توهق وهمس لطلال"..من هي؟
طلال همس له: عبير...
ابو فواز: نبي عبير لولدي طلال...
ابو ماجد: والله والنعم فيه رجال واخلاق..
ابو فواز: الله يسلمك..
ابو ماجد: انا من ناحيتي ما عندي مانع...بس من حقها ناخذ رايها...
ابو فواز: اكيد...اكيد...
طلال: لا تطولوا عاد..
نغزه ابو فواز في جنبه: خذوا راحكتم يا ابو ماجد....
طلال مسك جنبه: اااااي يبه وش فيك...
ابو فواز: يله تقلع هناك الله يفشلك..
طلال باس راس ابوه: الله يخليك لي..
ورجع للعيال...
طلال:تمت العمليه بنجاح..
مشاري: نقول مبروك..
ماجد: اول شي تعال اطلبها مني..وأوافق انا بعدين هي توافق..
طلال: تصدق لو انك ابوها ما خطبتها لو على رقبتي..
ماجد: وليه ان شالله..
طلال يمزح: ما تستاهل لا حشيمه ولا كرامه..
ماجد: احترم نفسك يا طليل احسن لك...
مشاري: وهذا انتوا انسباء تسوون كذا...
طلال: له الشرف انه يناسب طلال ولد ابو فواز..
فيصل: اقول اسكت انت وياه..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عنــــــد البنـــــــات...
جات ام ماجد تقول لعبير عن خطبتها بعد ما قال لها ماجد..
ام ماجد: عبير...تعالي ابيك في موضوع..
قامت ريم العنود قبلها: سمي...
ام ماجد: انا قلت عبير...
العنود: وانا اختها وش بغيتي..
ام ماجد: خلاص بقوله لكم كلكم...عبير اليوم انخطبتي...
عبير مطيره عيونها ولكل لف عليها...
ريم: مين اللي خطبها..
الكل يستنى الاسم من ممكن يكون..
ام ماجد: طلال ولد عمتك..
عبير وقفت من الصدمه: طــــــلال..
ام ماجد: ايه يمه....
عبير على طول لفت على العنود تبي تشوف ردة فعلها..
العنود كانت مبتسمه وفجأه اختفت هذي الابتسامه من على شفاهها ..هي عارفه انه طلال اكيد بيخطب عبير..بس ما تدري ليه تأثرت بهذا الشكل...
ام ماجد: والله وصرتي عروس يا عبير وافرح فيك..وانتوا يا بنات عقبالكم..وانتي يا فجر الله يسهل عليك ولادتك....
العنود تحاول تخفي مشاعرها: مبروك يا عبيروه السودانيه بتروحين وتخليني...
نوف: ما شالله من قبل شوي كانت عانس والحين عروس..
ريم ما زالت في هول الصدمه وخايفه على العنود...خايفه انها تنفجر بأي لحظه....
رغد: فكري زين يا عبوره..وترى طلال سيد الرجال....
الهنوف: ما شاالله ..جمال اهم شي..واخلاق وادب وعارفينه بعد..
عبير تحس ان الكلام مو لها..ما بعد استوعبت ان طلال خاطبها..يعني كان يحبها..وابتسمت للي وصلته....
العنود وقفت: انا.....انا بروح اشرب مويه...ريم تعالي معاي..
ريم: ان شالله..
وراحوا ....والبنات ما زالوا يتكلمون عن السالفه...
فجر: والله ماهو سهل ما قال لنا عن شي...
نوف: ولا حتى لمح للموضوع..
شجون: اجل ما بقى عوانس الا انا ومها...
مها: الحين بتدخل امي وتقول انخطبت...
والكل قعد يضحك..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
العنود في المطبخ ..تهف بأيدها على عيونها عشان ما تبكي....
ريم وهي تحاول تهدي العنود لانها تدري انها منهاره: العنود حبيبتي اهدي واذكري الله..وترى هذا الشي انتي اللي مختارته من البدايه...
العنود: ادري والله ادري ولحد الان انا عند كلمتي..بس احس بنار جوا قلبي تحرقني..احس وكأني جدار والكل يهدم فيني..وخايفه انهار بأي لحظه..ريم ترى انا مو العنود الاوليه..انا صرت ضعيفه..والله ما اتحمل اللي انا حبيته وحبني والمشكله انه حبني...يروح ويخطب اختي...والله صعب استوعب صعب...
ريم: العنود.. اذا انتي مقتنعه باللي سويته..فا كملي الي بديتيه واذا مانتي مقتنعه ترى بتتعبين واذا ودك تقولين شي قبل لا يفوت الاوان تكلمي يا العنود..
العنود بسرعه: لالا مستحيل اتكلم انسي..انا مقتنعه باللي سويته ولا كان ما سويته...
ريم: اجل حطي في بالك...انك سويتي شي عظيم وشي نبيل مو أي احد يسويه...انتي يا العنود وبكل صراحه..افتخر فيك وبشاهتمك وطيب اصلك..
العنود ابتسمت: ترى مو رايقه تمدحين فيني..
ريم ابتسمت لها: ليه تستحين...
العنود: لا ما استحي..بس ما احب يمدحني..
ريم تطالع العنود بحب بعدين رمت نفسها في حضنها: والله احبك يا بنت عمي...
العنود: ههههههه وانا بعد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بالليل راح الكل على بيته...وفي بيت ابو ماجد بالتحديد..
العنود قاعده في غرفتها...تقلب ماضيها وحاضرها ومستقبلها..وكيف كل شي ممكن يتغير في يوم وليله..امس كانت تحب طلال وما يحبها...اللي بعده طلال حبها..اللي بعده تركت طلال..واللي بعده طلال يخطب اختها...وشلون كل هذا يصير واي عقل ممكن يتحمل هذا المنطق او يفسره...
قطع عليها تفكيرها صوت الباب..
العنود: تفضل...
عبير طلت عليها من الفتحه: ممكن ادخل...
العنود ابتسمت: ايوه ممكن..
عبير دخلت وسكرت الباب وجلست على السرير..:وش تسوين...
العنود: افكر...
عبير: في ايش؟؟
العنود تستهبل: في حبك اللي اخذ عقلي...
عبير:مشكوره يا قلبي..
العنود: لا تصدقين عمرك..وش عندك جايه....
عبير محتاره كيف تبدا: بصراحه انا جايتك في موضوع ودي افاتحك فيه من زمان بس ماكان فيه وقت..والحين احس انه القوت المناسب...
العنود وهي خايفه من الموضوع: تكلمي..
عبير: انا يا العنود بصراحه ادري انك...شوفي بتقولين في البدايه اني انانيه واني واني واني..بس صدقيني يا العنود ما اقدر اسوي مثل اللي سويتيه..
العنود: وش تدرين عنه؟؟
عبير وهي خايفه من ردة فعل العنود: كنت ادري انك....انك تحبين طـــــــلال..
العنود انصدمت: كنتي تعرفين وشلون...؟؟
عبير: امم سمعتك وانتي تكلمين ريم وكنتي منفعله انتي وياها..
العنود مازلت مصدومه: ايوه ولما عرفتي وش سويتي..
عبير وهي تلعب في اظافرها: صدقيني يا العنود..اني زعلت انك ضحيتي به...حتى لو كان عشاني..بس في نفس الوقت كبرتي في عيني مليون مره..وحسيت نفسي اني صغيره قدامك..وماني عارفه كيف اجازيك مو عشانك تركتي طلال لي..لا لانك تركتيه عشاني...عشان خاطري ما تكسرين فيه...
العنود ابتسمت ابتسامه سخريه: عادي..ما سويت شي..
عبير: العنود...انا ما راح اوفق على طلال لحد ما انتي توافقين..لو ما اخذناه انا وياك..عادي راضيه باللي انتي تقررينه..
العنود: عبير احب اقول لك شي اوضحه لك..اني اكتشفت ان حبي لطلال وهم..فراغ عاطفي...لان قلب العنود مستحيل احد يدخله...عشان كذا وافقي عليه وما عليك مني..بعدين ليش تخلينه لغيرك..ترى طلال كل بنت تتمناه..وانتي تستاهلينه وهو يستاهلك..
عبير فرحت: صدق يا العنود انتي راضيه..
العنود: ترى اصدق عمري..
عبير ضمت العنود: والله لو الف الدنيا كلها ما راح القى وحده مثلك..
العنود: بشويش علي ..تراني حساسه...
عبير باست العنود: الله يخليك لي ا نشا الله ولا يحرمني منك يا الغاليه..
العنود: يله روحي لغرفتك ابي انام...
عبير: تصبحين على خير..
واول ما طلعت عبير...العنود رمت نفسها على السرير..وبكت وبكت وطلعت كل اللي في قلبها..ودعت كل خيوط الامل وهي مقتنعه باللي سوته وارضيه ميه بالميه..كذا الحياه علمتها ان مو كل شي نبيه ممكن يتحقق ومو كل شي حاولنا الوصول له نوصل له..العنود حاولت وحاولت وحاولت ووصلت لكن ما امداها تتهنى في نجاحها لان القدر يحب يلعب في قلوب البشر..القدر لعبته صعبه وما تنفهم..القدر شي مستحيل الانسان يتوقع حصوله..لانه كله في علم الغيب...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في ارض بعيده عن الكل...بعيده عن الاهل والاصدقاء والاحباب..في الغربه والوحده وعالم من الحزن..يتوسطه وليد...
وليد يمشي في شوارع عاصمة كندا اوتاوا..تحت المطر بدون مظله..راح يدرس عسى الدراسه تلهيه عن الي خذت قلبه وفكره لكنه اكتشف ان هي الوحيده المسيطره عليه...يمشي ويطالع اللي حوله...اشكال غربيه..ناس مختلفه..اطباع عجيبه..كيف بعيش وسط هالناس..واخيرا وصل للباب العماره اللي ساكن فيها ودخل..طلع اللفت للدور الثالث..طلّع مفتاح شقته وفتح الباب ودخل..
راح سيده يغير ملابسه المبلله ويتروش ويرتااااح...وبعد هذا كله صلح له كوب كوفي...وجلس على كنبه في الصاله..يفكر كيف يتخطى هذي المرحله اللي عايشها..لازم يكمل حياته ويبداها من جديد.. بس بأسلوب ثاني..فكر.....فكر...ووصل لحل..انه لازم يعيش بقلب من حديد..ويرجع وليد الاول بقوته ووليد الثاني بقسوته...وقرر يقسى على نفسه وعلى الناس..وعلى الكل..وان هذا الحل الوحيد والمناسب لمثل هذي الحاله وهذي العيشه..<<يا ترى بيقدر..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في الرياض ..خصوصا في بيوت ابطالنا الدنيا مختبصه ..بكره زواج رغد وتركي..والهنوف ومشاري...
ريم ورغد حاضنين بعض ويبكون...
ريم وهي تشاهق: والله بشتاق لك يا رغد...وشلون اكمل حياتي بدونك..
رغد تشاهق اكثر منها: خلاص والله قطعتي قلبي..
ريم تكمل: والله البيت بدونك بيظلم...مين بيكلمني..ومع مين بسولف..ومين راح اغثه بلقافتي..
رغد: حرام عليك والله عذبتيني..ترى بهون..
ريم بعدت عنها: لالا خلاص..بس والله والله اني بيضيع بدونك..
جات ام مشاري: وش فيكم..
ريم: يمه رغد بتروح وتخلينا..
ام مشاري دمعت عيونها: تعالي رغد قلبي في حضن امك يا بعد قلبي..
رغد راحت ركض لحضن امها: يمه والله عورتوا قلبي..
ام مشاري: والله بفقد الغاليه رغد..ودلوعتي رغد..والكبيره رغد .والعاقله رغد..واللي اعتمد عليها..
ريم سكتت وطيرت عيونها: لا والله وش بقى لي..
ام مشاري:انتي مثلها..بس هي بتروح وتخليني...
رغد: ترى بهون..خلاص مابي اتزوج ابي اقعد معاكم...
ام مشاري مسحت دموعها: بلا هبال...الحين انتي عروس..وحافظي على بيت زوجك يمه..وطيعيه.."وقعدت تنصح فيها وريم قاطه في السالفه"
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف في بيتهم مسويه نون وما يعلمون..خايفه وتبكي وصارت تنتفض من الخوف..
ام تركي: خلاص يمه الهنوف اهدي شوي..والله مو لهدرجه يخوف,,
الهنوف: لا يمه...انا خايفه..خايفه اروح اسكن بروحي مع واحد ما اعرفه صعبه والله صعبه..
ام تركي: يا ربي وش يفهمها هذي..
جاء تركي: خير وش صاير..
ام تركي: هنوفتي خايفه وما ادري وش فيها...
تركي: اتركي عنك دلع البنات...ترى مشاري ما يحب هالدلع..
الهنوف سكتت: صدق!!
ام تركي: يمه منكم يا هالبنات...
الهنوف ضحكت من بين دموعها: يمه وش اسوي؟؟؟
ام تركي قعدت تهدي في بنتها وتقرا عليها وتنصحها..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جاء اليوم المنتظر..يوم الزواج...الكل مستعد بكل الترتيبات اللازمه..القاعه جاهزه..كانت بلونين الوردي والسماوي..نص القاعه وردي والنص الثاني سماوي..والطاولات نفس الشي..والكوشه كمان..الكوشه عباره عن قوقعتين كبيرتين وكل وحده تحمل كرسيين..تعبيرا عن العرايس لانهم اكيد بيكنون مثل اللولو..غالي وثمين وفي نفس الوقت جذاب وحلو,,
في غرفة العروستين..رغد ماسكه ايد الهنوف..
رغد: الهنوف.. قلبي بيوقف من كثر ما يدق..
الهنوف: وانا اكثر منك,...بس لا تخليني ابكي الحين...
دخلت ريم: هاي..
كانت لابسه فستان فوشي واسود حرير..توب من عند الصدر وملفوف على صدرها وخصرها..ومخصر بالمره..وبعدين يوسع من عند نهاية الخصر وطويل..وكم واحد موديل فراشه..وحاطه شدوا فوشي واسود...طالعه غير هالمره..
رغد والهنوف: هاي...
ريم: الهنوف خصلتي ميك اب.,.
الهنوف: ايوه لسه مخلصه..
ريم: رغد متى بتبدين..؟
رغد: بعد شوي...وين البنات...
ريم: في الطريق...مشا الله يهبل مكياجك يا هنيف طالعه قمر..
الهنوف: الله يسلمك..
ريم: ما اقول الا الله يعينك يا اخوي يا مشاري..بيذوب في مكانه المسكين..
الهنوف استحت: خلاص عاد..
ريم: هههه طيب بروح واجي..
طلعت تكلم سليمان..
سليمان: هلا والله وغلا بهالصوت..
ريم: اهلين..كيفك وش اخبارك...
سليمان: من اسمع صوتك ادري اني بخير..
ريم: ههههه الله يسلمك..الحين وينك وش تسوي...
سليمان: اضبط المعرس محتاس...
ريم: الله الله بزوج اختي...
سليمان بخبث: وزوجك..
ريم: زوجي في عيوني..
جات العنود وعبير اللي توهم واصلين وسكرت من سليمان....
العنود مصدومه:رويم..هذي انتي...
ريم تلف على نفسها: وش رايكم فيني..
عبير: بصراحه محلوه ومتغيره..
ريم: ايه الحين انا عروس..
العنود: فستانك شي خطير..
ريم: هذا ايلي صعب مو حيا الله..
عبير: لا بسم الهع عليك كأنك اميره..
ريم بدلع ماسخ: ترى استحي..
العنود: اقول روحي فيذاك لا اطيرك..لا تقعدين تلوعين كبدي..اقول وين العرايس خلوني اهبل فيهم...
ريم: فوق...بس بشويش عليهم..
عبير: هم على جريف؟؟؟
ريم: قولي لهم بس لا..على طول يبكون..
عبير: اجل خلوني اوسع صدري..
ريم: وهذا زواجك بعد ثلاث اسابيع وهذي حركاتك..
عبير: خليني اوسع صدري بس..
بعدها جات نوف وفجر بكرشتها ولين..
نوف: وش هالزين كله..
ريم: الله يسلمك..حتى انتي طالعه تهبلين قبل لا تفصخين العبايه..
فجر: هلا والله وغلا بحرم سليمان..
ريم ابتسمت: هلا فيك..وانتي ما بعد ولدتي..
فجر: اسكتي بس..امس فيصل هزئني يقول شكل الولد بيطلع له اسنان وما بعد طلع..
ريم: هههههه حلوه ..صادق طولتيها..
فجر: ليه هو كيفي..يعني كفايه متحمله هالكرش اللي قدامي متر..وغير المرافس والالم..خليها على الله..
ريم: تبين نصيحتي..ارقصي اليوم لحد ما تدوخين وصدقيني على طول غرفة الولاده..
فجر: بسم الله علي اخاف اموت بس...لان نصايحك دايم انتحاريه..
ريم: كيفك اجل..ليون مرت اخوي تعالي سلمي علي..
لين: هلا ...مشعل وينه..
ريم: اكيد عند الرجال..
لين: يعني ما راح يشوف كشختي..
ريم: بسم الله عليك كانك عروسه ...لا انا بخليه يشوفك..زين كذا!
لين مستغربه: اول مره تسوينها...
ريم عصبت: اقول انقلعي عن وجهي وعناد فيك ما راح تشوفين مشعل...
لين: اصلا مو على كيفك.."وراحت"
ريم: هين اوريك..."شافت شجون من بعيد"
شجون تصفر: يا هوووووه وش هالحلا كله..ما بقيتي لنا شي..
ريم: يالله المعجبين اليوم ذبحوني...
شجون تقرص خدها: بسم الله عليك..
ريم تتطالع شجون: والله انتي اللي تهبلين وش مسويه بنفسك..
شجون: لا يفوتك اللي مسويه لي لبناني....
ريم: كذااااااااابه..
شجون: والله..بس لا تعلمين احد..
ريم: عشان كذا طالعه زينه ولا انتي شينه...
شجون: مسكينه ما راح ارد عليك..وين العروس خليني ابارك لها....
ريم: فوق روحي لها..
جات مها ونجلاء..
مها: هلا هلا بمرت اخوي القمر..
ريم استحت: اهلين...
نجلاء: اشهد ان اخوي عرف يختار..
ريم: الله يسلمك..
مها تهمس لها: اشك ان سليمان بيخلي الزواج بكره..
ريم ضربتها: اقول روحي ارتاحي هناك احسن...نجلاء تفضلي..
نجلاء: زاد فضلك...
مها: وين العروستين..؟؟
ريم: شكلي بعلق لوحه...شوفيهم فوق...
مها: طيب انا رايحه..
وخلال ساعات اجتمعت الناس والقاعه امتلت..وصار وقت الزفه..
الهنوف: رغد خلي زفتك الاولى..
رغد: ما علي منك احنا متفقين انك انتي الاولى..
ريم: اخلصوا وحده منكم تستعد...مين هي.؟؟
الهنوف: خلاص انا..
ريم: زين بروح اكلم المسئول عن الزفه..
البنات كلهم تحت...
الهنوف وقفت عند البوابه بفستانها الؤلؤي..ما كان كبير بالمره ..حجمه معقول..كان من فوق لاف حول القبه..وفيه موجه من اللون الوردي..
وانفتح الباب وبدت دقات قلبها تزود مع ارتفاع الموسيقى..اول شي كان مقطع اغنيه اهداء من مشاري..وبعدها قصيده فيها وفي مشاري..لحد ما وصلت للكوشه وجلست في القوقعه الورديه....بعد دقايق..دخل مشاري مع ابوه ومشعل وابو تركي بس...وانزفوا على اغنيه سريعه ووصل لعند الهنوف..
الهنوف وقفت لما وصل ومشاري اللي سلم عليها وباسها من جبينها وهمس لها مبروك..وهي نفس الشي باركت له..وبدا الناس يباركون لهم وبعدها بدا شوط البنات وانواع الردح وخصوصا ريم ما قصرت من كثر الردح...وكل العيون عليهم..
وطلع ابو تركي ابو مشاري ومشعل..
رغد مستعده عند نفس الباب..وهي خايفه وميته رعب...فستانها ابيض..توب من عند الصدر ومن تحت الصدر شريط كرستالات بعدين مخصر لحد نهاية الخصر ويكبر بحجم معقول...
انفتحت البوابه..كل الاعين عليها..جمالها الصارخ والناعم في نفس الوقت طغى على المكان..الكل يسمي عليها ويدعي لها بالتوفيق..بدت تتحرك على صوت دق بيانوا رومنسي وهادي...بعدين قصيده فيها وفي تركي...واخيرا جلست على الكرسي..ودخل بعدها موكب تركي كان معه ابوه وابو مشاري..وعلى نغمه سريعه بعد..وجلس جنب رغد ومسك ايدها وباسها..
تركي: مبروك.
رغد: الله يبارك فيك..
تركي: ودي اسوي حركه بس اخاف تنحرجين..
رغد توها بتقول لا..الا تركي باسها مع خدها اليمين واليسار..وقدام الكل وتحت تصوير المصوره...رغد دوروها ما تلاقونها..
تركي ابتسم: ما قدرت اصبر..
رغد غمضت عيونها خلاص تبي تطلع من هالمكان بسرعه..ورقصوا البنات للمره الثانيه عشان رغد..
وبعد خمس دقايق من التبريكات والكلام والسلام...قام مشاري ومعاه الهنوف...ونزلوا من الكوشه..ووراهم تركي ورغد..وطلعوا على اغنيه سريعه من الطقاقه والطقاق"الفنان"
وراح كل واحد مع عروسته لغرفة التصوير..وانتوا اعرف بالمصورات وحركاتهم.
العنود: ما شالله عليهم كأنهم صدق لولو..
ريم وهي تمسح دمعتها: وانتي الصادقه..يا الله بفقد اخوي واختي وصديقة اختي في يوم واحد...
لعنود: هونيها وتهون يا بنت..وبعدين انا عندك وبنام عندكم طول شهر العسل وش بعد..
ريم: تسليمن يا عمري..
العنود: الا وين راح يسافرون..؟؟
ريم: بيرحون جزر المالديف..
العنود: الله يهنيهم..
قطع عليهم صوت موبايل ريم..
ريم بصوت عالي: الووو..
سليمان يصارخ مثلها: هلا وينك..
ريم: انا في القاعه..
سليمان: اطلعي ما اسمع...
ريم: طيب بأطلع واتصل عليك..
طلعت ريم وعيونها على موبايلها..
سليمان بهدوء: وانا كل ما اشوفك الا الموبايل بأيدك..
ريم اخترعت: سليمان..
سليمان ابتسم: ايه وش فيك؟؟
ريم: ما قلت لي انك بتشوفني..
سليمان: زوجتي بكيفي..."وصار يطالعها من فوق لتحت بأنبهار"..رورو اليوم طالعه ملاك..القمر بنفسه..
ريم نزلت عيونها: عيونك الحلوه..
سليمان مسك أيدها بحنان: ريم صدقيني حبك يكبر في قلبي يوم عن يوم..
ريم: وانا بعد..كل يوم اكتشف فيك شي واحبك اكثر واكثر..
سليمان باسها من خدها: انت اليوم قمري انا..
وسمعوا غنيه لها صداها داخل القاعه..
صدفه و من بين كل الناس علقني
من يوم شفته وعيني جات في عينه
حسيت شي في عيونه حيل يجذبني
لما ابتسم بانت بوجهي تلاوينه

ريم: تصدق اذا قلت انك انت احلى صدفه بحياتي كلها..
سليمان: وتصدقين اني اذا قلت لك انك انتي احلى شي بحياتي..
وختموها بقبله حاره وصادقه تعبر عن حبهم وعشقهم لبعض...
سلم علي وجلس جمبي وكلمني
كل الحواجز تلاشت بيني و بينه
اخذ ايديني بايديه وقام يوصفني
ولا تمنيت ايدي تترك ايدينه

قالي كلام بصراحه حلو دوخني
ماقد سمعت بحلاته اه يازينه
معاه احس الأغاني عنه وعني
واجمل اغاني الغزل شعري وتلحينه

@@@@@@@@@@@@@@@@@@@@@@@@@@@@@@@@@@@@@@@@@@@@@@@@@@



الجـــــــــــــــزء الـــواحــــد والأربعـــــــــــون..{والأخيــــر}
""الفصــــــــــــــــــــل الثـــــــــــــــــــــاني""

بعــــــــــــــــــــد ثـــــــــــلاث سنيـــــــــن..
اجازة الصيف بدت ما صار لها اسبوع..والكل مجتمع في بيت ابو ماجد..
الكل جالس في الصاله...البنات في الصاله الاولى..والحريم في الصاله الثانيه ..وكلها مفتوحه على بعض...
رغد: رويم متى نسبتك..
ريم: تكفين فكيني منها...ولا تضيقين صدري...
العنود: يله بسرعه...تعالي معي في الجامعه والله فله..
ريم: مثل ايام الثانوي لما كنا مع بعض..
العنود: واحلى..ولا كلنا قسم واحد ادارة اعمال عشان نكون في نفس المباني..وبنطلع ولا احلى...
عبيروهي تلبس بنتها ريوف سندلها: كان نسمع بأنيهار في الجامعه والسبه انتي وياها..
فجر بكرشتها تصارخ: جنااااااا..يامال الوجع ان شا الله تعالي اغسلك..كم مره قايله لك لا تاكلين شوكلاته شوفي وسختي نفسك..
جنا اللي عمرها 3 سنين: ما ما..انا اسفه..
فجر: وين اخوك سبيدر مان..
جنا: ريان يلعب برا..
لين كبرت وتغيرت مره واكيد احلوت: فجر هاتيها بروح اغسلها عنك..
فجر: تسلمين يا قلبي
نوف جالسه بكرشها الصغير: بنات تتوقعون بأجيب بنت ولا ولد..
مها متزوجه من واحد يقرب لها من بعيد بس ما حملت: انا ودي بصراحه بنت وتطلع تشبه امها..
شجون لسه متزوجه واحد من ربع فيصل في الاجازه اللي بين الفصلين: وانا بعد ابيها بنت..
رغد: وين بنتي رهف..؟
ريم: المدلعه رهيف شايفتها تناقز...""تنطط""......هناك..
العنود: رغد بصراحه انتي مدلعه بنتك بزياده..
رغد: بنتي قلبي اكيد بدلعها..
جات رهف من ورى ريم وتعلقت في رقبتها: حاله حاله سيليني..."خاله خاله شيليني"
ريم: بعدي عني لا ارفسك هناك..
رهف: حالتي انا احبك..
ريم لفت عليها: وانا احبك بس وانتي بعيده..وانتي امسكيها عني"ورمتها على رغد"
رغد: بشويش على بنتي تراها رقيقه..
العنود: اكيد ..مين امها ومين عمتها ..
جات الهنوف وولدها فارس: وش فيها عمتها وش تحشون فيني..
رغد: يقولون بنتي رقيقه على عمتها..
الهنوف: اكيد..ولا بعد مرت ولدي فارس اكيد بتصير رقيقه..
ريم: حضانه كل وحده جايه ومعها توابعها..
العنود: تصدقين راسي صدع تقولين في ملاهي...
عبير: بسم الله علينا...


الحريم يطالعون بناتهم..
ام مشاري: ما شالله بناتنا كبروا وصاروا امهات..
ام فيصل: والمشكله صرنا عجايز..
ام ماجد: الله يتمم علينا فرحتنا..
ام سليمان: وتبقى لنا ايامينا هذي..ولا ننحرم منها..
ام فواز: امين...
بدور: وتنعاد علينا كل سنه..
الكل: امين...
وبينما الكل يسولف وصراخ وازعاج وضحك وهواش...
سمعوا صوت الصاله ينفتح...يمكن في البدايه ما اهتموا للشخص...فتح الباب..دخل انصدم ما توقع ان البيت بالشكل هذا مليان..
دخل وسكر الباب..طالع جهة الحريم..الحريم ما تغيروا..حس انه تركهم فتره طويله..طالع جهة البنات لاحظ ان البزارين مالين المكان..وبينما هو يطالع..حس ان في شي تعلق برجله..حط شنطة السفر على جنب..كان لابس بدله رسميه..قميص ابيض فيه ربطة عنق سوداء..وعليها جاكيت اسود فخم..وبنطلون اسود..طالع تحت حصلها بنت صغيره..مثل القمر...
رهف: بابا..سيليني..
طالع ملامحها..ملامحها ماهي غريبه عليه..العيون العسليه هذي يعرفها...الشعر المايل للشقار يعرفه..الشفايف الصغار كمان يعرفها..البنت هذي تذكره بوحده او نسخه منها...تذكره بحب تقريبا نساه..وقدر يتعداه..نزل وطبع بوسه على خدها...
قامت عبير بتروح المطبخ...شافت رجال واقف عند بابهم ويبوس بنوته..
عبيرطاح اللي كان بيدها : وليــــــــــد..
الكل سمع الكلمه وما استوعب...الكل لف للجهه اللي تطالعها عبير....
وليد بصوت واثق: احم...السلام عليكم..
ام ماجد كان في ايدها فنجان قهوه طاح منها": ولدي وليد..
وراحت له ركض...
العنود وقفت تبي تستوعب..ما حست بنفسها الا رايحه لجهته لا ارادي..
ام ماجد وهي تضم ولدها وبأقوى حيلها والدموع تنهمر على خدها: ليه يمه رحت وتركتني ليه...
وليد يبوس راس امه وايدها وضمها ولكن فيه نوع من الجمود: هلا يمه وشلونك عساك بخير..
ام ماجد: انا بشوفتك بخير يمه...
عبير وهي تبكي: وليد الحمد لله على السلامه...
ورمت نفسها في حضنه بعد ما بعدت امها...
وليد وهو يطبطب عليها: االله يسلمك..وشلونك وشلون عيالك..
عبير: انا زعلانه منك ما حضرت زواجي ولا عيالي شافوك...
وليد بنص ابتسامه: وهذا انا جيت..
العنود وهي تبكي: خلاص عاد وخري...
وليد اشتاق لهم بس كل هذا ما بين..
العنود ضمت وليد: الحمد لله على سلامتك يا الغالي..اشتقت لك يا الغثه..
وليد: الله يسلمك...."وبعدين رجع يطالع البنت"...من هذ بنته الاموره..
عبير وقف لسانها ما تقدر تقولها...ام ماجد ما ودها تخسر ولدها من جديد..العنود اكيد عاجزه عن نطق الاسم..
رهف بكل ببرائه: انا بنت امي رغد...انت مين؟؟
وليد مع انه حاس انها بنتها...بس حس بكهرباء بجسمه لما سمع اسمها..ولا من لسان بنتها..
الثلاثه كانت متقلبه وجيهم..
ام ماجد تغير الموضوع: وليد تعال يمه سلم على عمتك وخلاتك..
وليد اللي وجه طغى عليه الجمود اكثر: ان شالله..
سلم على الحريم ببرود وجمود..مثل ما تعود..عايش حياته بدون ملامح..كل شي ما يأثر فيه لاحزن..لا فرح...لا حب..لا كره..ولا شي ممكن يحرك الجمود هذا..
بعدها جلس شوي وقبل لا يطلع جاوا البنات بيسلمون عليه..
ريم تصافحه: الحمد لله على سلامتك يا ولدعمي..
وليد: الله يسلمك..
نوف: تو ما نورت الرياض..
وليد: منوره بأهلها..
فجر: الحمد لله على سلامتك..وسلم على جنا وريان...
وليد: الله يسلمك.."وبوس عيالها"
عبير: ريوف تعالي سلمي على عمو..
وليد سلم عليها وباسها..
شجون: الحمد لله على سلامتك يا وليد..
وليد: الله يسلمك..
الهنوف: الحمد لله على سلامتك..وهذا فارس ولد مشاري..
وليد: هلا بالشيخ .."وباسه"
مها: الحمد لله على سلامتك..
وليد: الله يسلمك...."رفع عينه على اللي بعدها واخر وحده"
رغد وهي مرتبكه وبصوت مبحوح: الحمد لله على سلامتك يا ولد عمي...
وليد ببرود: الله يسلمك...
رغد طالعت في عينه...تدور شي مفقود فيها..اول كان في عيونه لمعه لما كان يطالعها..كان فيها بسمه فيها حب...دورتها ما حصلتها..اكتشفت وعرفت انها خلاص صارت من الماضي عند وليد..
جات رهف وتعلقت برجل ريم: حاله حاله..
ريم: اقول انقلعي عن وجهي احسن لك..رغيد وخري بنتك عني...
رغد راحت لها: بشويش عليها...
رهف بتبكي رواحت عند شخص مفروض ما تروح له: بابا..بابا..."وتهزه"
وليد وقف شعر راسه من هالكلمه...جد مفروض تنقال له الكلمه هذي..مفروض البنت هذي تكون بنته من رغد...مفروض رغد زوجته..حاول يبعد ها الافكار من راسه..خلاص هو تعدى كل هذا..شال رهف وحطها على رجلها..
وليد بحنان: عيون بابا...
رغد وجهها تلون بكل لون...بلعت ريقها..ما تخليت هالموقف بيحصل لها...راحت تدارك الموضوع..
رغد: رهوفه قلبي تعالي عند ماما..
رهف تعلقت برقبه وليد: لا انا ابي بابا...
رغد من بين اسنانها: رهوف تعالي هذا مو بابا...
رهف تطالع وليد بكل برائه وتطالع عيونه: بس هذا مثل بابا..
وليد تغيرت ملامحه للعصبيه...
العنود حست انها لو ما تنقذ الموقف يمكن يحصل كارثه..راحت وشالت رهف بالقوه وودتها لرغد..
العنود: تكفين فكينا من المشاكل...
رغد اخذت بنتها اللي تبكي واختفت عن الانظار..
قام وليد من مكانه: انا بروح عند الر جال....باالاذن...
طلع واخذ نفس استعداد لمواجهة الكل...من تركي لمشاري للعيال...
دخل مع باب الخيمه: الســــــلام عليكم..
كانت الخيمه مليانه اصوات ضحك وسوالف,..وفجأه عم السكون على المكان للحظات...
وليد يطالعهم..هم نفسهم ما تغيروا...
فز ابو ماجد: وليد!!!...الحمد لله على السلامه....متى جيت؟؟؟
راح وليد وباس راس ابوه وحضنه بس..بدون هذيك المشاعر الجياشه...
ابو ماجد ودموعه تجمعت: الحمد لله على سلامتك....الحمد لله..
وسلموا عليه الرجال...
لف على جهة العيال...وعلى طول طار له ماجد..
ماجد يحضن اخوه بحراره: اشتقت لك يا اخوي....اشتقت لسندي...الحمد لله على سلامتك..
وليد: الله يسلمك..
فواز: هلا هلا بالشيخ"وضمه" الحمد لله عالسلامه..
وليد: الله يسلمك...
طلال: انا زعلان منك ما حضرت عرس اختك وولد عمتك...
وليد: صدقني ارحم لك..لاني ما راح اوفق...
طلال: اجل اشوا انك ما حضرت...
فيصل: هلا والله بالوليد...تو ما نورت الرياض..
وليد: منوره بأهلها...
سليمان: هلا بأخوي الوليد..
وليد: هلا فيك..."وبعدين طالع مشاري"...يعني ما ودك تسلم...
مشاري ابتسم: هلا والله بولد عمي...
وليد:هلا فيك يا ولد العم...
مشعل كبر وتغير واكيد صار احلى واحلى:هلا والله بالوليد الحمد لها على سلامتك..
وليد: هلاااااا مشيعل والله صرت طويل..
محمد: هلا هلا وليد الحمد لله على سلامتك يا الغالي..
وليد: هلا فيك وحتى انت صرت طويل وعريض والله وكبرتوا...
جاء تركي بيضم وليد....وليد صده ومد ايده: الله يسلمك..
تركي انقهر: ابرك..
العيال كلهم تجمدوا من حركة وليد..توقعوا ان خلاص نسى اللي راح وبترجع المياه الى مجاريها بس شكل الحرب توها تبدى....
وليد بأحتقار: ما انزل نفس اكثر من كذا....زين سلمت عليك..
تركي والدم تجمع الدم بوجهه ووده يضربه...بس اللي ماسكه انه في بيتهم : اصلا لك الشرف اذا سلمت عليك...بس انت مانت بكفو لا حشيمه ولا كرامه...
وليد جلس على الكنب وحط رجل على رجل وطنش تركي: عيال اجلسوا..تعالوا سولفوا وش صار من رحت...
جلسوا العيال وقعدوا يسولفون..بس ما بلعوا حركة وليد..

تركي ما طول على طول طلع...وبعد ربع ساعه لحقه سليمان...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في اخر السهره....
فجر رابطه راسها من الصداع: والله هالبزارين هبلوا فيني...
ريم: واحد قال لك صيري قطوه وكل سنه واحد...
فجر: واللي يرحم والديك اسكتي...ليه هو بيكفي..فيصل يقول يبي يكثر نسله...
العنود: على حسابك يا الغبيه...
عبير: متى بتولدين...؟
فجر: والله ما ادري...بس قريب وتسمعون برائد طلع للدنيا...
نوف: الله يسهل على الجميع....
رغد: عاد انتي بسم الله عليك اللي يشوفك بالشهر الا ول مو السادس...
نوف: نواف يقول اشك انك حامل وان هذا كرش...لانه ما كبر...
البنات ماتوا ضحك...
العنود: مافي مثل عبير يومها حامل...والله توقعت بتجيب دب مو طفل...
عبير: انقعلي بس...تصدقين عاد..طلال دايما يهزئني اذا قربت منه..يقول ابعدي في بينا حواجز...
ريم: احسن تستاهلين..
رغد: مافي مثلي بسم الله علي حل وسط....
العنود: مسكينه...اللي يشوفك..يقول كرشها اكبر منها..
رغد: مسكينه هذي انتي...
شجون: وش تتوقعون كرشتي...
فجر: اتوقع ولاده على طول بدون حمل...
والكل فقع ضحك..
مها: وانا؟؟
العنود: انتي بتولدين واحد والثاني مجانا ههههههههههه..
والكل مات ضحك...
رغد: خلاص خلاص بطني....ترى بولد عليكم الحين...
ريم: عاد الدكتوره ريم بتولدك..
العنود: كان الولد هج ورجع كرشة امه ارحم له...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعد اسبوع على الاحداث....
ام ماجد: وليد يمه..الى متى وانت على هالحال..
وليد: وش فيني؟؟؟
ام ماجد: ابيك تتزوج واشوف عيالك....
وليد: انتي خلصي موضوع ماجد بعدين انا...
ام ماجد: ماجد خالص ما بقى الا العرس...وانت خلني ادور لك بنت الحلال..
وليد مل من هالسالفه كل يوم امه تفاتحه بالموضوع: خلاص سوي اللي تبينه يمه...
ام ماجد: ابشر بالبنت اللي تقول للقمر ابعد وتجلس مكانه...
وليد: هذي باربي مو بنت..
ام ماجد: وتشوف وتقول امي ما قالت...
وليد: نشوف..
وطلع من البيت...
وليد: صدق ليش ما اتزوج واعيش حياتي...على الاقل في احد يهتم فيني..ومو لازم حب وخرابيط...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعد شهر......بكره زواج ريم وسليمان...زواج الحب العظيم...والعشق الكبير...
ريم مبسوطه: بكره انا وسلوم مع بعض ماني مصدقه...
رغد: بسم الله عليك..انا اتذكر يوم زواجي طقتني ام اركب انتافض وانتي ما شالله عليك..ترقصين وتستهبلين...
ريم: خايفه ومتوتره...بس بدون مبالغه يعني عادي...
رغد: الله يتمم عليك..
اتصلت العنود..
العنود: هلا ببنت عمي اللي بكره بتتزوج وتخليني...
ريم: عنوده تكفين لا تضيقين صدري...
العنود: لا والله مبسوطه لك..وبعدين بكره بفلها مع العجايز بدونك...
ريم خنقتها العبره: والله كانت ايام حلوه...
العنود: تصدقين العجايز حفظوني من كثر الزوجات وعرفوا اني نصابه...بس بكره بدور غيرهم من اهل سليمان..
ريم: خلي حمولتي على جنب..
العنود: سليمان وقلنا معليش..حتى اهله ما نتكلم فيهم..
ريم: هذولي من ريحة الغالي...
العنود: الله يوفقك بس..
ريم: امين...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اليوم زواج ريم وسليمان المنتظر...الكل يستنى هالزواج الاسطوري...كان مجهز بأفخم التجهيزات..
كان كل شي على شكل عصري قديم..كأنه ايام الروم القدماء..الكراسي غريبه الشكل بزخارفها..وطاولتها بعد غريبه بنقوشها..الجدران كانت الوانها غريبه والروسومات اللي عليها اغرب...
الكوشه وكأنها كرسي ملك الروم من ناحية الحجم والنقوش والزخارف..كل شي يدل على ذاك العصر..ايام الروم..
البنات اتبعوا نفس الاسلوب..فسانتيهم موديل الستينات مع التسريحات..والعروس نفس الشي...
ريم لابسه فستانها الا بيض الكبير..اكمام طويله..ومن عند الكتف كان منتفخ شوي..وبعدين فتحتة الصدر دائريه ومخصر على جسمها بعدين يكبر بالمررره..صحيح غريب لكنه روعه تحفه فنيه...وكأنها اميرات ذاك العصر..ولابسه جونتي دانتيل..ومسويه شعرها "ويف" يناسب ذاك العصر.. والطرحه حقتها نفس الشي من الدانتيل ونازله على وجهها لحد رقبتها..
رغد: بسم الله عليك الرحمن الرحيم...صوره وربي كأنك لوحه لفنان كبير..يمكن اللي راسمك بيكاسوا..
ريم ابتسمت: تسلمين..حتى انتي يا ام كرش...
رغد: والله ضايق صدري..كان ودي البس فستان سنع..
ريم: تهبلين بكل حالاتك..
وجاوا البنات وسلموا عليها وجلسوا عندها...
العنود: رويم..حسبي الله على بليسك غطيتي علينا...
ريم: انا العروس لازم اكون حلوه..
عبير: انتي احلى عروس..
نوف: بسم الله عليك...
شجون: بنت خالتي..حطيني جنبك عشان يقولون تقرب لها...
ريم رفعت خشمها: يا ريبه يحبون يتلزقون في الحلوين..ترى انا ما اعطي احد وجه..
الهنوف: ترى هذي تصدق بسرعه..هيه تراني احلى منك...
ريم: روحي هناك تكفين..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
عند الرجال...
سليمان: اقول لك رجولي ما تشيلني ادخل عند الحريم...
تركي: والها النكبه..خلك رجال..تراها خمس دقايق وتطلع...
سليمان: ولو خايف..
تركي: كل الزوجات تدخل وتترقص وش معنى اليوم...
سليمان: اليوم انا معرس وابتزوج ريم قلبي...
مشاري: وش فيه النسيب؟
تركي ينعم صوته: خاااايف..
مشاري: ترى ريم اختي ما خافت كثرك امس ترقص وتستهبل وتطاق العالم حتى ولدي ما سلم منها...
سليمان تفشل: احم...اقول متى الزفه...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
جاء وقت الزفه..ريم جاهزه ومستعده..اخذت نفس وفتحوا لها البوابه...تحركت على موسيقى بعد من ذاك العصر..موسيقى صاخبه وفيها دقة رعب..نزلت على نغمتها والعيون عليها..بنت غريبه بفستانها وعجيبه بمكياجها..جذابه بجمالها..وساحره كلها على بعضها..واخير ووصلت للكرسي الفخم وصدق حست نفسها ملكه او اميرة زمانها...
دخل سليمان مناقض جدا لكل شي ..دخل بالزي السعودي النجدي مع البشت..وابو مشاري ومشاري مشعل ومحمد معاهم سيوف ..
كانت اغنيه الزفه العرضه السعوديه النجديه...
جلس سليمان جنبها وهو ينتفض..مسك ايدها وباسها مع جبينها..غمض عيونه..حس انه ما زال يحلم وانه اذا فتح عيونه بيختفي كل هذا..
ريم: الله يبارك فيك..
سليمان فتح عينه...طالع ريم...يعني انا في واقع مو في حلم..
سليمان: ريم....اليوم بس فرحتي كملت...
ريم نزلت عيونها : وانا بعد...
لفوا يطالعون الرجال كيف يعرضون بالسيف...
حضارتين منتاقضه كل النتاقض بس في نفس الوقت متجانسه..
بعدها طلعوا الرجال وبدوا البنات يردحون ويرقصون ويستهبلون...
وطلعوا المعاريس وصورا في غرفه مخصصه للتصوير...وعلى طول توجهوا للمطار راحيين لاسبانيا وتحديدا في سيدني....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
وليد خطبت له ام ماجد بنت مثل فقلة القمر على ما يقولون..كانت مو حلوه بس الا الحلا كله...الكل يتكلم عن جمالها الرباني..ودلعها الطبيعي وفي نفس الوقت بعيده عن الغرور ومتواضعه...وليد ما طلب يشوفها ولا مره..لا في الخطبه ولا في الملكه ولا اخذ رقمها ولا كلمها ابد...اللي يعرفه ان اسمها ملاك اسم على مسمى...
يوم زواج وليد الكل فرحان ومبسوط اولهم رغد اكثر وحده فرحانه...راح وليد مع زوجته للفندق..حتى الان ما بعد شافها...
ملاك جالسه في صالة السويت مستحيه بفستانها...
وليد ولا عبرها دخل الغرفه وبدل ولبس البيجامه حرير..وجلس في الصاله..وطلب عشا لهم وشغل التلفزيون...
ملاك انصدمت منه..ما كلمها ولا عبرها حتى..
ملاك وقفت: انا رايحه ابدل...
وليد لف ببرود عليها ورجع يطالع اتلفزيون: خذي راحتك..
دخلت ملاك غرفتها وهي خانقها العبره...بس عدتها لسه عروس بدلت ملابسها ولبست فستان ناعم وروعه..مكون من لونين اللؤلؤي والذهبي.. وعدلت تسريحتها بسطيه..ضبطت شكلها وطلعت له...تبيه يطالعها ما شافها لحد الان..
توقعت اذا طلعت بيطالعها لكنها حصلت العكس تحطمت وجلست جنبه..
مرت لحظات صمت بينهم..بعدين وليد قطع هالصمت لف عليها بيتكلم ..الكلام وقف على لسانه..طالع اللي جنبه هذي بشر مستحيل..هذي ملاك...لا جد اسم على مسمى..صار يطالعها ويرمش بعيونه..يبي يستوعب الحلا كله...
ملاك استحت من نظارته: احم...وليد..
وليد صحى ولف وجه عنها: هلا..
ملاك تبي تسولف قالت يمكن خجول او ما يعرف يسولف: مين خواتك...ما عرفتهم..
وليد: بكره ان شالله تعرفينهم..
ملاك: طيب تكلم عنهم..
وليم تنرفز يعني غصب يتكلم صرخ: خلاص بكره تتعرفين عليهم..
ملاك بلعت ريقها ..هذا وال يوم وكذا يعاملها..خنقتها العبره...
وليد رحمها بس ما بين هذا الشعور: معليش ما قدرت اتحكم في اعصابي...
ملاك: لا عادي..
وليد يبي يلطف الجو: الحين العشا بيجي اكيد جوعانه...
ملاك سكتت...جاء العشا وتعشوا وناموا وما كان في بينهم أي حوار يذكر...
بعــــد ايام....في بيت ابو ماجد..
ملاك: ممكن تكلمني...
وليد يضبط نفسه قدام المرايه: ماني فاضي لك..ما تشوفيني ابطلع...
ملاك: طيب ليش تعامليني كذا...
وليد لف عليها وببرود: اجل وشلون تبيني اعاملك..
ملاك: يا حبيبي خف علي شوي..لا تصير جاف...
وليد عناد: انا كذا ..وطبعي كذا...تحمليني..."وطلع"..
ملاك: والله ماهي عيشه.."وصارت تبكي"
بـــأخــر الليل على وجه الفجر....
رجع وليد..دخل غرفته حصل ملاك منسدحه وتبكي...
وليد: يا لليل ...الحين وش فيك تبكين...
ملاك ما ردت عليه...
وليد: والله حره...خلك مثل ما انتي لا تتكلمين...
ملاك عصبت: انت من ايش مخلوق ..من حديد..ما تحس..تراني بشر مو جدار...
وليد: تصدقين توني ادري...اقول لا تقعدين تعورين راسي ترى خلقه مصدع...اخمدي احسن لك..
ملاك قامت بتطلع من الغرفه..
وليد بحزم: على ويـــن؟؟؟
ملاك خافت: ابطلع...
وليد بقسوه: ارجعي مكانك احسن لك...تبين تفضحينا انتي...ملاك تعوذي من ابليس احسن لك...
ملاك خافت منه ورجعت لسريرها وهي تبكي بصمت...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
مـــــن بكره...
العصر طلعت ملاك من غرفتها..ونفسيتها تعبانه..ما تدري وش تسوي مع وليد...اللي ماهي عارفه كيف تراضيه..اوكيف تعامله..لا الطيب نفع معاه ولا القوه..وقررت انها تعرف السبب...
نزلت تحت شافت العنود تلعب في الاب توب وتضحك..
ملاك: هااااي...
العنود: هلا والله بمرت اخوي الجديده..
ملاك ابتسمت: لازم التعريف كامل...
العنود: عشان نفرق بينك وبين مرت ماجد اسيل...
ملاك: الا صدق وينها اسيل..
العنود بطفش: في بيت اهلها...
ملاك: وش فيك عليها..
العنود: شايفه نفسها ما ادري على ايش...ما تحب تجلس معانا..بس هين انا لها...
ملاك: لا يكون انا مثلها بعد...
العنود: لا يا قلبي انتي وين وهي وين...
ملاك ابتسمت: عاد اهم شي رضاك..
العنود رزت نفسها: احم احم...ادري...
ملاك بجديه: العنود..
العنود شالت عينها عن اللاب توب وطالعتها: هلا...
ملاك: ممكن اسألك سؤال صريح وتجاوبيني عليه..
العنود: اكيد...
ملاك: قولي والله اقول الصدق..بس عشان اتطمن...
العنود: ولا يهمك..والله..
ملاك وهي تلعب في ايديها متوتره: آآآآ أبسألك عن وليد...وليد وش طبعه يعني وش شخصيته....
العنود: وليد حبوب وطيوب..بس طبعه حاد..يعني ممكن ما تفهمينه على طول..
ملاك: طيب أمانه..بأمانه..هو كان يحب وحده من قبل لا يخطبني...
العنود طيرت عيونها..السؤال مره صعب وجوابه اصعب...صعب تقول لزوجه ان زوجك ما يحبك وما زال متعلق في حب قديم مقطوع الامل فيه..
ملاك: وش فيك سكتي..يعني افهم انه كان فيه..
العنود: والله ما ادري وش اقول لك يا ملاك...
ملاك: اوكي انا فهمت..بس انا اعرفها...
العنود بتردد: ايه...رغد بنت عمي...
ملاك انصدت::رغــــــــــــد.."سكتت شوي"....بس رغد متزوجه..
العنود: وليد حبها بس هي ما حبته..
ملاك دخلت في دوامه من الافكار..واستنتجت ان وليد كان حبه حب فاشل..والدليل زواج رغد من غيره وطريقة معاملته لها..
العنود: ملاك.....ملاك....
ملاك: هــلا..
العنود: بليز ملاك ما تزعلين..وترى السالفه من زمان صايره...ووليد نسها خلاص...
ملاك ابتسمت مجامله: ادري..وليد يحبني..وهذا اللي يأكد لي...
العنود رجعت تطالع اللاب توب بس بالها بعيد..تفكر هل فعلا وليد يحب ملاك..ونسى رغد..

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بالليل اجتمع الكل في بيت ابو مشاري..
وعند البنات بالتحديد..
رغد سلمت على ملاك: هلا والله وغلا..
ملاك تطالعها وسلمت عليها ببرود: هلا..
رغد استغربت برودها ..بس مشتها..
جلسوا البنات وبدت السوالف والضحكات تعلى...
ملاك تطالع رغد..:"" رغد حلوه وتاخذ العقل..وطيبه وحبوبه..بس اتوقع اني احلى منها..يعني ما فيها زود عني...يمكن بس عيونها العسليه جننته..او غمزاتها اللي ما تبان الا لما تضحك..بس اتوقع ان كل هذا مو كافي انه يتعلق فيها وهي متزوجه...""
رغد: ملاك....وش رايك انتي...
ملاك: هاه..
رغد:لا البنت مو معانا..كنت اقول لك..من احلى بنتي رهف ولا بنت عبوره ريوف...
ملاك طالتعهم : لا كلهم يهبلون..
ريم: لالا عاد بنت اختي احلى..طالعه على امها..
ملاك رجعت تطالع رغد..رغد حست فيها وقربت منها وهمست لها...
رغد بحنان: ملاك حبيبتي فيك شي..تعبانه او تشكين من شي..
ملاك: لالا ما فيني شي...
رغد: احب اقول لك يا بعد عمري اذا احتجتي تتكلمين لاحد او تفضفضين لاحد..تراني موجوده..واحنا بنات ونفهم على بعض ونقدر نساعد بعض...
ملاك وهي رافعه حاجب: انتي متأكده انك تقدرين تساعديني..
رغد تحمست: انتي جربيني وشوفي..
ملاك: انا مشكلتي.....مع.....مع وليد..
رغد استغربت: ولـيـــــــــــــد....!!!
ملاك: ايوه وليد..
رغد والتعجب مالي عيونها: وش فيه؟؟؟
ملاك: والله ماهو لمي..ولا يحبني ولا حتى ما يطالعني من ارضي..ولا يتكلم معاي مثل الناس..ولا يسولف معي مثل العرايس..ولا حسيت اني عروس من اول يوم تزوجته فيه...
رغد: معقوله...
ملاك: هذا اللي صار...
رغد: طيب انتي حاولتي تجذبينه...
ملاك: حاولت بس فشلت..
رغد: شوفي يا قلبي ..عشان تجذبين زوجك لازم تعرفين اللي يميل له ويحبه وتعالي له من ذاك الطريق..
ملاك عقدت حواجبها: يعني مثل ايش..؟
رغد: يعني وليد مثلا يحب الحرمه اللي تفهم عليه على طول..تغرقه بحبها وكرمها..واحساسها..وليد تراه حساس وشاعري..وانتي تعالي له من الناحيه هذي..
ملاك بخبث: مشا الله كل هذا عارفته عن وليد..
رغد ارتبكت بس ما بينت: ولد عمي وعايشه معه نص عمري اكيد بأفهم عليه...
ملاك ابتسمت لها: انا فهمت عليك..بحاول اسوي اللي قلتيه لي واشوف..مشكوره يا قلبي على النصيحه...صدقيني كنت محتاره وماني عارفه وش اسوي...
رغد ابتسمت: ولو يا ملاك..واذا احتجتي أي شي تذكري دايم ان اختك رغد موجوده..
ملاك: تسلمين..
عبير: وش تقولين لمرت اخوي..لا تخربينها...
رغد: اقول وين اسيل ما جات معاكم...
العنود رافعه خشمها ورزاه صدرها تقلد اسيل: واله انا رايحه بيت اهلي مسوين بارتي...
الكل ضحك عليها لانها عرفت تقلدها..
عبير: الله يعينك بس عليها..
العنود: والله ودي اقوم واكفخها بس اسكت والله عشان ماجد اخوي..
نوف: اجل نفس اللي عندي...ندى اخت نواف..
ريم: مازالت شايفه نفسها ام خشه مايله..
نوف: تغار مني بشكل مو طبيعي تقلدني في كل شي...تشتري نفس اللبس اللي البسه وتتبلى علي وتقول لي لا تقلديني....
فجر: الله يلوع كبدها الماسخه..
ريم: احقريها..
نوف: والله متحملتها..بس استناها تتزوج وافتك منها..
ريم:تكفين من اللي داعي عليه امه عشان ياخذها...
نوف: في هذي صدقتي..والمشكله تتشرط من زين الوجه..
العنود: بعد..والله حاله...
نوف: ما شفتوا شي...طلبات غريبه عجيبه وموصفات زوجها اغرب..يعني شروط تعجيزيه..
مها: لا بالله رحتي فيها...
نوف: الله يكون في عوني ويصبرني بس...
الكل: امين..
& &&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
رجع الكل على بيته وفي غرفة وليد بالتحديد..
ملاك وهي تمشط شعرها على التسريحه..: تصدق ياوليد ارتحت للبنات بالمره..
وليد وهو منسدح وساند ظهره على ظهر السرير: ايوه زين..
ملاك بقصد: وبصراحه ارتحت لبنت عمك رغد..
وليد وهو يشرب مويه بعد البندول شرق فيها: كح كح..ايوه رغد..
ملاك راحت وجلست جنبه: بصراحه هالبنت مره حبوبه..
وليد يصرف: ايه..ايه..يله ما ودك تنامين..
ملاك بدلع: من عيوني يا بعد عمري انت..
وقربت من وليد بالمره..ومسكت ايده وحطت راسها على صدره اللي بدون قميص..
ملاك: احس ان الناس تحسدني عليك...
وليد ارتبك من قربها..هو ما قد قرب منها...
وليد: لا...انا اللي تحسدني الناس عليك...
ملاك رفعت راسها تطالعه: وليد تحبني مثل ما انا احبك..
وليد بلع ريقه وسحب ايده: ايوه..يله نامي...ترى بكره وراي دوام..
وعطاها ظهره..
ملاك انسدحت وهي حاطه في بالها انها راح تنسيه رغد..وابو رغد بعد...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
اليــــــوم اللي بعده..
رجع وليد من الدوام..تعبان وهلكان..دخل غرفته حصلها..متغيره..كل شي احمر...فرش السرير احمر..في كل مكان ورد احمر..الانوار حمراء..وريحة الورد ماليه المكان..طلت عليه ملاك بأبتسامه حلوه ومرحه: حبيبي انت جيت...
وليد ابتسم غصب عنه جمالها ما يرحم: ايوه جيت..
راحت ملاك واخذت شماغه منه وعلقته واخذت ثوبه وعلقتهم..
جلس وليد بيفسخ جزمته..جات ملاك وجلست عند رجوله وفسخت جزمته"الله يكرمكم.."

ملاك: كيف الشغل اليوم..
وليد ما استوعب حركتها:لا..تمام الحمد لله...
ملاك: اكيد يا قلبي تعبان يا بعدي والله..مجهزه لك حمام يحبه قلبك..
وسحبته من ايده..
ملاك: يله تروش وارتاح..عشان نتغدا انا وياك..
وليد سوى اللي قالته له ملاك بدون نقاش او حتى كلمه..
طلع وليد وهو ينشف شعره وجلس على الكرسي قبال التسريحه..جات ملاك واخذت المنشفه وصارت تنشف شعره..وصار شعره الاسود على وجهه ..ملاك تطالعه من المرايه: تصدق شكلك كذا يجنن...
وليد ابتسم لها: تسلمين عيونك الحلوه...
ملاك فرحت انه قال كلمتين على بعض: الله يسلمك..يله قوم خلينا نتغدا..ترى انا اللي مسويه الغدا بنفسي..
وليد مستغرب: صدق!!..تعرفين تطبخين..
ملاك: هو انا ما اعرف بس عشانك تعلمت ولما ضبطته مره..بأخليك تذوقه..
وليد تحمس لها: اوكيه..نشوف يا شيف ملاك..
ملاك قرصت خشمه: اكيد بيعجبك...
وليد نزل معاها وهو مبهور منها...اليوم وامس حركاتها غير...صايره جريئه بزياده..تسوي الاشياء اللي مفروض هو يسويها لها...
ملاك فتحت غرفة الطعام: تراااااا..وش رايك..
وليد يطالع طاولة الطعام اللي مليانه شموع حمرا..واكلات واصناف متنوعه..ومرتبه بشكل انيق..
وليد طالعها: مشا اله كل هذا انتي مسويته..
ملاك: ا نشا الله يعجبك..
وليد: اكيد بيعجبني..
ملاك حست انها بدت تحقق كم خطوه من هدفها: اوكيه الحين ذوق الاكل وعطيني رايك..
جلس وليد وجلست معاه ملاك..وحطت له من كل شي وحطته قدامه..اخذ وليد الشوكه وصار يذوق ويثني على كل طبق..وملاك الابتسامه ما فارقتها ابــــد..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعد ايام...كانت حياة وليد كل يوم احلى الثاني..والفضل بعد الله يرجع لملاك..حس انه بدا يطلع من السواد والظلام اللي عايشه وماشي عليه من ثلاث سنين..من لما قرر يغير طريقة حياته..ملاك كل يوم تحببه فيها اكثر..من اهتمامها..من رعايتها..خوفها عليه..حرصها عليه..كل يوم شي جديد..كل يوم روح جديده...بدا يتغير معاها..مو كثير لكن احسن من اول بكثير..ملاك حست انها حققت نص هدفها لكن ما وصلت للنهايه..والنهايه انه يحبها حب حقيقي وينسى حبه الماضي....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
نروح لماجد وزجته اسيل..ناخذ موقف من حياتهم اليوميه واللي دايم مثله يتكرر...
اسيل: بصراحه اهلك مره مو شي...
ماجد: وش تقصدين..
اسيل: هذي العنود..مره...مره أي شي...
ماجد وهو كاره حياته: اسيل ترى هذي اللي تتكلمين عنها اختي...
اسيل: ادري انها اختك..اعوذ بالله غثه...من تشوفني تحب تنرفزني تطلعني من طوري..
ماجد: العنود اكبر من كذا..
اسيل: يعني انا كذابه..
ماجد: ما قلت شي انا...
اسيل: احمد ربك اني متحمله العيشه مع اهلك..
ماجد: انسي اني اطلع من بيت ابوي...
اسيل: ليه...يا روح ماما..ما تقدر تفارقها...
ماجد: اسيل عدلي اسلوبك احسن لك..
اسيل اخذت عبايتها: اوكي لا تعصب انا طالعه...
ماجد: على وين؟؟؟
اسيل: بروح لوحده من صاحباتي عازمتني...
ماجد: ما فيه طلعه..
اسيل: مو بكيفك..
ماجد: اسيل ترى ان تعديتي الباب بخطوه ما تلومين الا نفسك..
اسيل: قلت لك مو على كيفك..
وطلعت..
لحقها ماجد ومسكها ولفها عليه وعطاها كف..افزع صمت الجدران...
اسيل مسكت خدها ودموعها في عيونها: تضربني..انا ابوي ما تجرا يضربني....
ماجد منفعل: عشان كذا ما تربيتي..واذا تبين تطلعين روحي بيت اهلك مره وحده...
اسيل: اوكيه..انا رايحه لبيت اهلي.."وقفت عند الدرج"..يا روح ماما...
ونزلت الدرج بسرعه..
ماجد خلاص تعب من هالمسلسل اللي كل يوم يعيد نفسه..كل يوم يتهاوشون على شي..وكل ما حاول يرضيها ما يعجبها شي..وانقلبت حياة ماجد الى جحيم مستمر..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
في مكان ثاني...
رغد لابسه وكاشخه ومتعدله..وتحط اللمسات الاخيره..
دخل تركي ..وطالعها..
تركي بأبتسامه: مشا الله وش هالكشخه والاناقه..وش عندك؟؟.. اكيد اليوم ذكرى زواجنا...ولا يوم ميلادك..
رغد مفتشله: ههه لا هذا ولا ذاك..
تركي بخبث: اجل كاشخه لي..يا حبي لك والله..
رغد ما تبي تفشله: ليه انا ما قلت لك اني بطلع..الهنوف عازمتني..
تركي بنفجر: بعــــــــد الهنوف...محد قال لك من قبل اني زوجك...يا اختي محد قال لك...اني مسؤل منك..كل يوم ناطه عندها وشوله...
رغد: بس بس لا تصارخ..وش فيك يا قلبي..انا بروح ازور امي وفي نفس الوقت اقعد عند الهنوف اوسع صدري...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
الهنوف في المطبخ وتصلح وتضبط..
دخل مشاري: الله....ريحة كيك..
الهوف بأبتسامه: ايوه كيك..
مشاري شاف الكيكه: يا قلبي يا هنوفه...من قال لك اني احب هالكيكه..
الهنوف ما تدري وش السالفه: هـ هـ هـ
مشاري: ليه تعبتي نفسك عشاني ..بس اكيد لذيذه لانها كيكة هنوفة قلبي..
الهنوف: اكيد...بس......بس هذي مو...لك..
مشاري وجه صار احمرررررر: اكيــــــــــــــــــــــــد رغيـــــــــــــــــد..
الهنوف خافت يعصب: مشاري لحظه..اصبر..خلني افهمك السالفه..
مشاري: رغد...رغـــــــــد..خليها تجي ..بأذبحها وافتك منهااااااا للأبد..
الهنوف: مشاري وش فيك..خلاص ولا يهمك اصلح لك بكره احلى منها..
مشاري طلع وهو يتحلطم: انا بتصل على زوجها يضفها بعيد عنا..
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&

في بيت ثاني وفي جو ثاني وعالم ثاني...
ريم: انا اقول لك الجوري..
سليمان: وانا اقول لك نوره على جدتي..
ريم: وانا وش علي من جدتك..حرام عليك من الجوري الى نوره..يا اخي حس شوي...
سليمان: حرام عليك كانت جدتي الله يرحمها تحبني..
ريم: الله يرحمها...بس اسمي بنتي نوره انسى...
سليمان: طيب خلي البنت على جنب افرضي..حملتي وجبتي ولد وش نسميه...
ريم: نسميه....امممممممم سطام..
سليمان: لالالا انا ما اوفقك ..بأسميه على عم ابوي دحيم..
ريم: شكلي ما راح احمل طول عمري..
سليمان: ليش؟؟
ريم: وش فيك انت وش فيك...ما عندك شي اسمه ذوق..ولا ما بعد تعرفت عليه..
سليمان: دحيم وش فيه..كان عم ابوي هذا..هو اللي سماني سليمان الله يرحمه..
ريم: سليمان حلو عنده ذوق..بس دحيم هذا وشلون اسمي ولدي عليه..يا اخي حس ولدي بيتعقد بسبة اسمه..
سليمان: طيب اوكيه خلي الولد على جنب..
ريم: اذا مو بنت ولا ولد وش بيطلع شي ثالث...
سليمان: صح نسيت...
ريم: ياربي هالرجال ما ادري وش اسوي فيه..وين خالتي انا بروح لخالتي ارحم لي..
"وقامت".....
سليمان: دحيم ...وش فيه دحيم حلو ولا ودلع بعد..خليني اروح اقنعها....
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
بعــــــــــد سنتين..
راح اتكلم عن كل بطل من ابطالنا..
فجر +فيصل...فجر جابت ولد وسمته رائد..وحياتهم كلها حب في حب..والناتج اكيد سعاده ابديه مع الاستقرار...
مشاري+ الهنوف..جابت الهنوف بعد فارس بنوته حلوه تشبه مشاري واسمها غدير نسبه من اسم رغد..وعايشين حياتهم تمام التمام..<<الله لايغير عليهم..
ماجد+اسيل...ماجد ما تحمل اكثر اسيل وحركاتها وارسل لها ورقة طلاقها..وامه تحن عليه يتزوج بس هو شايل الفكره من راسه...بس اكيد ام ماجد ما راح تخليه...
فواز+بدور....عايشين حياة طبيعيه ويتخللها الحب...وبدور جابت ولد وسمته ضاري...
طلال+عبير...عايشين حياتهم سمنه على عسل..مبسوطين بس عبير ما حملت..
رغد+تركي... مافي مثلهم عايشين الحب بالطول والعرض ورغد جابت مع رهف ولد وسمته عبد العزيز على ابوها..
نوف +نواف...ولدت نوف وجابت توم<<ما ادري وشلون جابتهم..
بنتين مثل القمر يهبلون على امهم..وسمت الاولى يارا والثانيه لارا...
شجون+زوجها مهند ...حملت شجون ومازالت دلوعه وما تغيرت عن اول..
مها+ زوجها راشد....مسكينه مها خايفه ان يكون فيها شي لانها لسه ما حملت وهذا الشي مسوي اضطراب في زواجها..
وليد+ملاك....وليد حب ملاك حب عظيم..حس معاها بمعنى الحياة الحقيقه..يعيش كل يوم معاها قصة حب جديده..ملاك قدرت توصل لهدفها بعد ما تعبت كثير مع وليد وكل هذا بفضل الله ثم بفضل رغد وفكرتها..قدرت ملاك تنسي وليد رغد عن طريق رغد نفسها""سبحان الله"..
ريم+سليمان...طيور الكناري او طيور الحب ..مازالوا هايمين في الحب وطايرين فيه وعايشين حياتهم على البساطه بدون مبالغه في أي شي..حياتهم حلوه وبسيطه بدون التعقيد اللي يخلي الحياة حجيم..ووحملت ريوم وجابت ولد وسمته اكيد دحيم لالا امزح سمته سطام...
العنود....فتحوا لها اعمامها شركه نسائيه فرع لشركتهم الاساس..وصارت العنود مديرة هالشركه..كرست حياتها لتثبت للكل انها قد المسؤليه..وصارت حياتها للشغل وللشركه...وفعلا اثبتت وجودها..وصارت تنافس شركات رجاليه لها صيتها..طبعا محد قدر يفتح قلبها مره ثانيه...بس الله العالم في المستقبل وش ممكن يصير..
مشعل +لين... اكيد حلم الطفوله لازم يتحقق والوعد اللي كان بينهم لازم يوفى..مشعل خطب لين بعد ما تخرجت من الثانويه على طول..والحين عايشين ايام الخطوبه مثل روميو وجولييت ..لين مبسوطه بالمره انها في النهايه من نصيب حبيبها منذ الصغر مشعل..ومشعل نفس الشي...
محمد...دخل العسكريه وصار ضابط كبير..وقرر انه يتزوج بس ما زال يبحث عن وحده تحبه حب كبير مثل حب لين لمشعل...
سعود...تزوج اخت نواف ندى..وقدر يغيرها مع فرق العمر اللي بينهم .. بس هذا ما شكل عائق في حياتهم...وتغيرت وكمل حياته والحين عنده ولد واحد...
فهد...كبر وصار رجال وبالنسبه لامه وابوه ماتغيروا..بس هو الوحيد اللي تغير وعاش حياته وسافر برى المملكه يكمل دراسته وياخذ شهاده ترفع راسه ويرجع دكتور لوطنه..
ابو الهنوف...من بعد رجعته الاخيره للرياض وخطبة الهنوف وزواجها صحاه من اللي كان فيه..وحن لعياله ولام اعياله..وقرر يعيد نفسه من اول وجديد عسى يقدر يلحق يعوضهم ربع اللي راح..ويقدر يرضي ضميره...
الامهات...مازالوا انفسهم ما تغيروا بس طلع لهم كم شيبه في روسهم ومازلت كلمتهم احنا لسه شباب..
الابوان.... زاد الشيب اكثر واكثر وما تغيروا هم نفسهم يبقون الشياب...
&&&&&&&&&&&&&&&&&&&&&&&&&&&&&&&&&&&&&&&&&&&&&&&&&& &&&&&&&&
خلف الكواليــــــس...
احب اتكلم عن الشخصيات الحقيقه...
سليمان شخصيه حقيقه والمواصفات اللي قلته عنه موجوده فيه...بس انا ما اعرفه معرفه شخصيه بس شفت صورته...
محمد حقيقه اخو سليمان وهو فعلا صديق اخوي الصغير واصغر منه بسنه...
تركي شخصيه حقيقه بس اسمه مو تركي.. وهو فعلا نفس المواصفات اللي ذكرته عنه(اتكلم عن عن مواصفات اشكالهم مو اخلاقهم وطبايعهم) وحقيقه هو صديق سليمان...
ودي انزل صورهم بس ما املك أي صلاحيه بأني انزلها ..عشان تنهبلون عليهم فعلا....<<مثلي<<<<هبله..
وباقي الشخصيات كلها خياليه..
واحب انسب كل القصايد لي اصحابها وما انسب أي وحده لي الا كم بيت انا كاتبتهم..<<وبصعوبه طلعوا..
بديت الروايه هذي من الاجازه الصيفيه في شهر(6)..وخلصتها في اجازه الحج شهر(12)..واللي اخرني كل هالوقت الدراسه....
وايش اكمااااااان....
وبصراحه انا أؤمن بالصدف بالمره..اول صدفه هي كيف كتبت هذي الروايه..الله يحلي اصدافكم قولوا امين...
$$$$$$$$$$$$$$$$$$$$$$$$$$$$$$$$$$$$$$$$$$$$$$$$$$ $$$$$$$$$$$$$$$$$$$$$$$$$$$$$$$$$$$$$$$$$$
اوه لقد فرغ قلمي..وبنهاية حبري تنتهي روايتي..كتبت لكم..اجمل كلامتي..وفرغت كل مافي مخيلتي..اخبرتكم اني كنت شتات..ولكن لابد لي ان الملم شتاتي..وها انا على اخر خطواتي..اجمع ما تبقى مني..واحمل رايتي مودعه..اهاتي ومتهاتي..نعم لم ابقى شتات ولن ابقى..حبكم بعث في قلبي الامل..وعطركم انعش روحي بالتفاؤل..وجودكم ارسم على شفاهي البسمه..ولساني عاجز عن العمل..لشكركم ولتحيتكم احلى التحيات..فا انتم تستحقون اكثر من ذلك..الكلام في حقكم لا يكفي والحروف والجمل تقف عاجزه امامكم ...فلم اجد اجمل من جمله استطيع ان اهديها لكم...
{انتـــــــــــم احـــــــــــــــــــــــــــلى صدفــــــــه بحياتي}
احب ان اشكر شكر خاص لكل من دعمني من عائلتي..واصدقاء الدنيا..فا ها انا اقف لكم لي ألقي لكم تحيه..تحيه خاصه تعبر عن مافي وجداني...
لا استطيع ان اقول وداعا بل الى لقاء اخر في روايه جديده..بعنوان..
{الا ليـــــــــت القــــــــــــــــدر..}
على امل ان تكون في مستوى هذي الروايه والى الافضل..واودعكم الله الذي لا تضيع ودائعه..وان يمحوا عني وعنكم الزلات والخطايا وان يجمعنا تحت رحمته.....
اختكم....بقايا شتات.....او مثل ما احب"شتـــو"


النهــــــــــــــــــــــــــــــــــــــــــــــ ـــــــــــــــــــايه....


$$$$$$$$$$$$$$$$$$$$$$$$$$$$$$$$$$$$$$$$$$$$$$$$$$ $$$$$$$$$$$$$$$$$$$$$$$$$$$$$$$$$$$$$$$$$$


منتديات غرام ....
بأشراف .... ! غموض بنيه !

