213 رواية خلود خالد

عن الكاتبة :
- خلود خالد محمد غريب .
- كاتبة شابة .
- من مواليد 2 اغسطس 1994 .
- طالبة بكلية الحقوق الفرقة الثالثة .
- كتبت عدد من الروايات التى نشرت الكترونيا وهى : -
 الحب في زمن الإندومي .
- يوميات موكوس .
- يوميات لواحظ و أبو الفدا
- حب العمر .
- مع إيقاف التنفيذ .
- حقاً أحببتك .
- فانتازيا الحب ولها عدة قصص قصيرة
 إهداء..
إلي من لم يعرفني يوماً..
إلي ذلك الصوت الغامض الذي يأتي من داخلي 
فيجبرني علي الكتابة!
إلي كل من أضاع وقته ليقرأ تلك الرواية!
 خلود خالد.
- مقدمة-
أحياناً أشعر بأنني أود أن أكسر رأس زوجتي, لأعلم ما يوجد بداخلها!!
أصبحت أخاف من تفكيرها! أخاف عندما تجلس وحيدة شاردة! في كل مرة أراها هكذا أشعر بأنها تفكر في الانتقام مني!!

- الفصل الأول -
أحياناً أشعر بأنني أود أن أكسر رأس زوجتي, لأعلم ما يوجد بداخلها!!
ماذا حدث لنصل لتلك الحالة العجيبة من اللامبالاة!!
لن أتخيل في أي يوم من الأيام أننا سوف نكون هكذا, بلا مشاعر!! أحياناً أعتقد أن هذا بسبب أننا لم ننجب بعد! لقد مر علي زواجنا 3 أعوام كاملة و سوف نتم العام الرابع بعد أيام قليلة, طيلة تلك المدة و أنا أضع لها حبوب لمنع الحمل, بدأت أضعها بعد مرور 3 أشهر علي زواجنا, شعرت أنها لن تكون الزوجة المثالية التي كنت أراها من البداية, من يسمع مني ذلك الكلام يعتقد أن زواجنا كان بالإكراه! و لكننا تزوجنا بعد قصة حب كبيرة, معظم الناس كانوا يحسدوننا علي سعادتنا, يا ليتهم يرون الآن ما وصلنا إليه, أصبحت أخاف من تفكيرها! أخاف عندما تجلس وحيدة شاردة! في كل مرة أراها هكذا أشعر بأنها تفكر في الانتقام مني, أصبحت أحب أن أضايقها و أستمتع بذلك كثيراً, فإذا تحدثنا عن التعاسة ستكون هي أول ما يذكر..!!
يقترب من زوجته, ينظر لها بخيبة أمل, يشعر أنه مجبر علي التعامل معها, لو كان في يديه أن يتركها أو لا يتحدث معها لفعل ذلك, و لكن ما باليد حيلة! بالرغم من أنه أصبح يكره التعامل معها, إلا أنه يشعر بمتعة شديدة عندما يضايقها!..
- مالك سرحانة ليه؟
نظرت له و لم تجاوبه, و كأنه يتحدث لشخص أخر غيرها! فهي من الأساس تتعمد أن تتجاهله, فهي تعلم مدي تأثير التجاهل عليه..
- أنتي إيه مبقتيش تسمعي؟
- حاجة زي كده
- إيه البرود اللي أنتي فيه ده؟
- امممم البركة فيك
- ليه و هو أنتي شيفاني بارد زيك كده!
- أنت أدري بنفسك, كل واحد عارف هو بارد ولا لأ!
- يخرب بيت برودك يا شيخة, أنتي إيه مبتزهقيش!! برود برود إيييييه دي بقت حاجة مملة
- أنت عايز إيه دلوقتي؟
- أبداً يا حياتي مش عايز منك حاجة, هحتاج منك إيه يعني!!
- امممم طب مادام مش محتاج مني حاجة, عمال تزعق كده ليه؟
- أنا حر!! ده بيتي, ملكي, أزعق, أغني, أبكي, أرقص, أنا حر!
- لأ مش حر! في واحدة عايشه معاك في البيت, أنت مش لوحدك؟
منير: فين الواحدة دي!! مش واخد بالي!
سمر: لا سلامتك
منير: بردوا باردة
سمر: طيب كويس, أصل بخاف علي صحتي
منير: أهاا فتحرقي دمي بقي, و تجبيلي المرض؟
سمر: هو أنا عملتلك حاجة!! أنا قاعدة في حالي, أنت اللي جاي تتخانق
منير: أها أصل أنا مجنون..
نظرت له نظرة بلا أي معني, ظلت تنظر له و هو يصرخ في وجهها و علي وجهها لا يوجد أي تعبير! كانت تشعر أنه يتحدث و لكن بلا صوت! ظلوا هكذا لفترة من الوقت لم يدري كلاً منهما كم من الوقت مر و هما في هذه الحالة! أخرج ما به من غضب و تركها و خرج من المنزل..
تأكدت من أنه بالفعل قد غادر و بدأت تبكي و كأنها لم تبكي من قبل, تشعر بأنه أصبح يتفنن في مضايقتها كل يوم, لا تعلم لما يعاملها هكذا, فهي ليست المسئولة عن أنها لا تنجب, فقد تابعت مع أكثر من طبيبة و أخبرتها بأنها سليمة تماما و قادرة علي الإنجاب! فهي ليست عاقر!! أذن لماذا يعاملها هكذا؟ هل هو علي علاقة مع أمرآه أخري؟؟
توقف تفكيرها عند هذه الفكرة! و بدأت تتحدث مع نفسها بصوت عالي..
- معقول يكون عارف عليا واحدة تانية؟ بس هيعرفها فين دي ولا حتي هيعرفها منين؟ أنا عملت إيه لكل ده بس عشان يعاملني كده!! مين يصدق أن ده منير اللي كان ميعرفش ينام و أنا زعلانه منه! يا تري إيه اللي مغيره كده!! يا رب لو كان يعرف واحدة تانية عرفني بأي طريقة يا رب..
قطع تفكيرها صوت هاتفها, أمسكته بضيق و رأت اسم المتصل, ترددت قليلاً في أن تجاوب ثم حسمت قرارها و ردت..
- ألو
- أيوة يا سو مبترديش ليه؟
- ما أنا رديت أهو
- امممم مالك أنتي معيطة؟
- لأ أبداً
- متكذبيش مالك؟
- عادي يا رندا, منير كالعادة
- عمل إيه تاني؟؟
- فضل يزعق و يقولي أنتي باردة و الكلام بتاع كل مرة ده, أنا بجد زهقت, مبقتش طايقة أعيش معاه خالص, أنا مش عارفه هو أزاي أتحول كده!
- طيب ما يمكن أنتي اللي بتضايقه؟
- يا بنتي لأ و الله! أنا ببقي قاعدة في حالي, ألاقيه قرب مني و بدأ يضايقني بالكلام
- خلاص مترديش عليه؟؟
- لما بعمل كده, بيزعق أكتر و بيهزقني
- أنا احترت بقي هو جوزك ده عايز إيه؟
- ياريتني أعرف هو بيعمل كده ليه؟؟
- ما يمكن عايز يطفشك, بيزهقك يعني؟
- و هو هيعمل كده ليه؟؟
- يمكن عارف وحدة تانية ولا حاجة, و عايزك أنتي اللي تطلبي الانفصال عشان تتنازلي عن كل حقوقك؟
- معقولة! معقولة منير يعمل كده؟
- و مش معقولة ليه يعني!! أكيد الموضوع فيه أن, ما هو الراجل مش هيتغير في يوم و ليله كده
صمتت سمر و كأنها تفكر في كلام صديقتها, طال صمتها فقررت صديقتها أن تطبق مثل "دق علي الحديد و هو سخن"
- أنتي ساكتة ليه؟ ما هو لو ميعرفش واحدة تانية مكنش أتغير معاكي كده, ما أنتي بتقولي أنك مبتعمليش حاجة!
- لا لا منير ميعملش كده أبداً
- و الله بقي أنتي أدري, طب هسألك سؤال و ردي عليا بدون إحراج
- ماشي
- هو بيقرب منك؟؟
- مش فاهمه قصدك؟؟
- هو إيه اللي مش فاهمه! بيقرب منك يعني ولا مبيجيش ناحيتك؟؟
- لأ بقاله فترة بعيد عني
- أهو عشان تصدقي لما أقولك جوزك عارف واحدة تانية عليكي
- يعني أعمل إيه أنا دلوقتي؟؟
- أمشي وراه, راقبي تصرفاته, تليفونه, دوري في الهدوم, أكيد هتلاقي أي حاجة, و بعدين حاولي تبعدي عن النكد اليومين دول
- أعمل إيه يعني؟
- ألبسي, أتشيكي كده, هاتي هدية حلوة, أعملي أي حاجة تقربه منك
- عيد جوازنا قرب
- طب كويس أوي, هاتي هدية حلوة, و أشتري طقم جديد, خليكي كأنك عروسة في يوم فرحها
- امممم طيب ماشي
- أسمعي كلامي و مش هتندمي
- ماشي
- طيب أنا هقفل دلوقتي, عشان الراجل قرب يرجع من الشغل
- ماشي, مع السلامة
أغلقت الهاتف و هي تفكر فيما دار بينها و بين صديقتها, زاد شكها و زادت حيرتها بشأن أنه يعرف أمرآه أخري! تنهدت بضيق و عادت تبكي مرة أخري علي حالها..
**********
جالساً مع أصدقاءه و لكن عقله شارداً, من يراه سيشعر بأنه مندمج مع أصدقاءه جداً و لكن في حقيقة الأمر فهو معهم بجسده فقط! فاق من شروده علي صوت صديقه..
- يا منيـــر؟؟
- هاه! إيه؟
- هو إيه اللي إيه؟؟ أنا بقالي ساعة بتكلم! اللي واخد عقلك؟
- مافيش حاجة
- متأكد؟
- مافيش حاجة يا مصطفي قولتلك!!
- اممممم طيب, يلا نقوم؟
- ياريت عشان أنا زهقت
- طب يلا بينا
ألقوا التحية علي أصدقائهم, و ساروا سوياً..
- أنت راكن فين العربية؟؟
- منزلتش بيها أصلا
- لييه كده يا منير, هو أنت شاريها عشان تركنها؟
- أهو اللي حصل بقي!
- طيب مش مهم, ها أحكيلي مالك؟
- النكد المعتاد!!
- يا راجل حرام عليك, ده أنت اللي دايماً بتنكد عليها و تسيبها و تنزل
- اممممم
- منير مراتك دي يطبق عليها "أتقي شر الحليم إذا غضب", متفتكرش أنها هتفضل ساكتة علي طول
- و هي هتعمل إيه يعني!! و بعدين مالهاش أي حد هنا غيري
- إيه يعني مالهاش غيرك هنا!! أنا معرفش هي ليه ساكتة كل ده!!
- ما قولتلك مالهاش غيري
- يا عم ما هي لو عايزة تتصل بأهلها و تخليهم يرجعوا مصر, هتتصل!!
- أهل مين يا عم, دول بيسألوا عليها مرة في السنة
- مهما كان أسمهم أهلها, أتقي ربنا شوية في مراتك يا منير
- يا عم هو أنا بعملها إيه يعني!!
- بتنكد عليها كل يوم, و مبهدلها و سايبها 24 ساعة في البيت!
- عادي ما هي اللي نكدية!
- لأ أنت اللي بتنكد عليها, يا عم أهتم بيها,خرجها, قولها كلمتين حلوين, أعمل أي حاجة, بلاش تبقي قاسي أوي كده!! يا ابني دي حب عمرك!! و بعدين مراتك لو عرفت بكلامك مع الستات ده هتخربها
- و هي هتعرف منين؟؟ عااادي, أخرها هتقول عايزة أطلق و تتنازل عن كل حقوقها و خلاص خلصنا
- اللهم أني فوضت الأمر إليك يا رب, أنا ماشي يا منير, و لتاني مرة بقولك أتقي ربنا شوية
سار منير و هو يفكر في كلام صديقه, و كلما شعر بأنه مخطئ يبرر موقفه, كمن يكذب و يصدق بعد ذلك كذبته, اقترب من المنزل, تنهد بضيق و هو يقول " رجعنا للنكد و حرقة الدم"
***********
شعرت بصوت ما في الخارج, فعلمت أن زوجها قد عاد, أحكمت الغطاء عليها و أغمضت عينيها سريعاً و كأنها تهرب منه, فكانت مثل الطفل الذي ينام خوفاً من عقاب والده له! ظلت هكذا حتي شعرت به في الغرفة, زادت دقات قلبها عندما شعرت بأنفاسه علي وجهها, علمت أنه قريب منها جداً..
- أنا عارف أنك صاحية, أنا مش عايزك تزعلي مني, أنا بجد أسف علي كل كلمة قولتها, أنا مش عارف أزاي بتعامل معاكي كده
كانت تستمع إليه و هي غير مصدقة! شعرت و كأنها تحلم, فبدأت تفتح عينيها ب- بطء و هي تنظر إليه, تتأمله جيداً..
- مالك في إيه؟ أنتي مش مصدقاني صح! بصراحة عندك حق, بس أنا بجد ندمان, أنا أسف
ظلت كما هي تنظر له بعدم تصديق, رأته يقترب منها فابتعدت عنه بحركة لا إرادية, فأقترب أكثر و ضمها إليه, شعرت بدقات قلبه و هي بين ذراعيه, فكم كانت تشتاق لذلك الإحساس كثيراً, شعرت بيده تتحرك برفق علي ظهرها, فأغمضت عينيها مستسلمة لما تشعر به..

- الفصل الثاني –
ظلت بين ذراعيه, صامتة تماماً, لا تعلم ما سبب تغيره هكذا, أهذا هو زوجها الذي كان يلعنها منذ ساعات قليلة!! شعرت و كأن عقلها قد أرهقه التفكير, فأغمضت عينيها بشدة, بينما هو ينظر لها بضيق, فقد توقع أن تبتعد عنه, لن تستسلم له هكذا, ظل يلعن صديقه و يلعن نفسه لأنه نفذ كلامه, أغمض عينيه و غلبه النعاس, شعرت بحركته التي توقفت و صوت انتظام أنفاسه, ابتعدت عنه قليلاً, فوجدته نائماً, تنهدت و ابتعدت عنه, ظلت تنظر إليه و هي تتذكر كلام صديقتها, ظل يتردد في عقلها جملة واحدة " دوري وراه, في هدومه, في دولابه..", قامت من مكانها سريعاً كمن لدغه عقرب, بدأت تفتش في ملابسه لعلها تجد أي شيء و لكن كان ذلك بلا جدوى, تركت ملابسه و قام بفتح الدولاب "خزانة الملابس" ظلت تقلب بين ملابسه و تنظر إليه بين الحين و الأخر, حتى وجدت علبه صغيرة, فتحتها, فوجدت بداخلها خاتماً ذهبياً, قيم الشكل, أعادت كل شيء كما كان, و جلست فوق فراشها, تفكر في ذلك الخاتم, هل هو لها أم لآخري؟ حاولت أن تمنع نفسها من التفكير بأنه لآخري و حسمت تفكيرها بأنه لها, بمناسبة عيد زواجهم الرابع! ابتسمت و تأكدت بأنه يحبها, و ربما معاملته السيئة لها ناتجة عن ضغط ما, اقتربت منه و ظلت تنظر له بحب شديد, حتي غلبها النعاس..
**********
استيقظ منير و هو يتذكر ما حدث في الليل, نظر لها و هي نائمة, شعر بحنان تجاهها, و لكن سرعان ما تبدل ذلك الإحساس, و غادر الغرفة, أبدل ملابسه سريعاً, أخذ العلبة من بين ملابسه و وضعها في جيبه, و غادر المنزل بأكمله, بعد مرور ساعة تقريباً استيقظت سمر و هي تبحث عن زوجها, لم تجده بجوارها أو بمعني أدق لم تجده في الغرفة بأكملها, أغمضت عينيها مرة أخري و عادت إلي النوم, خوفاً من حدوث أي تشاجر بينهما..
وصل منير الشركة, فوجد زميلة لها فأقترب منه..
- صباح الخير يا قمر
- صباح النور يا مستر
- ما قولنا بقي بلاش مستر دي يا شهد
- طيب أقول إيه؟
- قولي منير
- "بدلع": مـ..نـ..يـ..ر
- يــالهوي
- ههههههههههه, طيب عن إذنك بقي
تركته شهد و عادت إلي مكتبها, أنتظر هو حتي اختفت هي عن أنظاره, فسار في اتجاه مكتبه و هو مبتسم..
- السلام عليكم
- و عليكم السلام, أنا شوفتك وصلت الشركة من شوية, دخلت متأخر ليه؟
- أنت بتراقبني يا مصطفي ولا إيه؟
- يا عم أنا بسأل!
- اممممم, عادي وقفت مع شهد شوية
- الله يخرب بيت شهد اللي قربت تنسيك أسمك دي
- البت صاروخ يا درش, أعذرني
- استغفر الله العظيم, طب قولي عملت إيه أمبارح لما روحت؟
- يا عم بتفكرني ليه!! دخلت عليها بكلمتين حلوين و ضمتها لحضني و فضلت أطبطب و أقول أسف
- طب تمام و بعدين؟
- ولا حاجة يا سيدي, فضلت في حضني بدون أي كلام و بعدين أنا نمت
- و الله مراتك دي خسارة فيك
- طب أتنيل علي عينك بقي و شوف شغلك..
**********
استيقظت سمر و هي تشعر بتعب شديد بسبب كثرة نومها, ظلت علي فراشها حتي استعادت توازنها و قامت بعد ذلك, ظلت تبحث عن هاتفها, حتي وجدته قررت أن تهاتف زوجها, بالرغم من ضيقها منه إلا أنها شعرت بالقلق و بأن هناك شيء ما ينقصها!!
- ألو
- امممم خير؟
- احم, ولا حاجة أنا بطمن عليك
- امممم, لا أنا كويس
- طيب ماشي
- ماشي شوية و هكلمك تاني
- ماشي, سلام
- سلام..
أغلقت معه و هي تتنهد بضيق, شعرت بالندم أنها هاتفته, و لكن لن يفيدها الندم في شئ, تذكرت الخاتم الذهبي, فقامت مسرعة تبحث عنها, و لكنها لم تجده, شعرت بخيبة أمل شديدة, بدأت تشعر بأن شكوكها تتأكد بشأن معرفته بآخري, ظلت تبكي و قررت أن تطلب منه الطلاق, ثم تراجعت في قرارها حتى تتأكد, فاختفاء الخاتم ليس دليل علي خيانته لها..
************
مصطفي: ناوي تعمل إيه النهاردة؟
منير: اممممم ولا حاجة, هسهر في أي مكان
مصطفي: طيب ما تاخد مراتك و خرجها معاك بجد حرام عليك
منير: أخرج مين يا عم, مش ناقص نكد أنا
مصطفي: طب أسمع كلامي و جرب و قولها تعالي نخرج
منير: لأ كفاية سمعت كلامك أمبارح
مصطفي: أنت محسسني أن بقولك روح أقعد في النار, يا عم ده أنا بقولك خرج مراتك 
منير: مصطفي أخرج من دماغي
مصطفي: ماشي يا عم أنا غلطان
نظر له منير و لم يعلق, فهو يعلم بأنه هو المخطئ و ليس صديقه, وضع يده في جيبه و أخرج العلبة التي بها ذلك الخاتم الذهبي, ظل ينظر لها و لا يتحدث
مصطفي: فيها إيه العلبة دي؟
منير: فيها فيل
مصطفي: أنجز يا ظريف
منير: هاهاها فيها خاتم
مصطفي: لمين يعني؟
منير: امممم مش عارف, بس بفكر أديه ل- شهد
مصطفي: أنت بتتكلم بجد؟
منير: بجد جدا كمان
مصطفي: لا حول ولا قوة إلا بالله, أنا تعبت منك بجد
منير: أنت اللي تاعب نفسك علي الفاضي
مصطفي: أستغفر الله العظيم, أنا نصحتك و قولتلك و أنت حر بقي
منير: ماشي يلا سلام بقي, عايز أجهز ل- بليل..
*********
غادر منير الشركة و أستقل سيارته, ثم أخرج هاتفه و بحث عن أسم شهد و ضغط علي زر الاتصال..
- ألو
- قولي ألو تاني كده!
- "بدلع": ألـو
- ههههههههههه موسيقي يا ناس
- ههههههههههه شكراً
- بقولك إيه يا قمر أنتي, وراكي إيه النهاردة؟
- امممممم لحد دلوقتي مافيش حاجة
- طب كوويس, إيه رأيك نخرج سوا بليل؟
- أنا و أنت؟؟
- أمال أحنا و الجيران!
- اممممم خلاص أوك مافيش مشكلة
- طيب كويس جداً, هعدي عليكي الساعة 9 
- أوك ماشي
- ماشي يا قمري, يلا سلام عشان داخل البيت
- هههههههه الله يعيينك
- يارب 
***********
شعرت به في الخارج, ظلت كما هي علي فراشها, تنظر للمرآة بين الحين و الأخر, حتي دخل الغرفة, لم يتحدث معها و كأنها ليست بالغرفة, أخذ ملابسه و ترك الغرفة, انتظرت في مكانها دقائق, جاهدت لمنع دموعها من التساقط, سمعت صوت باب الغرفة الأخرى و هو يغلق, قامت من مكانها مسرعة, اقتربت من الباب و هي تحاول أن تسمع إذا كان يتحدث مع أحد أم لا, لسوء حظها وجدته يتحدث مع امرأة و يؤكد عليها ميعادهم في التاسعة مساء, عادت إلي غرفتها سريعاً و هي غير قادرة علي إيقاف دموعها التي تتساقط قهراً و حزناً علي حالها, ها هي الآن تأكدت من خيانته لها, ماذا تفعل؟ تخرج خلفه حتى تشاهده بنفسها! أم تكتفي بتلك المكالمة و تطلب الطلاق! شيء ما بداخلها رفض أن تستسلم بسهولة هكذا, لابد أن تلقنه درساً حتي لا يفعل ذلك مرة أخري, قررت أن تمنعه من الخروج الليلة مهما كانت الطريقة, تذكرت قول أبيها لأمها حينما كانت تضايقه فيردف قائلاً " يا ساتر عليكي, فعلاً أن كيدكن عظيم"
 قررت أن تستخدم كيد النساء التي كانت تسمع عنه طيلة عمرها, و لم تفكر في أي مرة أن تلجأ له, و لكن قد حان الوقت, قامت مسرعة و أبدلت ملابسها, و وضعت بعض مساحيق التجميل علي وجهها, زادتها جمالاً, نظرت لنفسها نظرة رضا, جاهدت لترسم ابتسامة ثم خرجت من الغرفة..
*********
- مااشي خلاص بقي يا بت أنتي قاعدة فاضيه ولا إيه! كلها كام ساعة و هشوفك
 - اممم قاعدة فاضيه, ما أنا قاعدة قدام الساعة
- ههههههههه طيب أقفلي بقي بدل ما البومة اللي بره دي تشك في حاجة و تدخل الأوضة
- أوبا, هو أنت منهم!!
- من مين بالظبط؟
- اللي بيخافوا من مراتتهم
- لأ أنا مبخافش من حد, أنا بس مش ناقص وجع دماغ
- اممممم طيب, يلا باي
- سلام..
أغلق معها و أبدل ملابسه سريعاً و خرج من الغرفة, وجد سمر تقف أمامه, خاف من أن تكون قد سمعته و لكنه وجدها تبتسم له, فتأكد بأنها لم تسمع أي شئ, فبادلها الابتسامة, فاقتربت منه و أمسكت يديه و هي تتحدث بدلع شديد
- وحشتني
نظر لها غير مصدق, بأن هذه هي زوجته التي أعتاد علي رؤيتها و هي تبكي!!
- مالك! هو أنا موحشتكش؟
- احم, لأ وحشتيني طبعاً
- طيب ما تيجي نقعد! أصل وحشني أحساس أن أقعد في حضنك
نظر لها بتعجب و لم يعلق فقط أكتفي بالصمت و سار معها, جلست بجواره و هي تحتضنه برقة شديدة و تحرك يديها علي ظهره برفق
- أنت عارف أنت بعيد عني بقالك قد إيه؟
صدم من سؤالها! فأنه لم يقترب منها منذ فترة كبيرة, و لم يتوقع أن تسأله أو تفتح معه ذلك الموضوع من الأساس! شعرت هي باستسلامه فأكملت حديثها
- وحشني حضنك جداً يا منير
ابتعدت عنه و نظرت له, تقابلت أعينهم, شعر و كأن في عينيها سحر يجبره علي النظر لها, فأقترب منها و قبلها برقة, شعرت بالانتصار فهكذا لن يخرج الليلة و سيظل معها..
منير: هقوم أجيب حاجة من الأوضة و هاجي
سمر: ماشي يا حبيبي مستنياك
و ما أن أبتعد حتي سمعت صوت هاتفه يعلن عن وصول رسالة له, لم تقاوم فضولها و أمسكت الهاتف و هي تقرأ الرسالة..
" متتأخرش عليا, 9 بالدقيقة هكون مستنياك"
قرأتها عدة مرات, و هي تتوعد له في سرها, حتي وجدته يقف أمامه و علامات الذهول و التوتر علي وجهه, نظرت له بابتسامة و أردفت قائلة
- مين دي؟؟

- الفصل الثالث -
نظر لها بارتباك, لا يعلم ماذا يقول!
- هـا رد عليا!
- هو تحقيق ولا إيه؟
- اممممم علي رأي اللي قال (خدوهوم بالصوت لا يغلبوكم)
- ليـه إن شاء الله, هو أنا خايف ولا حتي هخاف منك مثلاً؟
نظرت له و ابتسمت ابتسامة ساخرة, و أردفت قائلة
- لأ يا حبيبي أنا اللي بخاف, أتفضل بقي قولي مين دي؟
- دي عميلة تبع الشركة
- عميلة أهااا, طب و أنت هتقابل العميلة دي النهاردة الساعة 9 ليه؟
- عادي شغل! هيكون ليه يعني؟
- اممم و ده من أمتي ؟
- من النهاردة, هتفرق معاكي ؟
- لأ يا حبيبي, عادي يا روحي من النهاردة ولا من أمبارح مش مهم, براحتك يا قلبي
ألتزم الصمت, لم يعرف بما يجيب عليها, للمرة الأولي يشعر و كأنه طفل خائف من أن يعرف والده بخطأ ما أرتكبه, فأحياناً يكون الصمت خير ما يجب فعله لتجنب المشاكل و المناقشات السخيفة التي دائماً تنتهي بكلمتين "معك حق"!
اقتربت منه و هي مازالت مبتسمة, احتضنته و أمسكت يديه, صدم من رد فعلها هذا, كان يتوقع أن الأمر سيتحول لمشكلة كبيرة! كان الصمت سيد الموقف لفترة ليست بالقليلة, حتي أصدر هاتف منير صوتاً معلناً عن قدوم رسالة, ابتعدت عنه و أمسكت الهاتف و أعطته له, أمسك الهاتف بتوتر ملحوظ و قرأ الرسالة ثم أغلق الهاتف و وضعه بجانبه, و بدأ يحرك قدميه حركة تدل علي العصبية و شدة التوتر
سمر: في إيه؟ أهدي شوية أنا بدأت أتعصب 
منير: طيب
سمر: كان فيها إيه الرسالة اللي عصبتك أوي دي؟
منير: دي رسالة من الشركة
سمر: اممم ماشي
اقتربت منه مرة أخري, ثم نظرت له نظرة استوعب معناها سريعاً, وضع يده علي ظهرها و اقترب منها ثم قبلها قبلة طويلة, أنهي قبلته و هو يضع زوجته علي الفراش و يقترب منها أكثر..
*********
تجلس أمام المرآة تضع لمساتها الأخيرة علي وجهها, تنظر لنفسها برضا و هي تبتسم, فهي تعلم جيداً أنها شديدة الأنوثة, فمن الصعب أن يقاومها أحد, فهناك من يكتفي بنظرة لها و هناك من يكتفي بكلمة و هناك من يتمني المزيد! فهي حقاً لا تمانع..
- يا بنتي قومي من قدام المرايا دي هتتجنني
- ههههههههه لأ متخافيش عليا يختي
- ده أنا حاسة أني هصحي من النوم في مرة هلاقيكي نايمة و المرايا في حضنك
- هههههههه لأ مش للدرجة دي
- طيب أنتي لابسه و رايحة فين بقي؟
- هقابل منير
- منير مين؟؟
- مستر منير اللي معايا في الشركة
- و هتقابليه ليه؟
- جري إيه يا مني, هو أنتي هتفتحيلي محضر؟
- يا ستي أنا غلطانة أن خايفة عليكي!
- لأ متخافيش, أنتي عارفة أختك كويس و عارفة أن ميتخافش عليها
- أهو أنا مبخافش إلا من الثقة الزيادة دي
- هو أنتي عايزة تخافي و خلاص!
- ههههههههه أصل عارفه أنك مجنونة, المهم إيه حكاية منير ده؟
- منير ده يا ستي, واحد معايا في الشركة, عينيه زايغة زيه زي معظم الرجالة يعني, البيه فاكرني هموت عليه بقي و واقعه و الكلام اللي أنتي فهماه ده, لكن علي مين أنا فاهماه كويس أوي و فاهمه هو عايز مني إيه, هو أصلا هيموت عليا
ثم تنظر لنفسها في المرآة مرة أخري و تضع يدها علي جسدها و تحركها ببطء و تردف قائلة
- ما أنتي عارفه أختك
- يا شهد هتتجنني يخرب بيتك, و بعدين أنتي هتنزلي أزاي أصلا؟
- عادي ميعادي معاه 9, يعني بعد ما بابا و ماما يناموا, هفتح الباب و هنزل و لما أرجع هتصل بيكي تفتحيلي و أدخل, ولا من شاف و ولا من دري
- أهااا ياني, أنا بجد خايفة من اللي أنتي بتعمليه ده, معرفش هتستفادي إيه يعني!
- يوووه بقي, مش كل شوية ترغي و تقولي خايفة
- طب منير ده متجوز؟
- أيوة متجوز
- و بيخون مراته!!!!
- مالك بتقوليها بصدمة كده ليه؟ أيوة بيخون مراته, ما قولتلك ده عينيه زايغة
- حرام عليكي يا شهد, أبعدي عنه
- خليكي في حالك
- ربنا يهدي, عموماً متتأخريش
- طيب 
تركت أختها و خرجت إلي الشرفة تنتظر منير, ظلت تنظر في ساعتها كل دقيقة تقريباً, لقد طال انتظارها فالساعة قد قاربت علي التاسعة و نصف! شعرت و كأن أحد صفعها علي وجهها بشدة, شعرت بالأهانة لعدم قدومه, حاولت أن تتصل به و لكنها وجدت الهاتف مغلق! - أنتي مش نازلة ولا إيه؟
- أنتي شايفة إيه؟
- براحة أنتي هتاكليني ولا إيه! أنا بسألك, بس شكله واقع أوي الصراحة
- مني لمــي نفسك عشان أنا علي أخري
- خلاص يا ستي أنتي هتتشطري عليا أنا, يا خسارة الهدوم و الوقفة قدام المرايا
- أمشي من قدامي يا مني
- خلاص أهو ماشية
تركتها أختها و هي في حالة عصبية شديدة, ظلت تلعن منير, فصدق من قال " أحذر التعامل مع أنثي كانت علي وشك الخروج ثم حدث شيء ما لغي ذلك الخروج!" ظلت تتوعد له في سرها
- ماااشي يا منير, أنا هوريك أزاي تخلف ميعادك كده, لأ و كمان تقفل موبايلك, هتروح مني فين, الصباح رباح كلها كام ساعة و هشوفك في الشركة..
********
نائمة بين ذراعيه تشعر بالانتصار, ها هو كيد النساء كان له نتيجة! كان شعورها مثل شعور من نجح بتفوق في امتحانات الثانوية العامة!! للمرة الثانية كان الصمت هو سيد الموقف, هي تفكر في انتصارها و منعه من الخروج الليلة و هو يفكر في شهد و ماذا سيقول لها غداً!!
سمر: حبيبي
منير: نعم!
سمر: هو أنت زعلان عشان معندناش أولاد لحد دلوقتي؟
منير: لأ مش زعلان
سمر: بجد!!
منير: أيوة
توقعت أن يجاوبها ب- رد أفضل من ذلك, فهي ليس لها ذنب في عدم الإنجاب! ألتزمت الصمت و هي تفكر في الغد, فمن المؤكد أن زوجها سيقابل تلك الحقيرة التي تحاول أن تأخذه منها, ف- الخطأ ليس علي تلك الحقيرة فقط بل علي زوجها أيضاً! 
دام الصمت بينهم حتي غلبهم النعاس..
**********
استيقظت صباحاً علي صوت هاتفها, نظرت إلي الساعة ثم أردفت قائلة
- مين المزعج اللي بيتصل دلوقتي ده!! يييييه مش وقتك خالص يا راندا!!
 - ألو
- صباح الخير
- صباح النور
- أنتي كنتي نايمة ولا إيه؟
- أنتي متصلة بيا الساعة 7 الصبح عشان تسأليني كنتي نايمة ولا إيه؟
- هههههههه أكيد لأ, عادي عايزة أرغي معاكي
- طب أقفلي دلوقتي يا راندا, شوية و هكلمك
- ماشي مع السلامة
أغلقت معها و تنهدت بضيق, حاولت أن تنام مرة أخري و لكنها محاولات فاشلة, استيقظت و قامت بتحضير الفطور, ثم أيقظت منير, قام سريعاً و فتح هاتفه, تناول معها الفطور و أبدل ملابسه و غادر إلي عمله, كانت تعلم بأنه صامت هكذا لأنه يفكر ماذا سيقول لتلك الساقطة! شعرت بارتياح نسبي لعدم حدوث أي خلاف بينهما و في نفس الوقت تشعر بالغيرة من مجرد التفكير بأن زوجها يعرف امرأة أخري, ها هي الآن أصبحت متأكدة من خيانته لها, و لكنها تريد أن تعرف إلي أي مدي وصلت تلك العلاقة بينهم!!
*********
وقف أمام الشركة يحاول أن يرتب بعض الكلمات حتي يقولها ل- شهد إذا قابلها, ظل يردد الكلمات في عقله حتي وصل إلي مكتبه بدون أن يراها..
- السلام عليكم
- و عليكم السلام, مالك علي الصبح؟
- هو أنت قافشني كده علي طول؟
- ههههههه ما أحنا مش عشرة يوم يا عم منير, ها خير!
- أبداً يا سيدي, أمبارح كان المفروض أشوف شهد, و منزلتش من البيت و سمر شافت رسالة من شهد كانت كاتبة فيها " متتأخرش عليا بقي, خليك فاكر الساعة 9 " سألتني مين دي, قولتلها عميلة من الشركة و هقابلها الساعة 9
- ههههههههههه و هي مراتك هبلة عشان تصدق الكلمتين دول؟
- أيوة يا عم صدقت
- ما يمكن بتمثل عليك أنها صدقت عشان تقفشك 
- لأ يا عم,معتقدش يعني, المهم مش عارف أقول إيه ل- شهد
- عااادي قولها الحقيقة
- و حياة أمك؟
- خلاص يا عم متزعلش, قولها نمت, ولا أقولك قولها مراتي شافت الرسالة و معرفتش أنزل
- امممم علي أساس أن مش دي الحقيقة يعني؟
- يا عم أعملك إيه طيب!
- غور يلا, قال جيتك يا عبد المعين تعني, لقيتك أنت اللي عايز تتعان
- ماشي يا عم شوف هتقولها إيه
- مااشي
أخرج هاتفه و حاول أن يهاتفها أكثر من مرة و لكن بلا فائدة, كل مرة تنتهي بجملة " لا يوجد رد", خرج من مكتبه و بدأ يبحث عنها حتي وجدها علي مكتبها, اقترب منها و هو يتفحصها أو بمعني أدق يتفحص كل جزء من جسدها, فكانت ملابسها تكشف أكثر مما تستر!
- صباح الخير
- ــــــ
- طيب ردي عليا طيب
- نعم؟
- طيب تعالي ننزل نقعد شوية في أي مكان
- لأ شكراً
- يلا بقي يا شهد, بجد عايز أحكيلك حاجة
- فين موبايلك؟
- أهو يا ستي
- شوف أنا اتصلت بيك كام مرة, و كان موبايلك مغلق
- كتير أنا عارف, حقك عليا, تعالي نقعد في أي مكان و أنا هفهمك كل حاجة
- أوك
- أستنيني بس هنا, هروح الحمام و أقول حاجة ل- مصطفي و هاجي
- أوك
غادر و ترك هاتفه, نظرت للهاتف بضيق, حاولت أن تفتحه و لكن كان لابد أن تكتب الرقم السري, و ما هي إلا دقائق حتي وجدته يصدر صوتاً يدل علي أن هناك اتصال, نظرت إلي اسم المتصل فوجدتها "سمر" زوجته, ابتسمت و قررت أن ترد له ما فعله بها في الأمس, أغلقت باب مكتبها سريعاً و ضغطت علي زر الرد, و صمتت قليلاً, ثم بدأت تتحدث
- لأ يا منير, هيهيهيهيهي بس بقي مش كده أحنا في المكتب, لو حد دخل علينا هتبقي مشكلة, يا منير أبعد بقي, أيوة عارفه أنك بتحبني و بتموت فيا أبعد بقي, يا منيــر بس بقي هيهيهيهي..
كادت أن تكمل حديثها لولا أن سمر قد أنهت المكالمة, ابتسمت بانتصار و وضعت الهاتف كما كان و جلست و كأنها لم تفعل أي شئ!

- الفصل الرابع -
عاد إليها و هو مبتسم, فقد أثبت لنفسه أنه مهما فعل فهي ستسامحه! فكان يثق دائماً أنه لا يقاوم, لديه نسبة كبيرة من الغرور, فهو في الحقيقة يتمتع بقدر كبير من الوسامة..
منير: ها يا قمر جاهزة؟
شهد: أيوة, علي فكرة أنت نسيت تليفونك
منير: أها صح, ده أنا كنت بدور عليه
شهد: امممم أوك
منير: طب يلا بينا بقي, عشان ألحق أقولك اللي أنا عايزه
شهد: ماشي, هنخرج مع بعض من الشركة؟
منير: أحبك و أنتي مركزة كده, أخرجي أنتي و أنا دقايق كده و هاجي وراكي, استنيني جنب عربيتي
شهد: أوك
غادرت شهد و عاد هو إلي مكتبه مرة أخري, لكي ينتظر بعض الوقت حتي يلحق بها..
مصطفي: إيه اللي جابك هنا؟
منير: يا عم هو أنا قاعد علي دماغك؟ أنا ماشي أصلاً بس مستني 3 دقايق كده عشان محدش يتكلم علينا في الشركة
مصطفي: لا حول ولا قوة إلا بالله, يعني خايف من الناس و مش خايف من ربنا!!
نظر له منير و لم يعلق, فأردف مصطفي قائلاً
- حرام عليك يا منير, لو ربنا سترها عليك مرة و اتنين و عشرة, مش هيسترها معاك بعد كده, ما ربنا قادر يفضحك, بس مسألتش نفسك ليه مراتك لسه معرفتش؟ ما يمكن ربنا عايزك تتوب!
منير: يووووه عليك يا مصطفي, مش كل مرة تقولي الكلام ده بقي زهقت, أنا ماشي سلام..
غادر الغرفة و ما هي إلا ثواني حتي وصل إلي شهد, أستقل سيارته و هي بجواره
- تحبي نروح فين؟
- أي مكان
- ماشي تمام..
**********
تجلس فوق فراشها تبكي, تشعر بألم في قلبها, ها هي تأكدت من خيانته لها, فهمت الآن إلي أي مدي وصلت العلاقة بينهما! ماذا فعلت له لكي يفعل ذلك! أهذا هو الذي أحبته و أأتمنته علي قلبها! لم تتخيل يوماً أنه سيكون سبب وجعها, أو أنه هو من سيكسرها هكذا! فقد يكون السبب هو عدم الإنجاب! لكن إذا كان كذلك, فلماذا لم يتزوج مرة أخري؟ فالزواج بالنسبة لها أفضل من الخيانة! تخيل أنك وضعت ثقتك في شخص ما, و خان هو تلك الثقة, هل تتخيل حجم الألم و الندم! أعلم أن لا أحد يشعر بغيره إلا إذا مر بنفس الموقف!
" الخيانة تلك الكلمة الجبانة
التي تجعل الإنسان يشعر بالأهانة..
يتحدث مع من يحب بمودة و يكون مقابلها جحود
فالخيانة أسوء ما في الوجود..
فالخيانة تحمل في طياتها أسي
ليس له حدود.."
حاولت أن تهدأ من روعها, ظلت تفكر كيف تنتقم منه! كيف تعلمه أن القلوب ليست لعبه! جففت دموعها, أمسكت ب- هاتفها, فتحت قائمة الأسماء, بحثت عن أسم راندا و ضغطت علي زر الاتصال..
**********
ينظر لها نظرة جريئة تقتحم جسدها, و هي سعيدة بذلك! تنظر للنيل المتواجد علي يمينها و كأنها لا تري نظراته تلك, تتمني أن تطلب منه المزيد, فهي لا تكتفي بتلك النظرات, تريد أن تشبع غرورها و تكبرها, و يعلم هو ذلك..
- هو أنت جايبني هنا عشان نفضل ساكتين؟
- لأ طبعاً, بس الكلام كله أتبخر من عقلي أول ما شوفت عيونك
- هيهيهيهيههي لا و الله!
- و حياتك أنتي
- امممم و مادام هو كده, سبتني ليه أمبارح؟
- و أنا أقدر أسيبك بردوا؟ ما أنتي لما تعرفي اللي حصل هتعذريني
- امممم أتفضل قولي 
- كل الحكاية يا ستي, أن أنا كنت سايب الموبايل و بجيب حاجة من الأوضة و أنتي بعتي رسالة و مراتي شافتها, معرفتش أنزل عشان متشكش في أي حاجة
- اممممم و ده أسميه خوف؟
- خوف! لأ طبعاً ده ممكن تسميه حرص, حرص من أنها متعرفش حاجة, عشان أعرف أعمل كل اللي أنا عايزة
- ههههههههه و إيه بقي اللي أنت عايزة؟
نظر إليها و بدأ ينظر إلي جسدها ببطء و هي تتابعه بنظرها, إلي أن تحدث
- عايزك أنتي
- لالالا هفهمك غلط كده
- ههههههههه, و هو ده المطلوب
- امممم بس أنا مش سهله أوي كده
- و هو أنا قولت كده؟ ده أنا بس بقولك أنا عايز إيه, و بعدين ها خلاص سامحتيني علي أمبارح
- اممممم هفكر
أمسك يديها و قبلها و هو يردد
- خلاص بقي
- امممم طيب خلاص, بس متكررهاش تاني
- من عينيا
ظلوا يتحدثون سوياً, ثم عادوا إلي الشركة مرة أخري..
**********
راندا: أهدي شوية طيب أنا مش فاهمه حاجة من عياطك ده
سمر: بقولك خاين, خاااين و زبالة
راندا: طب حصل إيه؟ عرفتي أزاي طيب!!
سمر: أمبارح جه رسالة علي الموبايل بتقوله فيها أنها هتستناه, و أنا فضلت أدلع فيه و مخلتهوش ينزل, و كنت مستنية أتأكد من الموضوع, و النهاردة بتصل بيه لقيت الخط أتفتح و شوية و سمعت واحدة بتتكلم و ...
راندا: طب بس أهدي معلش أهدي بقي, طب حصل إيه تاني؟
سمر: أنا مش قادرة أهدي, أنا موجوعة جداً, أنتي مش متخيلة أنا حاسة ب- إيه!
راندا: يا حبيبتي و الله مقدرة و فاهمة, و أنا قولتلك كده و أنتي مصدقتنيش
سمر: ــــــ
راندا: طب ناوية تعملي إيه؟
سمر: معرفش, أقفلي دلوقتي و شوية و هكلمك
راندا: طيب ماشي, بس كفاية عياط بقي
سمر: ماشي.. سلام
أغلقت مع صديقتها و هي مازالت تبكي, قررت أنها لن تواجه, بل ستجعله يندم علي ما فعله, خرجت من غرفتها, و بدأت تجهز الطعام,و كلما تخونها دموعها و تتساقط, تجففها بعصبية و هي تتوعد له, و يزيد إصرارها في جعله نادماً..
**********
منير: متزعلش بقي يا مصطفي
مصطفي: مافيش حاجة يا عم أنا بس عايز مصلحتك
منير: امممم طيب
مصطفي: ناوي علي إيه مع شهد؟ البت دي مش سهلة
منير: ما صاحبك بردوا مش سهل
مصطفي: أنا مش بهزر, بعدين البت دي مع كل اللي بتعمله ده علي ما أعتقد أنها لسه بنت يعني مش هتستفيد حاجة من الجري وراها
منير"ضاحكاً": ما يمكن صاحبك يكون هو اللي هيقص الشريط 
مصطفي: ههههههههه مافيش فايدة فيك, أنت مش هتتلم أبداً
منير: طب يلا يا عم نروح, مش هنبات هنا 
غادروا من الشركة و أستقل منير سيارته, ظل يسير بها قليلاً, ثم عاد إلي منزله, كاد أن يهبط من سيارته إلا أن شيء ما منعه, فأدار محرك السيارة مرة أخري و أنطلق بها و هو يكتب رقم شهد علي هاتفه و يضغط علي زر الاتصال..
************
أنهت ما تفعله و عادت إلي غرفتها, جلست فوق فراشها و هي ترتب أفكارها, ظلت تفكر لفترة طويلة حتي ابتسمت بشدة و كأنها توصلت إلي الحل, قررت أن تتعامل معه و كأنها لم تعلم أي شئ, و خصوصاً أن غداً عيد زواجهم الرابع, قررت أن تحتفل بذلك اليوم, اليوم الذي اختارت فيه الرجل الذي خانها! الرجل الذي قررت أن تكمل معه ما تبقي من عمرها! قررت الانتقام منه و لكن بعد مرور ذلك اليوم..
********
- أيوة يا شهد
- إيه يا منير أنت فين؟
- أنا في الشارع 
- أنت كل ده لسه مروحتش؟
- أيوة
- ليه!!
- مش عارف, شهد ممكن أشوفك دلوقتي؟ أنا حاسس أني مخنوق أوي, نفسي أترمي في حضنك أوي
- ليه بس حصل إيه؟
- محصلش حاجة يا شهد, أنا بس حاسس أن أنا محتاجك دلوقتي جنبي
- للأسف أنا مش هعرف أنزل دلوقتي خالص
- طيب خلاص مش مهم
- طيب أحكي بس في إيه!! صوتك مخنوق ليه كده؟
- مافيش حاجة يا شهد, أنا هقفل دلوقتي و هكلمك بعدين
- طيب أوك
- سلام
أغلق معها و هو يشعر بضيق شديد, يريد أن يحتضنه أي شخص, يحتضنه بدون أن يسأله ما به! فقط يظل في حضنه حتي يغلبه النعاس فينام! لا يعرف ما سبب ذلك الشعور! أهو تأنيب ضميره علي ما يفعله في حق زوجته! لكن إذا كان تأنيب ضميره لما لجأ لغيرها ليرتمي بين أحضانها!! حاول أن يهدأ, عاد إلي منزله, بحث عنها كمن يبحث عن والدته حينما يدخل المنزل, وجدها في غرفتهم, اقترب منها لم يتحدث, نظر لها فقط و اقترب أكثر, احتضنها, ضمها إليه بكل ما أوتي من قوة, و كأنه يحتمي بها, كانت تشعر بالغضب الشديد تجاهه و لكن أختفي كل ذلك في تلك اللحظة, لم تدري ماذا تفعل, احتضنته هي الأخرى, شعرت به يبكي! يبكي كالطفل الصغير الذي فقد أحد والديه! يا إلهي ماذا حدث ليفعل كل ذلك! قررت أن تجعله بين ذراعيها, حتي يهدأ بمفرده, لن تسأله ما به, ظلوا هكذا لفترة من الوقت حتي شعرت به قد هدأ و انتظمت أنفاسه, أبعدته عنها برفق و هي تجفف دموعه..
- مالك؟
- محتاج حضنك
- حصل إيه طيب؟
- مافيش حاجة, محتاج حضنك و بس
- طيب تيجي نتغدي؟
- لأ عايز أنام, عايزك تحضنيني لحد ما أنام
- طيب تعالي 
أبدل ملابسه سريعاً, و عاد إلي حضنها مرة أخري, ظلت تهدأ من روعه و هي تحرك يديها برفق فوق ظهره, إلي أن غلبه النعاس و نام و نامت هي بجواره..

- الفصل الخامس -
استيقظ منير و هو يشعر بتعب شديد, ابتعد عن زوجته و أمسك هاتفه, فوجد أن هناك 5 مكالمات من شهد, تنهد بضيق, لأنه سبق و قد أنذرها من هذا التصرف, خوفاً من أن يكون الهاتف بجوار زوجته, خرج من غرفته بهدوء, ذهب إلي غرفة أخري, جلس فوق الفراش, و أمسك الهاتف مرة أخري و ضغط علي زر الاتصال..
- ألو
- امممم 
- أنتي نايمة؟
- أيوة نايمة, أنت كنت فين لما اتصلت بيك؟
- كنت نايم
- اممممم أنت صوتك واطي ليه؟
- مش هينفع أعلي صوتي عن كده
- اممم أوك 
- طيب خلاص روحي نامي, و نتكلم بكرة 
- أوك,باي
أغلق معها و تنهد بضيق, طيلة المحادثة كان يشعر بالخوف, كان مثل الفتاة التي تحادث صديقها أو كما يقال حبيبها بصوت منخفض, خوفاً من أن يسمعها والدها, عاد إلي غرفته مرة أخري, و جلس فوق الفراش..
*********
مني: شهد يا شهد أصحي
شهد: عايزة إيه؟
مني: امممم هو أنتي كنتي بتتكلمي دلوقتي؟
شهد: أيوة كنت بتكلم
مني: طب قومي أحكيلي حصل إيه النهاردة, أنا مش عارفه أنام 
شهد: سبيني أنام بقي و هحكيلك الصبح
مني: لأ أصحي بقي أنا زهقت من السهر لوحدي
شهد: يييييه أهووو صحيت
مني: ها أحكيلي
جلست شهد فوق فراشها و بدأت تقص عليها ما فعلته و ما حدث بينها و بين منير
مني: حرام عليكي يا شهد, ليه عملتي كده مع مراته, أنتي كده تعمليله مشاكل
شهد: امممم عادي بقي
مني: لازم تقوليله 
شهد: مالكيش دعوة و سبيني أنام
عادت شهد إلي النوم مرة أخري و ظلت مني كما هي, كانت تشعر بتأنيب ضمير شديد تجاه سمر, بالرغم من أنها لن تستفيد أي شيء و ليس لها دخل بالموضوع من الأساس, بدأت تفكر ماذا تفعل! فمن الصعب أن تقنع أختها بترك منير! و الأصعب أن تحاول تتحدث مع سمر! حسمت قرارها بأن تخلد إلي النوم و عندما تستيقظ ستقرر ماذا تفعل..
********
- و الله زي ما بقولك كده
- بجد يا راندا!!
- أيوة يا بنتي, كلمتني أمبارح و بتقولي أنها واثقة أن هو بيخونها
- أوووه يا حرام, طب عملت إيه؟
- مش عارفه بصراحة, كانت بتعيط
- لأ أنتي لازم تعرفي هي عملت إيه و تيجي تحكيلي
- أكيد هعرف طبعاً, أوعي تحكي حاجة لحد؟
- لأ طبعاً, و بعدين هحكي لمين أساساً! أحنا بس بنتسلي
- ده سمر لو عرفت أن حكيتلك أصلا هتزعل جامد
- عيب يا بنتي متخافيش
- بصراحة هي تستاهل أن هو يخونها
- ليه كده يا راندا, حرام عليكي دي حتي صاحبتك!
- ما هي عشان صاحبتي أنا بقولك تستاهل, كل شوية تنكد عليه و أنتي عارفه أن الرجاله مبيحبوش النكد, أمي دايماً تقولي أن الرجالة دول زي الأطفال, يحبوا اللي يسايسهم 
- ههههههههههه بردوا حرام عليكي, حطي نفسك مكانها
- لا يختي بعد الشر, ده أنا لو جوزي عمل كده كنت قتلته
- ههههههههه لا بجد الخيانة شيء صعب جداً, ربنا يكون في عونها بقي
- ماشي يا حنينه, أنا هقفل أشوف هعمل إيه في الشقة و نبقي نتكلم بعدين
- أوك, باي
أغلقت راندا مع صديقتها, و بحثت سريعاً علي رقم سمر و ضغطت علي زر الاتصال و هي تردف قائلاً
- يا تري عملتي إيه يا سمر!
انتهت المكالمة و لم يوجد رد, كررت الاتصال مرة أخري و هي تنظر للهاتف في شوق منتظرة أن تجاوبها.!
********
منير: سمــر, موبايلك بيرن بقاله كتير أصحي 
سمر: ــــ
منير: يا سمر قومي
ظل ينادي عليها, ولكن بدون جدوي, ظل يلعن المتصل لأنه هو السبب في استيقاظه من النوم, نظر للهاتف بضيق و قرر أن يري من المتصل, أمسك الهاتف و رأي اسم "راندا", ابتسم و ضغط علي زر الرد
- ألو
- احم, السلام عليكم
- و عليكم السلام, أزيك يا مدام راندا
- الحمد لله يا أستاذ منير, حضرتك عامل إيه؟
- الحمد لله بخير
- أمال سمر فين؟
- سمر نايمة, و لما لقيت حضرتك بتتصلي كتير, قلقت أن يكون في حاجة و رديت عليكي
- يا خبر نايمة لحد دلوقتي ليه! ده الساعة بقت 10
تنهد بضيق, فهو يعلم من الأساس أن راندا فضولية من الدرجة الأولي
- أصل كنا سهرانين بليل
- بجد يا أستاذ منير, يا بخت سمر بيك, بتسهرها و بتخرجها و كمان قصة حب كبيرة
ابتسم بسخرية, يا لها من ساذجة! أراد أن يغلق معها سريعاً فأردف قائلاً
- ربنا يخليكي, إن شاء الله لما تصحي هخليها تكلمك, مع السلامة
- مع السلامة
أغلقت معه و هي تردد
- أما راجل قليل الذوق صحيح!!
********
استيقظت سمر, فوجدت منير يضع هاتفها بجواره و هو يردد
- ده أنتي حشرية و رخمة بجد
سمر: مين دي؟
منير: أنتي صحيتي أخيراً, إيه كل النوم ده!
سمر: مين اللي رخمة و حشرية؟
منير: راندا
سمر: ليه؟
منير: صحتني من النوم بسبب اتصالها بيكي, اتصلت أكتر من 5 مرات, فضلت اصحيكي و مصحتيش, قلقت ليكون في حاجة قومت رديت عليها
سمر: امممم ماشي
نظرت له بهدوء شديد, ثم قامت من فوق فراشها, نظرت له مرة أخري ثم أخذت هاتفها و خرجت من الغرفة, نظر لها بقلق حتي اختفت من أمامه, ثم بدأ يفكر
- هي مالها عاملة كده ليه! ممكن تكون سمعتني و أنا بكلم شهد! بس لو سمعتني مكانتش هتفضل ساكتة كده! أنا مالي قلقان كده ليه؟ عادي بقي سمعت ولا مسمعتش مش هيحصل حاجة, أخرها هتقول طلقني..
فاق من شروده علي صوت هاتفه, أمسك بالهاتف فوجد مصطفي هو المتصل فجاوبه سريعاً
- جيت في وقتك
- طب قول السلام عليكم طيب
- و عليكم السلام يا عم, أنجدني بقي
- خير, مراتك قفشتك؟
- أعوذ بالله
- طب في إيه طيب.؟
- أصل أنا بليل قلقت, و لقيت شهد متصلة بيا 5 مرات, فخرجت من الأوضة و كلمتها
- و مراتك سمعتك؟
- مش عارف, بس أنا رجعت الأوضة كانت نايمة و بعدين أكيد لو سمعت كانت قالتلي أو لمحت بأي حاجة!
- يعني هي حبكت تكلمها و أنت في البيت 
- أهو اللي حصل
- بقولك إيه, أنت أدتها الخاتم ولا لسه؟
- لأ لسه
- أحسن يا عم ده أحنا لسه في نص الشهر, روح بيعه هينفعك
- هاهاها ظريف أوي حضرتك
- عارف عارف
- طب أقفل بقي عشان أروح أفطر
- طيب بقولك إيه, ما تسيبك من شهد دي؟
- لأ مش هسيبها إلا لما أعمل الي أنا عايز أعمله, ما قولتلك صاحبك لازم يكون أول واحد يقص الشريط!
 - أنت هتبقي نهايتك سودا 
- بعد الشر, يلا سلام
- سلام
***********
صامتة شاردة, تفكر في زوجها الخائن, الليلة سيمر علي زواجهم 4 سنوات, اقترب ميعاد الانتقام! ها هي قررت تنتقم منه و لكنها لم تقرر كيف ستنتقم من الأساس!
- سمــر
قامت من مكانها عندما سمعت صوت زوجها, عادت إلي غرفتها و هي تتحدث بهدوء
- نعم؟
- أنا جعان!
- ماشي, قوم أفطر
- طب جهزتي فطار!!
- الأكل جاهز من بدري
- طب مادام جاهز من بدري, ما قولتليش ليه!
- امممم أصل سمعتك بتتكلم في الموبايل فسبتك تتكلم براحتك
أنهت جملتها و غادرت الغرفة مرة أخري..
**********
مني: شهد!
شهد: نعم؟
مني: أنتي ناوية علي إيه مع منير ده؟
شهد: هو الموضوع شاغل بالك كده ليه؟
مني: عادي يعني, فضول
شهد: اممم أوك, مش ناوية علي حاجة, سيباها كده, اللي أنا مستغربه منه, أن هو كلمني بليل عادي و كأن مافيش أي مشاكل في البيت!
مني: يمكن تكون مراته مقالتلوش حاجة!
شهد: أزاي يعني!!
مني: معرفش
شهد: طب يلا أخرجي بره, عشان هتكلم في الموبايل
غادرت مني الغرفة و ظلت شهد كما هي ترتب في عقلها الكلمات التي ستقولها ل- منير, كي تجعله يوافق أن يراها الليلة..
*********
كلاً منهما يجلس بجانب الأخر, و لكن كلاً منهما يفكر في شيء مختلف, ف- الليلة سيكون العام الرابع علي زواجهم, نظرت له ثم أبعدت نظرها سريعاً, هل يتذكر أن تلك الليلة سيكون عيد زواجهم الرابع؟ إذا كان يتذكر لما لم يتحدث معها بشأن ذلك الموضوع! ففي كل عام كان هو من يسبقها و يهنئها علي مرور عام كامل و هما معاً, فما سبب تجاهله!
فاقت من شرودها علي صوته و هو يتحدث في الهاتف
- خلاص أوك, نتقابل الساعة 8, لا لا أنا هعدي عليك, ماشي سلام..
أغلق الهاتف و نظر لها, فوجدها تنظر له و كأنها منتظرة أن يخبرها مع من يتحدث! فأردف قائلاً
- ده مصطفي, هنتقابل علي الساعة 8 زي ما سمعتي كده
- ماشي
ظلوا أمام التلفاز صامتين, و كأن كلاً منهما ليس بجانب الأخر!!
فكانت سمر تعلم بأنه كاذب ب- شأن موعده مع مصطفي, فمن المؤكد أنه سيقابل تلك الساقطة! حسمت تفكيرها و شكوكها بأنها ستراقبه!! قامت من مكانها و أسرعت إلي غرفتها, أحضرت ملابسها و ارتدتها سريعاً, و خرجت من الغرفة و دخلت غرفة أخري و أغلقت الباب من الداخل..
ظل منير كما هو, لم يشغل باله بها, أو أين اختفت أو ماذا تفعل!! 
 مر الوقت سريعاً, فشرع في ارتداء ملابسه, و لم يشغل باله بزوجته, أنهي كل شيء و خرج من المنزل, و ما أن سمعت صوت انغلاق باب المنزل, أسرعت بفتح باب الغرفة, و خرجت من المنزل سريعاً, انتظرت حتي ابتعد قليلاً, ثم أشارت بيدها لسيارة أجرة
- لو سمحت خليك ورا العربية دي, من فضلك أوعي تغيب عنك
نظر لها السائق بتعجب و أرد قائلاً
- حاضر يا مدام
************
أنهت ارتداء ملابسها, تأكدت أن والديها نائمين, فتحت باب المنزل بهدوء, و بدأت تهبط السلم, سمعت صوت أختها 
- شهد يا شهد
- إيه في إيه؟؟
- أوعي تتأخري
- طيب طيب, سلام
هبطت مسرعة, و ظلت منتظرة ما يقارب العشر دقائق, حتي اقتربت منها سيارة, ابتسمت ب- شدة, استقلت السيارة بجواره و هي تردد
- وحشتني..

- الفصل السادس -
ظلت في تلك السيارة, تنظر إلي زوجها الخائن, و تلك الساقطة الجالسة بجواره, فكان السائق بين الحين و الأخر ينظر لها, فيجدها تبكي, فعلم أن ذلك الرجل من الممكن أن يكون زوجها!, توقفت سيارة منير أمام ملهي ليلي, و توقفت السيارة الأخرى بعيداً عنهم قليلاً, نظرت سمر للمكان و هي تشعر بالصدمة, شعرت بأن عقلها توقف تماماً عن التفكير, فاقت من شرودها علي صوت سائق التاكسي..
- ها يا مدام, هنعمل إيه؟ شكلهم هيتأخروا جوه!
 نظرت له و صمتت, حاولت أن تهدأ حتي تستطيع أن تتحدث مع السائق, ثم أردفت قائلة
- خلينا هنا مستنين, أنا مش هينفع أدخل المكان ده لوحدي
نظر لها بضيق ثم تحدث
- ليه وقف الحال ده يا مدام! أنا عايز أشوف أكل عيشي
- أنا هدفعلك اللي أنت عايزه, أعتبرني حجزت منك التاكسي طول الليل!
- المسألة مش مسألة فلوس, أنا بس مبحبش وقف الحال ده
- لأ هي المسألة مسألة فلوس, شوف بتكسب كام طول الليل!!
- يا مدام ده رزق ربنا بيبعته, مش حاجة محددة!! كل يوم و ليه رزقه
- خلاص هديك 300 جنيه, ماشي؟
نظر لها ثم ابتسم برضا ثم أردف
- ماشي يا مدام..
***********
يجلسون سوياً و أمامهم النادل يأخذ طلباتهم
- ها يا كوكي تشربي إيه؟
- امممم ويسكي
نظر لها بتعجب شديد, ثم نظر للنادل و أردف قائلاً
- هات أزازة ويسكي
غادر النادل ليحضر طلبهم, بينما ظل هو ينظر لها بتعجب و في داخله يتحدث مع نفسه,
" ويسكي!! الله عليكي, ده أنتي طلعتي منحرفة علي الجاهز, هو صحيح أنا عمري ما شربت, بس ميضرش أشرب معاكي المرة دي"
قطعت حديثه مع نفسه, و تحدثت بضيق واضح
شهد: في إيه يا منير؟مالك؟؟
منير: سرحان فيكي
شهد: لا والله!!
منير: و حياتك أنتي
شهد: اممم طيب هعمل نفسي مصدقة, عارف أنت وحشتني جداً
منير: ده أنتي اللي وحشاني و الله
شهد: اممم بأمارة ما فضلت أتحايل عليك عشان أشوفك النهاردة
أوقف حديثهم النادل, الذي أقترب منهم ليضع طلبهم علي المنضدة أمامهم, و غادر و عادوا لحديثهم مرة أخري..
منير: هـا كنا بنقول إيه؟
شهد: منير عايزة أسألك سؤال
منير: من عينيا
شهد: هو أنا بالنسبالك إيه؟
صدم من سؤالها و لكنه ابتسم, ظل مبتسم لمدة طويلة, حاول أن يفكر في أي رد و لكنه فشل!
- مبتسم ليه؟
- أصل سؤالك غريب الصراحة
- ليه يعني؟
- أصلك عارفة أنك في الحتة الشمال
- هيهيههيهيهيهي.. طب مش هتشرب كاسك ولا إيه؟
- أموت أنا, لأ هشرب طبعاً, في صحتك..
***********
تنظر لهاتفها بضيق, ثم تتنهد بقوة و تضغط علي زر الرد..
- ألو
- أيوة يا سمر, أزيك؟
- الحمد لله يا راندا, أنتي عاملة إيه؟
- الحمد لله, ها قوليلي عملتي إيه؟
- عملت إيه علي إيه؟
- عملتي إيه مع منير؟ مش قولتيلي أنه بيخونك!!
- أهااا, لا معملتش حاجة
- يعني إيه معملتيش حاجة؟؟
- يعني معملتش حاجة, إيه الصعب في كلامي يعني!! و بعدين هعمله إيه!! هروح أضربه مثلا و أقوله كده عيب!!
- إيه البرود اللي بتتكلمي بيه ده!!
- ده جوزك! أزاي تسبيه لوحدة تانية بسهولة كده!!
- أنا مسبتوش لحد يا راندا, هو اللي سابني و راح لوحدة تانية, هو اللي باعني, هو اللي نسي أن أنا مراته
- مهما عمل!! بردوا متسبهوش لواحدة تانية, ولا أنتي راضيه أنه يعرف غيرك! و ينام في حضن واحدة غيرك!! أنتي راضيه علي نفسك كده!!
- راندا الله يكرمك, أنا فيا اللي مكفيني, أنا مش ناقصة كلامك
- أنا بفوقك لنفسك يا سمر, كفاية البرود اللي أنتي فيه ده!! استوعبي أن جوزك بيخونك!! 
- طب أعمل إيه!! قوليلي أعمل إيه!!
- معرفش تعملي إيه, المهم أنك متفضليش ساكتة!! لو هو عرف أن أنتي اللي بتخونيه, تفتكري كان هيسكت!! ده أقل ما فيها لو ماقتلكيش, هيرفع عليكي قضية زنا و يفضحك!!
- كفاية يا راندا كفاية أنا مش مستحملة حاجة خلاص
- طيب طيب خلاص, إيه الدوشة اللي عندك دي؟
- أصل أنا في الشارع
- ليه؟؟
كادت أن تجاوبها و لكنها رأت منير و الساقطة التي لا تعلم لها أسماً, يخرجون من ذلك الملهي, و هو يضع يده علي خصرها, و يضمها إليه! و استقلوا السيارة, نظرت للسائق, فقام بتحريك رأسه بمعني أنه يراهم, و أدار محرك السيارة و انطلق خلفهم
- سمــر, ساكتة ليه؟
- أقفلي دلوقتي يا راندا, هكلمك بعدين
- ليـه يا سمـ..
كادت أن تكمل حديثها و لكنها وجدت أن سمر قد أغلقت المكالمة, نظرت للهاتف بضيق و وضعته بجوارها و هي تردد " هتروحي مني فين يعني! هتحكيلي يعني هتحكيلي"
***********
تجلس بجواره, يمسك يديها و يقبلها و هو يردد
- تصدقي أنك بتوحشيني حتي و أنتي معايا!
- ههههههه أنت بكاش جداً
- أنا!! أبداً, ده أنا عمري ما كنت بكاش
- امممم طب هنروح فين دلوقتي؟ أنا دماغي تقيلة أوي
- ما لازم تبقي تقيلة, ما أنتي كترتي في الشرب أوي
- امممم
ظل ينظر لها بين الحين و الأخر, و يبتسم بمكر, ها قد حان الوقت الذي ينتظره! فهي الآن ليست في وعيها, فمن السهل فعل أي شئ! ظل يفكر ماذا يفعل؟ و إلي أين يذهب!!
قرر أن يأخذها و يذهب إلي شقته القديمة, التي تركها منذ ما يقرب من عامين! بعد نصف ساعة تقريباً, كان يقف أمام باب المنزل, و هو يمسك يدها, خوفاً من أن تسقط منه..
**********
نظرت لزوجها و هو يمسك تلك الساقطة خوفاً من سقوطها! علمت الأن إلي أي مدي وصلت العلاقة بينهما! قررت أن تنتظر قليلاً و تصعد خلفهم, انتظرت 5 دقائق شعرت و كأنهم 5 ساعات, هبطت من السيارة و أخبرت السائق بأن ينتظرها 3 دقائق فقط ثم ستعود إليه, وافق و أخبرها أنه سينتظرها, اقتربت من باب المنزل, كانت تتحرك و كأنها فاقدة وعيها!! كلما تقترب تشعر بدقات قلبها تزداد, أصبحت الآن أمام الشقة مباشرة, لم تدري ماذا تفعل!! وضعت أذنها علي الباب لعلها تسمع أي شئ, و لكن فشلت محاولتها, خافت أن تقوم بفتح الباب فتجدهم أمامها, لا تريد أن تواجهه الآن!! ها هي أصبحت متأكدة من خيانته لها, لا يفصل بينها و بينه إلا باب فقط!! غادرت و هي تبكي, عادت للسيارة التي تنتظرها مرة أخري, و أخبرت السائق علي عنوان منزلها و بعد وقت قليل كانت بداخل المنزل, ظلت تبكي و هي تشعر بالقهر, لما يفعل معها كل هذا!! ماذا فعلت له ليجرحها هكذا!! ظلت تبكي و كأنها لم تبكي من قبل! تبكي و كأن البكاء سيريحها و يزيل همها!! ماذا تفعل الآن؟ تطلب الطلاق أم تظل علي معه!! هل تتركه بتلك السهولة! لا لابد أن تنتقم لكبريائها و كرامتها!! "فالبادي أظلم" لابد أن تجعله يتحمل نتيجة خطأه!! و في لحظة جاءت إليها فكرة قررت تنفيذها, جففت دموعها و أمسكت هاتفها و قامت بالاتصال ب- راندا..
*************
- أحنا هنا ليه؟
- عادي يا حبيبتي, عايز أقعد معاكي بعيد عن الدوشة 
- امممم, طب الوقت أتأخر أنا لازم أروح
- و هتسيبي منير حبيبك لوحده 
اقترب منها و ضمها إليه, فوضعت رأسها علي صدره, و أغمضت عينيها..
- يـاااه علي الراحة اللي أنا حاسس بيها و أنتي في حضني كده
- منير, أنت عايز إيه؟
- أنا عايزك أنتي
- و أنا عايزة أنام
- طيب ما تيجي ندخل الأوضة اللي جوه دي, تعالي أفرجك عليها
أبعدها عنه و قام و هو مازال يمسك يديها..
- إيه التراب ده كله؟
- أصل بقالي كتير مجتش الشقة هنا
- امممم طيب
- تعالي يا قلبي, أقعدي علي السرير, هو صحيح مترب شوية بس مش مهم هيكفي بالغرض
جلست فوق الفراش و أغمضت عينيها, أصبحت فاقدة القدرة علي مقاومة أي شئ, أقترب منها و هو ينظر لها بشهوة حيوانيه, شعرت به يقترب منها, فنظرت له و هي تشعر بتثاقل 
- في إيه يا منير؟
لم يسمعها من الأساس, اقترب أكثر و بدأ يقبلها, حاولت أن تبعده عنها, و لكنها لم تستطع, شعرت و كأنه ثقيل جداً!! خارت قواها تماماً, أصبحت مستسلمة له, لا تشعر بأي شئ, بدأ يجردها من ملابسها, و مع كل قطعة ينزعها عنها, يشعر و كأنه أنتصر! أقترب منها أكثر,ظل يقبلها و هو يردد 
- أنتي اللي جيتي لحد عندي..
***********
- ألو
- أيوة يا سمر
- أنتي عارفة أنا كنت فين؟؟
- و هعرف منين إن شاء الله!!
- أنا كنت عند الدكتورة
- ليه مالك؟
- أصل أنا حـامل, الدكتورة قالتلي أن أنا حامل
- بجد يا سمر, بجد!!!
- أيوة بجد 
- ألف مبروك يا حبيبتي, قولتي ل- منير؟
- لأ لسه مقولتش حاجة, أنتي أول واحدة تعرفي
- مبروك يا سو, قومي يلا أتصلي بأهلك و بلغيهم
- أوك, باي
أغلقت و هي تشعر بانتصار شديد, ها هي الآن فعلت أول خطوة من خطوات خطتها! تركت الهاتف بجوارها و ذهبت إلي غرفتها, سمعت صوت في الخارج! شعرت بأن هناك شخص أخر معها! خرجت من غرفتها بهدوء, و هي تنظر يميناً و يساراً, نظرت أمامها فجأة..
ثم صرخت بصوت عالي..

- الفصل السابع -
تركت الهاتف بجوارها و ذهبت إلي غرفتها, سمعت صوت في الخارج! شعرت بأن هناك شخص أخر معها! خرجت من غرفتها بهدوء, و هي تنظر يميناً و يساراً, نظرت أمامها فجأة, ثم صرخت بصوت عالي..
- إيه في إيه؟
قالها الشخص الواقف أمامها, و هو يشعر بالذعر نتيجة صرختها, شعرت سمر بأنها تعرف هذا الصوت و لكنها تحركت ببطء شديد,حتى ضغطت علي زر الكهرباء
- حرام عليكي يا منة خضتيني
- ده اللي خضتيني يا شيخة
- كنتي خبطي علي الباب طيب, كنت عرفت أن في حد علي الأقل, بدل ما أنتي وقفتي قلبي كده
- ما أنا فضلت أتصل ب- منير, بس مردش عليا, و أنتي موبايلك مغلق, قلقت الصراحة, و خصوصا أن بقالي فترة معرفتش عنكم حاجة, شكله نسي أن ليه أخت؟
- طيب تعالي أقعدي الأول
- أهو قعدت, سيادتك تليفونك مغلق ليه؟؟
- أصل فاصل شحن
- امممم و منير فين؟؟ و مكنش بيرد علي التليفون ليه؟
تذكرت خيانته لها, شعرت بالاشمئزاز, لمجرد أنها تخيلته و هو بين أحضان امرأة أخري, قامت بتحريك رأسها يميناً و يساراً و كأنها تطرد تلك الأفكار..
- إيه يا بنتي روحتي فين؟
- هاه! بتقولي إيه؟
- بقولك فين منير؟ مش سامعه صوته يعني! و الوقت متأخر, يعني المفروض يكون في البيت؟ و بعدين مبيردش علي الموبايل ليه؟
- معرفش يا منة, هو أنتي فتحتي الباب أزاي؟؟
- ما منير كان مديني مفتاح 
- ليه!!!
- معرفش, من فترة جه و أداني المفتاح و قالي تحسباً لأي ظرف طارق
- اممم طيب, المهم تشربي إيه؟
- استني بس, هو أنتم متخانقين؟؟
- لأ أبداً
- شكلك بيقول غير كده!!
- انتي عشان حاسة أن أحنا متخانقين, فحسيتي أن شكلي متغير
- لا يا شيخة!!
- أيوة, المهم تشربي إيه؟
- لأ مش هشرب حاجة, أنا هقوم أروح بقي, الوقت متأخر و كويس أن أطمنت عليكم, و أعذريني أن دخلت فجأة وخضيتك, بس أنتي كمان خضتيني بجد
- هههههههه حصل خير
 غادرت منة بعدما وعدتها بأنها ستزورهم في القريب العاجل, عادت إلي غرفتها, و هي تحاول أن تهدأ من روعها, ظلت تفكر حتي غلبها النعاس..
*********
تفتح عينيها ببطء, استغرقت بضع دقائق حتي أدركت كل شئ, نظرت بجوارها سريعاً, فوجدته نائماً, أغمضت عينيها مرة أخري, لعل يكون هذا حلم! ظلت تغمض و تفتح عينيها, تنظر إليه و هو بلا أي ملابس!! نظرت إلي جسدها, فوجدت نفسها عارية!! بدأت تتذكر ما حدث بينهما, شعرت بالاشمئزاز, قامت من الفراش سريعاً كمن لدغه عقرب, ارتدت ملابسها و هي تبكي بشدة, اقتربت منه و هي تصرخ..
- قوووم أصحي, أنت كماان نااايم!!
- ــــــــ
- قوووووم يا زبالة, يا حيوان, قووووم, حرااام عليك
استيقظ سريعاً, و هو يحاول أن يدرك ما يحدث
- إيه في إيه!!
- هو إيه اللي في إيه, يا حقير يا زبالة, إيييه نسيت أنت عملت فيا إيه؟؟
قام سريعاً و هو يغطي جسده بالملاءة, أمسك ملابسه و غادر الغرفة, و تركها خلفه تبكي و تصرخ, أرتدي ملابسه و عاد إليها مرة أخري, و تحدث ببرود بالغ..
- ها بتصرخي ليه؟؟
- أنت بتستعبط!! 
- شششش وطي صوتك ده, مش ناقصين فضايح, هتتكلم عدل هسمعك, هتفضلي تصرخي و تزعقي, همشي و أسيبك و أبقي أثبتي حاجة لو عرفتي
- منك لله, منك لله, ليييه تعمل فيا كده!!
- و أنا عملت فيكي إيه!! ما كله بمزاجك, أنتي أتبسطي و أنا كمان, يبقي كده خالصين
- أنت سااافل و حقير و ابن كلب
- لمي لسانك عشان مسمعكيش كلام يزعلك
- و الله لهوريك مين هي شهد, أنا هربيك
- توري مين يا شاطرة, أنتي واحدة رخيصة
- أنا رخيصة يا ابن الكلب يا واطي
اقترب منها و هو يسبها بأقذر الألفاظ, أمسك يديها بعنف, أطفأ جميع الأنوار, و غادروا المنزل, و هي تصرخ..
**********
جالسه في غرفتها, تبكي خوفاً من استيقاظ والديها, ظلت تمسك هاتفها و تتصل بأختها التي تأخرت, لا تعلم ماذا تفعل, ماذا ستقول لأبيها إذا استيقظ!! يا لها من كارثة!! قطع تفكيرها صوت هاتفها, وجدت رسالة من أختها, تخبرها أنها تقف أمام باب المنزل, خرجت من غرفتها مسرعة, فتحت الباب, نظرت إلي أختها, كادت أن تصرخ من منظرها, و لكنها أمسكت يديها و عادت بها إلي الغرفة, أغلقت الباب بحرص و عادت إلي أختها..
- إييييه مااااالك؟؟؟؟
ظلت تبكي, تبكي بشدة و لا تنطق بأي شئ
- أنطقي مالك؟؟
- الحيوان الواطي
- حصل بينكم حاجة!!
- أيوة
نظرت لها بصدمة, كان الصمت هو سيد الموقف, فكانت تعلم أنها مهما تحدثت لن يفيد الكلام, فكل شيء قد حدث!!
***********
يجلس في سيارته, يفكر ماذا سيفعل!! لم يتوقع أنها ستثور هكذا! تذكر صديقه, فهاتفه علي الفور..
- ألو
- اممممم
- اممم إيه فوق يا مصطفي
- هي الساعه كام
- 5 الفجر
- طب عايز إيه أنت دلوقتي!!
- أنا كنت مع شهد, و أنا أول واحد قص الشريط زي ما قولتلك
صرخ به صديقه بحدة
- أنت عملت إييه!!!
- هكون عملت إيه يعني!! مش محتاجة توضيح
- و هي سكتت!! وافقت؟
- هاهاهاهاها ما انت عارف أخوك
- يا عم أنا بتكلم بجد, هي وافقت بسرعة؟؟
- يا عم لأ, أنا خدتها و خرجنا, البت فضلت تشرب لحد ما بقتش شايفة قدامها حاجة, خدتها و طلعت علي شقتي القديمة, كلمتين حلوين علي كام لمسه حنينه و هوووب حصل المراد
- الله يخرب بيتك
- يا عم اللي حصل حصل, البت بعد ما فاقت فضلت تصرخ و كأني خدتها غصب
- و حياة أمك؟؟ ما انت خدتها غصب
- طب إيه الحل دلوقتي؟
- أنا مال أهلي, هو أنت تغلط و أنا أشيل
- ييييه مش وقتك يا عم
- طب سبني أنام دلوقتي, و لما أصحي هنفكر مع بعض
- طب غوور أتخمد
************
ظلت مستيقظة في فراشها, تبكي كلما تتخيل أنه بين أحضان امرأة أخري, حتي شعرت به و هو يفتح باب المنزل, أغمضت عينيها سريعاً, دخل الغرفة و جلس فوق الفراش و هو ينظر إليها, و يردد بصوت منخفض, أنتي السبب في كل ده أنتي السبب, أبدل ملابسه سريعاً, و نام بجوارها..
**********
مرت الأيام بدون أي شيء جديد يذكر, أو بمعني أدق الأمور كما هي, هي تخاف أن تخبر زوجها بأنها قد علمت بأمر خيانته لها, مر يوم الاحتفال بعيد زواجهم كأنه يوم ذكري وفاة أحد الأموات!! و هو
 مازال في صراع مع شهد التي مازالت تتهمه بأنه حقير و دائماً تهدده بأنها ستنتقم منه أشد انتقام, ستجعله يبكي بدلاً من الدموع دماً!! و كان هو كالعادة يأخذ حديثها علي محمل السخرية!! أما شهد فكانت حالتها يرثي لها, دائماً تبكي و تتوعد بالانتقام, أما راندا فهي كما هي متطفلة, و هي الوحيدة التي كانت تعلم بأمر حمل سمر!!
ظلت الأيام مملة كما هي, إلي أن أتي ذلك اليوم..
*********
عاد من عمله و هو يشعر بالإجهاد, فتح باب المنزل بهدوء, دخل إلي غرفة المعيشة فوجد كل شيء فيها ليس في مكانه!! و كأن كان هناك زلزال أوقع كل شيء من مكانه!! شعر بالذعر الشديد, ظل ينادي علي سمر و لكن بالطبع كان دون جدوي, بحث عنها في المنزل و لكنها لم يجدها, لم يدري ماذا يفعل, أمسك هاتفه و أتصل بالشرطة!! أبلغهم بما يوجد في شقته, بعد بضع ساعات تقريباً كانت الشرطة داخل المنزل..
الضابط: ممكن حضرتك تحكيلي إيه اللي حصل بالظبط!!
منير: ولا حاجة حضرتك!! أنا رجعت من شغلي, لقيت البيت مقلوب كده, و الأزاز ده متكسر زي ما حضرتك شايف
الضابط: امممم طيب في حاجة مسروقة؟؟
منير: مش عارف حضرتك, أنا أول ما لقيت الدنيا كده اتصلت بيكم علي طول
كاد أن يتحدث الضابط, و لكن قطع حديثه أحد أفراد المعمل الجنائي
- في دم هنا في المطبخ, دي شكلها اتقتلت!!

- الفصل الثامن -
نظروا إليه جميعاً, ماعدا الضابط الذي نظر إلي منير, ليري ملامحه عند سماع الخبر, و لكنه لم يجد أي تعبير علي وجهه! ملامحه جامدة و كأن القتيلة ليست زوجته!!
الضابط: أتقتلت؟؟ ده شكل الموضوع كبير
رجل البحث الجنائي: ده مجرد احتمال يا فندم, هنشوف دلوقتي و هنعرف, المشكلة هي لو ماتت فعلاً أحنا مش لاقين الجثة, يعني حتي مش هنقدر نتأكد إذا كان دمها أو لأ!!
الضابط: طيب أتفضل كمل شغلك
عاد رجل البحث لما كان يفعله, عاد الضابط يوجه أسألته ل- منير
- حضرتك سألت عند أهلها, أصحابها, أي حد ممكن تروح عنده؟؟
- حضرتك هي أهلها مش في مصر أصلاً, و مالهاش أصحاب, مافيش حد ممكن أنها تروح عنده أصلاً
- طيب أنتم أتخانقتوا أو حاجة حصلت؟
- لا أبداً يا فندم, أنا أصلاً بنحب بعض جداً, و نادراً لما نتخانق
- امممم هو أنتم معندكوش أولاد؟؟
- لأ يا فندم
- ولا حتي المدام كانت حامل؟؟
- أيوة مكنتش حامل
- في مانع يعني؟؟
- لأ مافيش أي موانع, بس ربنا لسه ما أرادش
- تمام, حضرتك هتشرفنا في القسم شوية, هناخد أقوالك
- تحت أمرك
أخذ رجل البحث الجنائي عينه من الدماء الموجودة, و لم يجدوا أي بصمات في الشقة!!
بدئوا يستعدون للرحيل, إلي أن لفت انتباه الضابط ورقة موضوعة بجوار الساعة!!
اقترب منها سريعاً و أخذها و وضعها في جيبه, و رحل الجميع و معهم منير إلي القسم.. 
*********
تسير في الطريق و هي تنظر حولها, كالهارب من شيء ما, ممسكة حقيبتها بشدة و كأنها خائفة من أن يأخذها أحدهم منها, اقتربت من سيارة ما وجلست بجوارها علي الأرض, شعرت بأنها ستفقد الوعي, ظلت علي حالها لوقت ليس بالقليل, ثم تحاملت علي نفسها و قامت تكمل طريقها حتي
 وصلت إلي منزلها, حمدت الله أن والديها نائمين, وجدت أختها أمامها
- أنتي شكلك عامل كده ليه!!
- م- مالي يع- يعني!!
- في إيه يا شهد؟ و إيه الدم ده؟؟
- ماليش, أتعورت
- و ماسكة شنطتك, زي ما تكوني مخبيه حاجة كده ليه؟؟
- ييييه هو تحقيق, أوعي بقي
تركتها و ركضت إلي غرفتها, خبئت حقيبتها بين ملابسها, و أبدلت ملابسها سريعاً, و جلست فوق فراشها تبكي, و هي تنظر حولها بخوف, ظلت تبكي و ترتجف, حتي غلبها النعاس..
************
يجلس أمام الضابط بثبات تام, ملامحه جامدة, خالية من أي تعبير!
- هي مراتك مالهاش قرايب, جيران!! أنا مش متخيل أن في واحدة عايشة في الدنيا لوحدها كده!!
- لأ حضرتك, في واحدة صاحبتها أسمها راندا, ساكنة قريب مننا و تعتبر صاحبتها
- الله! ما طلع في أصحاب أهو!! أمال ليه قولت في الأول مافيش؟
- احم, لا أبداً أصل مفتكرتهاش غير دلوقتي
- امممم طيب معاك عنوانها, رقم تليفونها, أي حاجة توصلنا ليها؟
- أيوة يا فندم معايا الرقم
- طيب تمام, أكتبهولي هنا
أعطاه الضابط ورقة و قلم, كتب منير الرقم بيد مرتعشة, و أعادها للضابط مرة أخري, ظل ينظر له الضابط, نظرات شك, حتي أرتبك منير بشدة, تجاهل الضابط أرتباكه, و أخرج الورقة من جيبه, قرأها بصوت منخفض ثم أعطاها لمنير
- ده خط مراتك, صح؟؟
أمسك منير بالورقة سريعاً, ألقي عليها نظرة, ثم حرك رأسه بالإيجاب
- أيوة خطها
- طيب ياريت تقرا اللي هي كتباه, بصوت عالي
- حاضر
" زوجي العزيز..
أعلم أن في الفترة الأخيرة, حدث الكثير من المشاكل في حياتنا..
و لكنني أحبك لدرجة أنني كنت أتجاهلها, و أتجاهل سوء معاملتك لي..
أرجوك أرفق بي قليلاً..
مهما حدث لن أنسي عيد زواجنا الرابع..
أبحث عن هديتك..
في منزلنا القديم.."
أنتهي من القراءة, و هو يشعر و كأن دلو من الماء المثلج أنسكب فوقه!
- المدام بتقول, أنكم كنتم بتتخانقوا كتير في الفترة الأخيرة, مع أن أنت قولتلي نادراً لما بتتخانقوا!!
نظر له و هو يحاول أن يبحث عن إجابة تنقذه مما هو فيه, حتي أردف قائلاً
- يا فندم دي مشاكل عادية, زي اللي بتحصل في أي بيت, مش مستاهله أن أحكيها
- امممم لأ أنا اللي أقرر إيه اللي يستاهل و إيه لأ, مش أنت
- حاضر يا فندم
- و إيه حكاية بيتك القديم ده؟؟
- أصل أحنا يا فندم, أول ما أتجوزنا كنا ساكنين في شقة غير اللي حضرتك جيت فيها دي, بس أحنا بعناها أصلا
- بعتوها؟؟
- أمال أزاي بتقولك شوف هديتك فيها!!
- مش عارف!!
- امممم هنشوف الموضوع ده
- أتفضل أمضي علي كلامك, و ياريت مترجعش الشقة تاني, قبل ما تبلغنا
- حااضر..
*********
تجلس أمام التلفاز, و هي مندمجة, يقطع اندماجها صوت جرس الباب, قامت و فتحت بدون أن تسأل من الطارق, فوجدت أمامها منير..
- منيــر!! مالك في إيه؟؟
- سمر اختفت!!
- اختفت أزاي يعني؟؟
- هفضل واقف أحكي علي الباب يا منة!!
- أها سوري, أدخل تعالي
جلس منير علي أقرب كرسي وجده, و ذهبت أخته تحضر له كوب ماء و عادت مرة أخري
- أمسك أشرب و أحكيلي
تناول الكوب من يدها و وضعها بجواره
- مش عايز, المهم بقولك مش لاقيين سمر!!
- هو إيه اللي مش لقيين سمر؟؟
- روحت الشغل و رجعت, لقيت البيت مقلوب, و هي مش موجودة, أتصلت بيها التليفون مقفول, قومت اتصلت بالبوليس
- و بعدين؟؟
- ولا قبليين, لقوا دم في المطبخ, و شاكيين أنها ماتت, بس مافيش أي دليل, و الظابط شكله شاكك فيا
- و هو يشك فيك ليه؟؟
- مش عارف يا منة يا مش عارف
- طيب أهدي بس أهدي
نظر لها و تنهد بضيق, بادلته نفس النظرة و تركته وحيداً و دخلت غرفتها, أخرج هاتفه و بحث عن اسم مصطفي و ضغط علي زر الاتصال
********
سمعت صوت أختها و هي تتحدث بكلمات غير مفهومه, اقتربت منها, ربتت علي يديها برفق, فقامت الأخرى مذعورة, و كأن أحداً يخيفها بشده
- بسم الله الرحمن الرحيم, في إيه يا شهد!!
- ماافيش حاجة
- أنتي كنتي نايمة بتخرفي
- إيه!! بخرف!! بخرف بقول إيه؟؟
- معرفش مفهمتش حاجة من كلامك, هو أنتي تعبانه
- أيوة تعبانه و عايزة أنام, محتاجة أنام
- طيب يا حبيبتي, هو أنتي مكلمتيش منير تاني؟
- م- منير!! و أكلمه ليه!!
- مالك وشك قلب كده ليه؟؟ تكلميه تشوفي حل في اللي حصل!!
- لأ مكلمتوش, بكره بكره هكلمه
- طيب ماشي
ظلت تنظر إلي أختها و هي تتمني أن تعرف ما أصابها, فمنذ ما حدث بينها هي و منير, و حالها قد تبدل كثيراً, دائماً خائفة, و تستيقظ ليلاً تبكي و تصرخ!! كانت تشعر دائماً أن أختها أصبحت مكسورة بداخلها! نظرت لها فوجدت قد نامت, فقبلتها برفق و ابتعدت عنها..
***********
- ألو
- إيه يا منير بيه, فينك من بدري
- أنا في مصيبة يا مصطفي
- إيه خير في إيه!
- سمر أختفت, و بلغت البوليس و شاكين أنها اتقتلت
- إيه!! أزاي يعني؟
- و أنا أعرف منين يعني!!
و بدأ منير يقص له ما حدث بداية من دخوله المنزل, حتي حواره مع أخته
- يا نهار أبيض, دي مصيبة بجد, طب مين اللي هيكون عمل كده!!
- مش عارف يا مصطفي, مش عارف أنا عقلي أتشل من التفكير
- لا حول ولا قوة إلا بالله
- طب بص نام شوية كده, و أول ما النهار يطلع هتلاقيني عندك
- أنا مش في البيت أنا عند منة
- طيب هاجيلك علي منة
- ماشي هستناك
أغلق مع صديقه, و أغمض عينيه و هو يفكر في أمر ذلك الجواب الذي وجده الضابط! كيف لم يراه من قبل؟؟ و متي ذهبت لتحضر له هدية و تضعها في منزلهم القديم؟؟ 
قرر أن يذهب في الصباح إلي ذلك المنزل, حتي يري ما وضعته زوجته هناك,, كان يستغرب شعوره ب- اللامبالاة! فهو ليس حزين لوفاة زوجته أو لاختفائها من الأساس!! كل ما يدور في عقله, خوفه من أن يتهم هو بقتلها!! خصوصاً بعدما رأي نظرة الشك في عين الضابط, ظل يفكر حتي غلبه النعاس..
*********
استيقظت و هي تشعر بالكسل, بحثت عن زوجها بجوارها فلم تجده, ظلت فوق الفراش قليلاً حتي سمعت صوت جرس الباب, خرجت من غرفتها و هي تردد
- مين اللي هيجي دلوقتي ده!!
فتحت الباب, فوجدت أمامها شرطي 
- خير!!
- حضرتك راندا عبد المجيد؟؟
- أيوة أنا
- طيب ياريت تتفضلي معايا علي القسم
- إيه!! لييه!! أنا عملت إيه؟؟
- مش عارف حضرتك, هتعرفي كل حاجة هناك
- طيب ثواني بس أغير هدومي
- طيب أتفضلي و ياريت بسرعة
أبدلت ملابسها سريعاً, هاتفت زوجها و أبلغته بما حدث, أخذت طفلتها, و ذهبت إلي القسم مع ذلك الشرطي..

- الفصل التاسع -
تجلس أمام الضابط, تنظر حولها في خوف, تشعر بالرهبة, فهي لأول مرة تدخل ذلك المكان, تنظر للضابط تتنظر أن يتحدث, و لكنه صامت! حقاً فالانتظار هو أسوء شعور علي الإطلاق!! ظلوا هكذا إلي أن قطع الضابط ذلك الصمت الرهيب..
- واضح أنك أول مرة تدخلي قسم؟
- احم, أيوة 
- طيب أهدي شوية, أنا بس هسألك شوية أسئلة, حضرتك مش متهمه بأي حاجة
- حاضر, في إيه طيب!!
- تعرفي سمر سعد الدين؟؟
- أيوة صاحبتي, مالها؟؟
- جوزها بلغنا أمبارح باختفائها, و في احتمال أنها تكون اتقتلت
- إيه!!! سمـر؟؟؟
- أهدي يا مدام, مينفعش كده
صمتت حتي تستوعب ما قاله لها الضابط, أيعقل أن تكون قد قتلت!! و لكن لماذا؟ و متي؟ و كيف؟ و من الذي يجروأ علي فعل ذلك؟ بدأت تبكي حزناً علي صديقتها, هل هكذا انتهت قصتها؟ هل منير هو من قتلها؟!! حتى ينتقم منها حينما علم أنها قد علمت بأمر خيانته؟؟
فاقت من شرودها علي صوت الضابط 
- حضرتك سرحانة في إيه؟
- لأ أبداً, أنا بس مش قادرة أصدق
- طيب ياريت نكمل كلامنا
- أتفضل
- تعرفي إيه عن حياتها!!
- هي كانت بتحب منير جوزها, و أتجوزوا علي حب, و حياتها كانت مستقرة, بس في الفترة الأخيرة كان بينهم مشاكل كتير, و هي اللي كانت بتحكيلي بنفسها, و كمان اكتشفت أنه بيخونها
- بيخونها! طيب كملي
- بس كده حضرتك
- امممم طيب أخر مرة شوفتيها أو كلمتيها أمتي؟؟
- مش فاكرة بالظبط, بس أخر مرة شوفتها من فترة بعيدة,, لكن أتكلمنا من حوالي كام يوم
- طيب هي مشتكتش من حاجة؟ مقالتش أي حاجة!!
- لأ 
- امممم, طيب بحكم أنك صاحبتها, مكنش ليها عداوة مع حد!! مش شاكه في أي حد!!
- لأ دي طول عمرها في حالها, أنا شاكة في منير جوزها, أكيد هو اللي قاتلها و كان عايز يخلص منها لما عرفت بأمر خيانته
- طب و ليه حضرتك شاكه فيه!!ما كان أسهل أنه يطلقها بدل ما يقتلها, ده لو افترضنا أن هو القاتل!!
- لأنه بيحبها, عايز حبيبة و عايز عشيقة
- امممم تمام, كملي؟؟
- بس حضرتك
- طيب تمام, حضرتك ممكن تتفضلي دلوقتي, بعد ما تمضي علي أقوالك, و ممكن نحتاجك تاني
- تحت أمرك
*********
يجلس مع صديقه, يتحدث بتوتر وبخوف ظاهر علي ملامحه
- أنا مش عارف أعمل إيه!!
- دي مصيبة يا منير مصيبة
- لا تصدق مكنتش واخد بالي!!
- أنت بتتريق يا منير!!
- يا الله!! أنت عارف يعني إيه مش عارف مراتي فين!!! عايشة ولا ميته!! مخطوفة ولا طفشت!! أنا مش عارف حاجة
- طيب أنت مش قولتلي أن هي سيبالك جواب
كاد أن يتحدث, و لكن اقتربت منهم شقيقته
- أتفضلوا
- شكـراً
- لسه مافيش أخبار يا منير!!
- لأ مافيش أي حاجة, أنا هنزل مع مصطفي دلوقتي
- رايح فين؟؟
- مشوار كده و راجع علي طول
- ماشي
صمت مصطفي تماماً, خشي أن يتكلم, اكتفي بالتأكيد علي كلام صديقه, غادروا المنزل, استقلوا السيارة, حتي ابتعدوا قليلاً عن المنزل
- أحنا رايحين فين؟؟
- هنقعد نتكلم بعيد عن البيت, مش عايز منة تعرف حاجة
- ليه؟؟
- أصل منه متعرفش أي حاجة عن مشاكلي مع سمر, و كمان عايزة أتكلم معاك عن شهد
- مالها شهد!!
- أنا مش عارف أعمل معاها إيه!! عايزاني أتجوزها
- هاهاهاهاها تتجوزها!! طب و الله فكرة
- مش وقتك هزارك يا مصطفي
- طب أهدي بس و احكي
- ماشي,, أنا الظابط لما سألني عن الشقة, قولتله أن بعنا الشقة 
- لييييه يا غبي!
- خوفت يكون فيها حاجة ضدي!!
- أنت كده بتثبت التهمه عليك!!
- يييييه معرفش بقي أهو اللي جه في بالي وقتها قولته
- ربنا يستر
***********
تقف أمام المرآة, تتأكد من مظهرها, تبتسم بثقة, تبحث عن هاتفها, تبحث عن اسم ما, كادت أن تضغط علي زر الاتصال, لكنها سمعت شخص ما ينادي عليها
- شهد, يا شهد؟
- إيه بتزعقي كده ليه؟
- إيه ده! أنتي لابسه و رايحة فين؟
- خـارجة
- سبحان مغير الأحوال, اللي يشوفك بليل و أنتي عاملة زي الهربانة من حد, ميشوفكيش دلوقتي
- ييييه خلصتي!!
- رايحة فين؟؟
- هقابل منير!!
- ليييه؟؟؟
- هجبره يتجوزني!! بمزاجه أو غصب عنه لازم يتجوزني
- هاهاهاها هو أنتي فاكرة أنه هيوافق بسهوله كده!!
- هتشوفي
- ما بلاش الثقة دي!!
- خلاص خلاص من غير تلقيح, سلام
**********
- طب و ناوي علي إيه؟
- بليل هروح الشقة, و أشوف فيه إيه هناك
- تفتكر في إيه في الشقة!! غريب الموضوع بجد
- مش عارف, الأغرب من الموضوع هي راحت فين!! و اللي هيجنني أن أنا جبت سيرة راندا في التحقيق
- راندا مين؟؟
- صاحبتها
- طب و إيه المشكلة!!
- أصلها رغاية و بتحب ترغي في اللي يخصها و اللي ميخصهاش, خايف تقول حاجة كده ولا كده!
- منير أنت خايف من كل حاجة كده ليه!! أوعي تكون أنت اللي قتلتها
- هاه!! لا لا طبعاً إيه اللي بتقوله ده
- أصلك خايف من كل حاجة, ما تسيب اللي عنده حاجة يقولها, ولا أنت مش عايز تعرف مراتك فين ولا جرالها إيه!!
قطع حديثهم, صوت هاتف منير, الذي يعلن عن قدوم مكالمة له
- إيه ما ترد؟؟
- دي شهد!!
- طب رد و شوف في إيه؟؟
- طيب
**********
يجلس في مكتبه و معه زميله, كلاً منهما يفكر بصوت عالي مع الأخر, لعلهما يجدوا حلاً
- إيه رأيك يا علاء!! القضية دي غريبة!!
- اللي مش فاهمه جوزها بيكذب ليه!! و ليه بيحاول يضللنا عن الحقيقة؟؟
- أحنا لازم نراقبه, أكيد وراه سر!!
- و بعدين!!
- و نواجهه بكلام صاحبتها دي!! و نشوف موضوع الخيانة 
- بس أنه يعرف أنها أكتشفت خيانته, مش شيء كافي أنه يقتلها!!
- من ناحية المنطق كلامك سليم, بس يمكن هو ليه وجهة نظر تانية!!!
- أنا شاكك فيه بطريقة كبيرة, لما كنا في الشقة متفاجئش لما قولنا أنها ممكن تكون اتقتلت, و كأنه متوقع ده!! مبيحاولش يساعدنا, بيضللنا, و لكنه بيضللنا بغباء بدون ما يفكر!!
- الحل الوحيد أن أحنا نراقبه و نوسع دايرة الشك شوية
- عندك حق
***********
تسير في الطريق, تتحدث بهاتفها, تشير إلي سيارة أجرة, و هي مازالت تتحدث
- يعني إيه متصلة ليه يا منير؟؟
- بقولك وحشتني!!
- طب أنت فين عايزة أشوفك!
- لما أشوفك هتعرف ليه!!
- مااشي, مسافة الطريق و هكون عندك
أنهت المكالمة, وضعت هاتفها في حقيبتها, ظلت تفكر فيما ستقوله, و كيف ستقنعه بفكرة الزواج!! 
*********
عادت إلي منزلها برفقة زوجها, و هي شبه مصدومة مما قد سمعته من الضابط
- مش هتقوليلي في إيه؟؟
- سمر ماتت
- إيه ماتت!! أزاي؟؟
- معرفش, منير بلغ أمبارح أنها أختفت و مالهاش أثر, و البوليس لقي أثار دم في المطبخ, و شاكين أنها تكون اتقتلت
- لا حول ولا قوة إلا بالله, بس لو اتقتلت, فين جثتها!! ما هو أكيد اللي قاتلها مش هياخدها و ينزل بيها قدام الناس!!
- عندك حق!!
- طيب و هو فين جوزها!!
- معرفش, مشوفتوش في القسم
- الله يكون في عونه ده زمانه مصدوم
- اللي ميعرفش يقول عدس
- قصدك إيه؟
- قصدي أنها ارتاحت, ده كان مطلع عينيها, و بيخونها و هي اكتشفت خيانته و مش بعيد يكون هو اللي قاتلها
- استغفر الله العظيم, إن بعد الظن اثم
- و أنا هظن ليه يخويا, هي اللي كانت بتحكيلي كل حاجة
- طب قومي غيري, و أعمليلي حاجة أكلها
- حاااضر حـااااضر
***********
اقتربت منه, وجدته برفقة صديقه, نظرت له نظرة ذات معني, ابتعد مصطفي عنهم قليلاً و جلست هي 
- أزيك يا منير
- كويس, خير!!
- إيه المعاملة دي؟
- و أنتي عايزاني أعاملك أزاي؟؟
- هو أنا عملتلك إيه؟؟
- ولا أي حاجة, ها خير!!
- وحشتني
- لا و الله!! ماشي يا ستي شكراً
- وحشني حضنك
- ههههههه حضني!! لا يا شيخه!!
- أيوة وحشني حضنك
- امممم و ماله!! يعني دلوقتي مبقتش ندل و جبان
- لأ مش ندل و جبان, ده بس من تأثير الصدمة اللي كنت فيها
- اممممم إذا كان كده, ما تيجي الشقة معايا النهاردة
- ليييه؟؟؟
- مش بتقولي وحشك حضني؟
- امممم طيب خليها بكره
- و ماله نخليها بكره
- ماااشي, أنا لازم أقوم بقي
- ماشي أتفضلي
غادرت و عاد مصطفي كما كان
- كانت عايزة إيه؟؟
- عااادي نفس الحوار بتاع كل مرة
- و الله أنت ظالم البت دي أوي
- مش ناقصك, يلا نطلع علي الشقة لما نشوف فيها إيه
- لا يا حلو, أطلع لوحدك ماليش دعوة بالموضوع ده
- بتبعني يا مصطفي
- أعذرني يا صاحبي, الموضوع فيه سجن
- مااشي براحتك
سار كلاً منهما في طريقه, استقل منير سيارته, يشعر بالخوف, لا يعلم لماذا!! اقترب من المنزل, أوقف السيارة بالأسفل, صعد إلي الشقة, فتح الباب و هو ينظر حوله و كأنه يسرق!! و ما أن دخل إلي الشقة, إلي أن وجد خلفه من يردد
- و أنت كنت فاكر أني ساذج كده!!


- الفصل العاشر -
استقل منير سيارته, يشعر بالخوف, لا يعلم لماذا!! اقترب من المنزل, أوقف السيارة بالأسفل, صعد إلي الشقة, فتح الباب و هو ينظر حوله و كأنه يسرق!! و ما أن دخل إلي الشقة, إلي أن وجد خلفه من يردد
- و أنت كنت فاكر أني ساذج كده!!
شعر و كأن أحدهم سكب فوق رأسه دلو من الماء البارد, أغمض عينيه و هو يضغط علي أسنانه بعصبية, نظر خلفه في ببطء
- أهلاً يا باشا
- أهلاً بيك أنت
ظل كلاً منهما ينظر إلي الأخر, و كأن كلاً منهما يرتب أفكاره, فالضابط يريد أن يعلم ما سبب ذلك!! و منير يفكر في تلك المصيبة التي أوقع نفسه بها بدون وعي!! دام الصمت لدقائق, حتي قطعه الضابط
- إيه مش ناوي تدخل, و تشوف المدام سابت إيه؟
- أ أيوة أيوة
دلفوا إلي الداخل, و أغلقوا الباب بهدوء, بحث منير عن زر الكهرباء حتي ضغط عليه, نظر الضابط حوله و كأنه يستكشف المكان, ظل يتجول في جميع الغرف, و لكنه لم يلمس أي شيء 
- قولي بقي و من غير كذب, أنت كذبت ليه؟
- أنا كذبت!!!
- أنت هتستعبط يا روح أمك
- ليه يا باشا كده
- هو حد قالك, أن أنا مختوم علي قفايا؟؟ عمال تكذب تكذب و المصيبة أنك أهبل و كذبك مقفوش, محدش بيضحك علي الحكومة
- مش قصدي أكذب, أنا أنا بس خايف يكون في حاجة تخليني متهم
- لا و الله!! و لنفترض كده, أنت عملت حاجة تخاف منها؟؟؟ ما علينا أنت كده كده هتيجي معايا القسم, في أقول جديدة أتقالت
- أقوال جديدة؟؟
- اممم, فين بقي الهدية؟؟
- مش عارف
- أدينا هندور و نشوف..
***********
عادت إلي منزلها و هي تفكر فيما قاله لها, هل ستذهب معه إلي ذلك المنزل الملعون مرة أخري!! هل ستذهب إلي ذلك المنزل الذي فقدت فيه عذريتها جبراً؟ 
ظلت تفكر لماذا لم تذهب إلي الشرطة و تبلغ عن ما حدث لها؟؟ هل كان خوفاً! أم لعلمها أنها مخطئة من البداية؟؟ 
و لكنها إذا كانت مخطئة, هل ستصحح الخطأ بخطأ أخر!!
كيف لها أن تقنعه بالزواج منها و هو قد أخذ ما يريد؟؟
و ها هو للمرة الثانية يريد أن يأخذ منها شيء ليس من حقه!! و لكنها لن تلومه فهي من أصبحت رخيصة من البداية!!
فاقت من شرودها علي صوت أختها و هي تتحدث معها بعتاب واضح..
- في إيه يا شهد؟ أنتي كل يوم هتفضلي علي الحال ده!!
- مالي يعني! ما أنا كويسة أهو؟؟
- أنتي بتكذبي عليا ولا علي نفسك؟
- أنا مبكذبش من الأساس
- طب عملتي إيه مع منير؟؟
نظرت لها و صمتت, أتخبرها بما قاله ذلك الحقير!! أم تصمت و لا تخبرها بأي شئ؟
- مالك يا بنتي ساكتة ليه؟
- مافيش, عايزة أنام
- طب ما تردي عليا عملتي إيه؟؟
- معملتش حاجة مشوفتوش أصلاً
- اممم طيب, طب ما تروحي تبلغي عنه؟؟
- أ إيه؟ أبلغ!! أنتي بتهزري صح؟ عايزاني أفضح نفسي؟؟ عايزة كل الناس تعرف اللي جرالي؟؟ عايزة أبوكي يموتني؟؟
- أنتي غبية!! ما هو عشان عارف أنك جبانة أتجرأ و عمل كده! لازم تاخدي حقك, و لو فاكرة أنه هيتجوزك يبقي بتحلمي
- و لو نفترض أني روحت بلغت, هيقولولي مجتيش من بدري ليه؟؟ إيه كنت بستوعب مثلا!!
- يييييه أنتي مافيش فيكي فايدة, أفضلي برري بكلام أهبل كده, اللي بيشيل قربة مخرومة بتخر علي دماغه
- ماشي شكراً, ممكن تسبيني أنام بقي
- طيب..
**********
بدأ كلاً منهما يبحثا سوياً, لعلهما يجدوا تلك الهدية المجهولة, و لكنهم لم يجدوا أي شئ, حتي وصلوا إلي أخر غرفة, غرفة النوم, أضاء منير المصباح الكهربائي والضابط برفقته, بحث كلاً منهما بعينيه, حتي وقع نظرهما علي ملابس موضوعه فوق الفراش, اقترب منها الضابط فوجد بجوارها ورقة, دقق النظر في الملابس فوجدها ملابس داخليه تخص امرأة ما, نظر إلي منير حتي يفسر له, و لكنه صامت!! و الصدمة واضحة علي ملامحه, قطع الصمت صوت الضابط و هو يردف قائلاً
- هو كان في الشقة دي؟
- لأ مااافيش
- أمال الهدوم دي جت منين؟؟
- مش عارف
- هتكذب تاني؟؟
- و الله ما بكذب, أنا معرفش جم هنا أزاي!!
نظر له الضابط, حتي يتبين إذا كان صادقاً أم لا, بينما منير كان يفكر في شيء أخر, هل تلك الملابس تخص شهد؟؟ فتلك الملابس لا تخص زوجته!! لم يراها من قبل!!
- هتفضل كده كتير؟ ما تقرأ الورقة؟؟
- حاضر حاضر
- أقرأ بصوت عالي
- حاااضر
أمسك الورقة بيد مرتعشة, و بدأ يقرأ 
" زوجي العزيز..
أعلم أنني متعبة, و لكن عذراً فليس لدي طريقة أخري لأخبرك بها عما أريد..
أنت تعلم أنك حبيب قلبي الوحيد, تعلم كم تمنيت بأن تكون زوجي, حتي أراد الله ذلك..
يؤسفني أن أبلغك بأني قد علمت بأمر خيانتك لي..
عذراً يا عزيزي, و لكن المرأة قادرة أن تعلم إذا كان زوجها خائن أم لا!!
و لكني لم أبحث و لم أرهق عقلي, لقد شاء القدر أن أعلم كل شئ!!
رأيتك مع تلك الحقيرة, عذراً علي أني ألقبها بالحقيرة, و لكن من تفعل ذلك فلا تستحق إلا ذلك اللقب!!
رأيتك معها, و صعدت خلفك إلي المنزل,
كان يفصلني عنك الباب فقط!!
و لكني خشيت أن أراك!! خشيت أن أراك في حضن امرأة أخري!!
اكتفيت بأن أتخيل ذلك!! فمجرد التخيل كان يصيبني بالاشمئزاز!!
لن أطيل عليك كثيراً..
أريدك فقط أن تعلم أنني أحبك.."
أنتهي من القراءة و هو ينظر للضابط, جلس علي أقرب كرسي, يحاول أن يستوعب ما قرأه!!
هل كل هذا الوقت و هي تعلم بأمر خيانته!!
ألهذه الدرجة كان مغفلاً!! هل هي من اختفت حتي تلقنه درساً لا ينساه أبداً؟؟
- ياريت تتفضل معايا علي القسم
حرك رأسه بمعني الإيجاب, أغلق جميع الأنوار, أغلق الباب بحرص, و سار مع الضابط و هو في ملكوت أخر!!
************
تجلس أمام التلفاز, تتحدث في الهاتف, و هي تفعل أكثر شيء تستمع به في حياتها " النميمة"
- هههههههه أها و الله زي ما بقولك كده
- يا بنتي لأ بقولك أختفت من بيتها 
- هههههههههه و الله ما أعرف, بيقولوا أنها ماتت
- لأ مش عارفة, و يختي و دي مين هيموتها؟؟
- هههههههههه لا لا إيش ياخد الريح من البلاط!! يا بنتي محلتهمش حاجة, لا لا معتقدش أن حد كان عايز يسرق حاجة, الظابط مجبليش سيرة سرقة خالص
- لأ مش عارفه جوزها فين, بس انا بقي مسكتش, قولت للظابط كل اللي كان بيحصل و أنه كان بيخونها
 - أها و الله يا بنتي كان بيخونها, هو أنا مقولتلكيش قبل كده!!!
- هههههههه طب هحكيلك 
كادت أن تتحدث و لكنها سمعت زوجها ينادي عليها
- طب بصي جوزي بينادي, هشوفه و هاجي أتصل تاني
- طيب ماشي
- مع السلامة..
*********
في غرفة ما, في أحد المنازل شبه المهجورة, شخصان يتحدثان بجدية شديدة
- ها حصل إيه؟؟
- لسه مافيش جديد
- عملوا إيه في منير؟؟
- تقريبا شاكين فيه, بس مش محبوس, و اللي عرفته أنه في القسم مع الظابط
- اممممم يستااااهل اللي يحصله, ده صنف واطي, لازم ياخد علي دماااغه, و لسه ياما هيشوف
- و لقوها ولا لسه؟؟
- لأ موصلش أي أخبار أنهم لقوها
- اممممم لما نشووف هيحصل إيه, لازم الأخبار تكون عندي أول بأول
- أكيد, همشي أنا دلوقتي
- مع السلامة
*************
يجلس أمام الضابط, يشعر بأنه في كارثة حقيقية, من وجهة نظره أنه لم يفعل أي شئ, ليكون ذلك الذي يحدث له عقاباً!! هل ستكون نهايته الإعدام!! هل ينتقم الله منه!! هل هذا ذنب شهد!! أم ذنب سمر!! و لكن إذا كانت قد قتلت فأين الجثة!! هل اختفت!! لا يعقل ذلك!! هل سمر هي من اختفت لتفعل به كل هذا!! و لكن أين ستذهب!! تذكر أهلها علي الفور, و أنه لم يبلغهما أي شئ, أيعقل أن تكون قد ذهبت لهم!!
- سيادتك هتفضل كده كتير!!
- لا أنا مع حضرتك
- دلوقتي, مراتك الله أعلم هي فين, ماتت, أتقتلت, طفشت منك و من عمايلك, ده كله هنعرفه مع الوقت, أحنا بلغنا أهلها, و هينزلوا مصر بكره
- إيه بلغتم أهلها؟؟
- أيوة,, و طلعوا مش عارفين حاجة, دلوقتي بقي تحكيلي كل حاجة و من غير كذب, ساعدنا زي ما بنساعدك 
بدأ يقص له كل شئ, إلي أن جاء إلي شهد, لو يقل أنه قد أغتصبها! لم يقل ما فعله بها, أكتفي بقول أنه قد خان زوجته مع فتاة ما, ظل يقص له حتي أنتهي..
و ما أن أنتهي حتي, سمعوا صوت الهاتف المزعج, أجاب الضابط سريعاً
- ألو
- أيوة
- إيه؟؟ لقتوها فين؟؟
- فين!! 
- طيب أنا جاااي حالا
أنهي الضابط المكالمة, و قام سريعاً و هو يردف قائلاً
- قوم معايا, لقوا جثة بنفس مواصفات مراتك في المشرحةً..

- الفصل الحادي عشر -
تجلس فوق فراشها, تتحدث في الهاتف بصوت منخفض, تنظر بين الحين و الأخر إلي باب الغرفة, خوفاً من أن يفتح أحدهم الباب فجأة..
- أيوة عايزني أروح معاه تااني
- إيه اللي أنت بتقوله ده؟؟ لأ طبعاً مستحيل أروح
- هو إيه اللي ليه؟؟ يعني يبقي مرة غصب و مرة بمزاجي!!
- أنت بتتكلم بجد؟؟ عايزني أروح!!
- يا ابني أنت أهبل!! و أنا هعمل كده أزاي أصلاً, و بعدين متخلنيش أندم أني حكتلك حاجة, أنت كنت زميل عادي ليا, بس مش معني أنك خليتك تقرب مني و تعرفني ك- شهد من جواها و تعيش حياتي, تقولي روحي نامي معاه!!
- هو إيه اللي مش قصدك!! و أنا أصلا هستفاد إيه, لما أعمل كده؟؟
- لأ طبعاً مش هيتجوزني, واحد خد اللي عايزة مني مرتين, هيتجوزني ليه بقي, ما ممكن يكون في مرة تالته و رابعة كمان, ما أنا بقيت رخيصة بقي!!
- إيه أروح و أصور نفسي؟؟ أنت عايزني أفضح نفسي!!
- طب أقفل أقفل أنت بدأت تنيل الكلام خالص, هكلمك بعدين, سلام..
أغلقت المكالمة و كلام ذلك الشخص الذي تعتبره صديقاً لها, يدور في عقلها بشدة, وجدت نفسها تشعر بالاشمئزاز من تفكيرها, كيف لها أن تفكر في ذلك الكلام!! كيف لها أن تقوم بتصوير نفسها و هي في حضن من أفقدها عذريتها جبراً, ظناً منها أنها ستجبره هكذا علي الزواج منها!! يا لها من حمقاء! تذكرت كيف تعرفت علي صديقها مقترح الفكرة عن طريق الانترنت!!
كيف بدأت تحكي له كل شئ, و هي لا تشعر بالخوف منه!! 
"دائماً يحتاج الشخص أن يحكي ما بداخله إلي شخص مجهول, لا يعرفه و لا يريد أن يعرفه, فقط يخرج ما بداخله, و هو يعلم أنه يسمعه لمجرد أنه يريد سماعه, ليس لمصلحة ما, و ليس ليجمع له أخطاءه"
تذكرت كيف تطورت علاقتهم إلي أن خرجت من إطار الحديث الإلكتروني, إلي الحديث الصوتي!!
طلب منها كثيراً أن يراها في أي مكان تختاره, و لكنه دائماً ترفض, و ستظل ترفض!! 
لا تعلم كيف ستكون نظرته لها!! هل سيستحقرها!!
هل سيراها رخيصة!! فهي لا تفكر في ذلك و هي تتحدث معه, فهي تعلم أنها لا يعرف عنها سوي أنها شهد, شهد فقط!!
************
يجلس بجوار الضابط, في طريقهم للمشرحة, هل ستكون زوجته!! هل هذه النهاية!! أنه حقاً أصبح غير قادراً علي تلك المشاكل التي ظهرت من العدم!! كان يشعر بأن الوقت يمر عليه بسرعة رهيبة, هكذا هو الوقت, 
"عندما نريد أن يمر سريعاً, نشعر و كأنه لا يمر من الأساس, و إذا أردنا إلا يمر, نشعر و أنه يمر بأسرع ما يمكن!!"
- يلا أنزل
كانت كفيلة تلك الكلمات أن تخرج من شروده, هبط من السيارة, سار بجوار الضابط, اقتربوا من باب المشرحة, كان يشعر بأن قدمه لا تتحمله! أصبحوا أمام فرد الأمن, الذي يحرص المكان..
- أنتم مين و عايزين إيه؟؟
أظهر الضابط ما يثبت هويته, فأردف فرد الأمن قائلاً
- أهلاً يا باشا أتفضل, دكتور أمجد جوه
ساروا خلفه, إلي أن وصلوا أمام أحدي الغرف, مكتوب عليها من الخارج, "حجرة الأطباء", طرقوا علي الباب, ففتح سريعاً ذلك الطبيب
- خير يا سعد!!
- البيه الظابط يا دكتور عايزك
- طب أتفضل أنت
ثم نظر للضابط قليلا و أردف قائلاً
- أتفضل يا حضرة الظابط
دخلوا جميعاً و جلسوا, و منير يشعر بأن روحه تخرج من جسده ببطء شديد!!
"فحدوث الكارثة خيراً من انتظارها!!"
- خير يا حضرة الظابط؟
- جالي خبر أن في جثة لواحدة ست وصلتلكم النهاردة؟؟
- أيوة فعلاً
- طيب بعد إذنك عايزين نشوفها, لأن زوجة الأستاذ مختفيه بقالها أيام, و الخبر بيقول أنها ممكن تكون هي, نظراً للتشابه اللي بينهم
- أها طبعاً أتفضلوا
خرجوا جميعاً من الغرفة, و ساروا في ممر طويل, كان يشعر منير برائحة غريبة, تلك الرائحة التي غالباً ما تسمي "رائحة الموت", يشعر ببرودة المكان, غير قادر علي الحركة, وقف قليلاً, ثم تابع السير خلفهم مرة أخري بخطوات بطيئة, فتح الطبيب باب الغرفة و دخلوا جميعاً, كان أمامهم العديد من الثلاجات, أمسك الطبيب بأحدي الكشوف الموضوعه أمامه, قرأها بعينيه سريعاً, ثم شاور علي أحد الثلاجات و أردف قائلاً
- الجثة "213"
أقترب سريعاً, و فتح الثلاجة, و أخرج الصندوق الذي يحتوي علي الجثة, أقترب الضابط و معه منير, ليتعرف عليها, إذا كانت زوجته أم لا..
********
- هو أنتي مش هتبطلي العادة اللي فيكي دي؟؟
كانت تلك الكلمات دائماً تسمعها من زوجها, حينما يسمعها تتحدث مع صديقتها
- عادة إيه؟
- النميمة علي خلق الله!
- فين النميمة دي!! ده أنا بحكيلها علي اللي بيحصل
- يا شيخة أتقي الله, بأمارة "إيش ياخد الريح من البلاط", كده بردوا بتحكيلها اللي بيحصل!!
- ييييه بقي, هو أنت دايما لازم تسمعني الكلمتين دول؟
- هو أنتي فاكرة اللي بتسمع منك دي, مبتتكلمش عليكي؟؟
- لأ مبتتكلمش عليا
- يا سلااام!! و أنتي عرفتي منين بقي؟؟ ما أكيد سمر الله يرحمها, كانت واثقة أنك ما بتتكلميش عليها!!
- خلاص بقي, أنتهينا و أقفل الموضوع ده, كنت بتنادي عليا ليه؟
- بنادي عليكي عشان تبطلي نميمة, زي ما بتحكي بيتحكي عليكي, و بعدين أفرضي أن سمر ماتت فعلاً, تجيبي في سيرتها ليييه!!! 
- يييييه بقي مش هنخلص 
- روحي أعمليلي كوباية شاي, الكلام معاكي مالهوش فايدة, حقيقي الطبع يغلب التطبع
- ماشي شكراً
*********
أقترب منير من الجثة, شعر بالقشعريرة تسري في جسده, حاول أن يتعرف عليها, و لكن ملامحها ليست واضحة! ظل يدقق النظر فيها, حتي أردف الضابط قائلاً
- هي ولا مش هي؟؟
حرك رأسه بأسي و هو يردد
- أيوة هي
- متأكد؟؟
- أيوة
أعاد الطبيب الجثة مرة أخري للثلاجة, و خرج معهم لإتمام الإجراءات اللازمة, فهكذا الموضوع أصبح أكثر تعقيداً
- هو الجثة دي وصلت أزاي؟؟
- الحقيقة يا حضرة الظابط, الإسعاف جابتها علي هنا, و لما سألت, قالولي جالنا مكالمة من شخص مجهول, و بيبلغ أنه لقي جثة مرمية و خاف يقول أي معلومات عن نفسه عشان ميتهمش فيها
- اممممم طيب أنا عايز أعرف القتيلة ماتت أزاي؟؟
- دكتور التشريح هيجي الصبح إن شاء الله
نظر الضابط إلي منير, حاول أن يعرف حالته من ملامحه, كان يظهر عليه الانزعاج و الخوف! فأردف قائلاً
- الجثة هتتشرح الصبح و هنعرف سبب الوفاة إيه
فحرك رأسه بالإيجاب, تبادل الضابط بعض الكلمات مع الطبيب, ثم غادر هو و منير..
عاد منير إلي منزل أخته, و هو مجهد غير قادر علي الكلام, ظل يطرق علي الباب حتي فتحت له و هي تعاتبه علي ذلك التأخير, شعرت بأنه في حالة يرثي لها, فحاولت أن تهدأ قليلاً
- مالك؟؟
- لقينا سمر
- بجد!!!! طب هي فين؟؟
- في المشرحة!
- بتعمل إيه؟؟
- جثة في المشرحة
- إيه!!! لا حول ولا قوة إلا بالله, البقاء لله يا منير, بس أزااي؟؟ إيه السبب!! ماتت أزاي؟؟
- بكره هنعرف أزاي, الجثة هتتشرح بكره
- لا إله إلا الله, محدش كان عمره هيتخيل أن دي نهايتها!!!
نظر لها, نظرة خاليه, ليس بها أي معني!! ثم قام من مكانه و هو يقول
- أنا داخل أريح جسمي شوية
غادر من أمامها, دخل غرفته, و جلس فوق فراشه, لا إراديا وجد نفسه يتخيل الجثة أمامه!!
يا له من موقف صعب!! تخيل أنك ذاهب إلي المشرحة لتري جثة لأحد الأموات!!
فالأمر حقاً شديد الصعوبة..
بدأ يتحدث مع نفسه بصوت شبه مسموع, فكان يحتاج أن يتحدث, ليس لشخص ما, و لكن يتحدث مع نفسه!!
- هي الجثة كانت جثة سمر؟؟
- مش عارف
- مادام مش عارف قولت ليه أنها هي!
- ما هي لو مكنتش هي, هتكون سمر فين!
- أنا متأكد أنها هي
- أيوة هي
- كلها كام ساعة و نعرف سبب الوفاة
- بس أنا ليه مش زعلان!!
- أمال توصف حالتك دي بإيه؟؟
- ده من رهبة الموقف مش أكتر
- للدرجه دي مبقاش عندك إحساس؟؟
- إحساسي مات من زمان, و بعدين عاادي كلنا هنموت, بس كل واحد و ليه ميعاد!
- أمرك غريب!!
قطع حديثه مع نفسه, صوت هاتفه, أخرج من جيبه, فوجد المتصل شهد, فأردف قائلاً
- جيتي في وقتك..

- الفصل الثاني عشر -
سمع صوت هاتفه, أخرج من جيبه, فوجد المتصل شهد, فأردف قائلاً
- جيتي في وقتك..
كاد أن يجاوبها و لكنه وجد الاتصال قد أنتهي, ألقي الهاتف بجواره, و لكنه سمع صوته مرة أخري, فأمسك و قبل أن يجاوب علي المتصل, وجده رقم غريب, ظل ينظر للهاتف بتردد ثم حسم أمره و ضغط علي زر الرد
- السلام عليكم
- و عليكم السلام
و ما أن سمع صوت المتحدث, حتي علم مع من يتحدث! شعر و كأنه طفل صغير خائف من عقاب والده!! و لكنه تغلب علي شعوره و أكمل حديثه
- أزيك يا عمي, و طنط عاملة إيه؟
- فين شهد يا منييير, فين بنتي!!!!! هي دي الأمانة اللي كنا سيبنها عندك
- يا عمي أهدي بس
- أهدي! أنت بتستعبط, بنتي ماااااتت عارف يعني إيه ماتت!! 
- أنا زيي زيك يا عمي و الله
- لأ أنت السبب في موت بنتي, أنا مش هسامحك أبداً, مش هسامحك يا منيييير مهما حصل, بكره هنتقابل في القسم يا منيييير
أنهي حديثه بتلك الجملة و أنهي المكالمة أيضاً, ألقي منير الهاتف بعصبية شديدة علي الفراش و هو يردد
- هي كانت ناقصة!!
**********
يجلس الضابط مع صديقه مرة أخري لعلهما يجدوا حلاً لتلك القضية الغريبة!!
- ها إيه أخر الأخبار؟
- روحنا الشقة و طلع كذاب زى ما شكينا, بس ملقناش في الشقة غير هدوم داخلية لواحدة ست, بس قال أنه ميعرفهاش, و أنها مش هدوم مرراته
- تمام و بعدين؟؟
- كلمنا أهل مراته و طلع معندهمش علم بأي حاجة, و المفروض أنهم وصلوا مصر دلوقتي, و بكره الصبح هيكونوا عندي
- و هو أزاي مكلمهومش و بلغهم!!
 - مش عارف, يمكن نسي!
- نسي!! مش مبرر!! ده عذر أقبح من ذنب
- يا سيدي مش دي مشكلتنا دلوقتي, المشكلة أن أحنا لقينا الجثة
- بجد!!
- حد أتصل بينا و بلغونا أن في جثة وصلت المشرحة بنفس المواصفات اللي قالهالنا علي مراته
- و بعدين؟؟
- خدته و روحنا هناك, كانت ملامحه كلها تدل علي الخوف و لكنه خوف من المكان و الجثة, مش خوف علي مراته
- و أنت عرفت منين؟؟
- شعور جالي, و اللامبالاة اللي عنده, بس دايماً سرحان, و كأن حاجة شاغله باله, بس حسي الأمني بيقول أن في لغز كبير, كبير أوي
- هههههههه حسك الأمني إيه بس, أحنا ظباط, لازم أدلة و براهين, مش بالإحساس
- أنا معاك في كل ده,بس بردوا الإحساس عامل أساسي
- يعني لو جالك واحد حرامي, و معاك ورق يثبت أنه حرامي, و إحساسك بيقول أنه برئ
- هتمشي ورا إيه!!
- ورا الورق, لأننا بلد الأوراق!
- بالظبط كده
- طيب يلا نروح, و بكره يحلها ربنا
- ماشي يلا
************
أشرقت الشمس لتعلن عن بداية يوم جديد, مؤلم لأهل سمر, مزعج لمنير, غامض للضابط, يوم جديد يزيد الأمر تعقيداً..
الجميع في القسم, يجلس الضابط علي مقعده, يجلس أمامه والد و والدة سمر, و يجلس بعيداً عنهم منير..
الكل في حالة غضب واضح علي ملامحهم
- البقاء لله
أخرجتهم تلك الجملة من حالة الصمت, أردف والد سمر قائلاً
- و نعم بالله, أنا عايز أشوف بنتي, عايز أفهم
- هي في المشرحة يا فندم, و الأستاذ منير أتعرف عليها
- لو سمحت أنا عايز أشوف بنتي
- طيب أتفضلوا معايا
ذهبوا جميعاً للمشرحة, لم يختلف إحساس كلاً منهم, و لكن منير لم يشعر بأي شيء سوي اللامبالاة!!
أيكون هذا بسبب أنه أتي سابقاً, أم لأنه أصبح بارد!! أياً كان, وصلوا جميعاً, ذهبوا إلي غرفة الأطباء, ثم ذهبوا إلي الثلاجة, أقترب الطبيب, و هو يردد
"213", فتح الثلاجة, أخرج الجثة, اقترب والد سمر, و هو ينتفض بداخله, تردد قبل أن يراها, أغمض عينيه قليلاً, ثم نظر إلي زوجته, وجدها تبكي, رأي الجثة و ابتعد سريعاً و هو يردد
- لا إله إلا الله, لا إله إلا الله
لم يسأل الضابط هي أم لا, فكان من البديهي أن يعلم ذلك بمفرده, غادروا جميعاً, عادوا إلي القسم مرة أخري
- أنا مقدر الحالة اللي أنتم فيها, بس غصب عني, القضية خدت وقت طويل, و لازم أسألكم علي شوية حاجات
نظر له والد سمر ثم أردف قائلاً
- أتفضل
- أخر مرة شوفتوها أو كلمتوها أمتي؟؟
- من فترة كبيرة
- امممم أفهم من كده أنكم مقاطعينها؟
- لأ يا فندم,بس ظروف الحياة
- و هي ظروف الحياة, تمنع أهل من أنهم يطمنوا علي بنتهم الوحيدة؟
شعر والد سمر بغصة في حلقه, لم يعرف بما يجاوب, حاول أن يقلل من إحراجهم, فأردف قائلاً
- طيب مكنتش بتشتكيلك من أي حاجة؟؟
- لأ خالص يا فندم
- عموماً, تقرير الطبيب الشرعي هيوصلنا النهاردة
- ياريت تبلغنا يا فندم بالنتيجة
- مممممم طيب, أتفضلوا أنتم دلوقتي
غادر الجميع, كلاً منهما يفكر في شيء غير الأخر, الأم تبكي بشدة, و الأب لا يصدق عينيه, بعد تللك الفترة الكبيرة التي لم يري فيها ابنته, عاد ليراها و هي جثة!! يشعر بذنب عظيم, هل منير له يد في ذلك؟؟
كيف تموت هكذا!! يا الله أحسن خاتمتنا!! 
*****************
مازال كما هو, جالس فوق فراشه, يتذكر سمر, حبه الأول و الأخير! نعم الأخير, فقلبه لم ينبض لأحد كما نبض لها, بالرغم من خيانته لها و هي علي قيد الحياة, إلا أنه لم يشعر مع شهد بما يشعر به معها! يشعر دائماً أنه يناقض نفسها, لا يجد سبباً لما يفعله سوي إنه يريد فعل ذلك!
لا يهم إن كان خطأ أم عيباً أم شيء محرم!! المهم أنه يريد أن يفعله, عندما أراد مضاجعة شهد, فعل ذلك أرضاء لشهوته ليس أكثر! بغض النظر أنه سيعاقب قانوناً, و الأهم من ذلك أنه زنا! لم يهمه أنه فعل ما يغضب الرحمن, بالرغم من علمه بذلك إلا أنه لم يهتم, نسي قول الله تعالي
 "الزَّانِيَةُ وَالزَّانِي فَاجْلِدُوا كُلَّ وَاحِدٍ مِنْهُمَا مِئَةَ جَلْدَةٍ وَلَا تَأْخُذْكُمْ بِهِمَا رَأْفَةٌ فِي دِينِ اللَّهِ إِنْ كُنْتُمْ تُؤْمِنُونَ بِاللَّهِ وَالْيَوْمِ الْآَخِرِ وَلْيَشْهَدْ عَذَابَهُمَا طَائِفَةٌ مِنَ الْمُؤْمِنِينَ" 
نسي تحذير ربه, نسي أنه سيعاقب في الدنيا و الأخرة, همه فقط شهوته التي جعلته كالحيوان! و لكن إذا قارناه بالحيوان فقد يمكن أن نظلم الحيوان, بالرغم من كل ذلك يشعر أنه يحب سمر و لم يحب قبلها و لن يحب أحداً بعدها, أخرجه من شروده صوت هاتفه, وجد رقم غريب مرة أخري, تردد أن يجاوب خوفاً من أن يكونوا أهل سمر, و لكن مع إصرار المتصل, ضغط علي زر الرد
- ألو
بمجرد أن سمع تلك الكلمة, أنتفض بقوة من فراشه, أنه يعلم صاحبة الصوت, يعلمها جيداً, يعرفها من صوت أنفاسها, أيعقل أن تكون هي!!
- ألوو؟
أخرجته تلك الكلمة من صمته و تفكيره, خاف أن يقول شئ, هذه ليست سمر, من المؤكد أنها ليست سمر, فهو ترك سمر في المشرحة! نعم سمر في المشرحة!! إذا هو مجرد تشابه في الصوت ليس أكثر
- أنت معايا يا منير؟؟
منير!! أهي تعلم من أنا؟ 
- أيوة مين
- مين!! أنت نسيت صوتي بسرعة كده
ماذا تقول تلك الحمقاء!! من هي لأتذكر صوتها!! فمن يشبه صوتها ذلك الصوت قد ماتت, نعم أنا متأكد أنها ماتت! و الميت لا يعود للحياة مرة أخري!!
- أنت معايا, ولا بتروح فين؟؟
- أنتي مين؟؟
- أنا عمرك!!
- نعم؟؟
- أنا اللي فضلت تخدمك و مبتشتكيش, أنا اللي أخلصتلك و عمرها ما غدرت بيك, أنا اللي أديتك قلبي و كان قليل عليك, أنا اللي سلمتك روحي و قتلتها, أنا اللي عشت معاك سنين و جرحتها, أنا سمر!
- سمـــر!! أنتي كذابة سمر ماتت ماااااتت, أنا سايبها في المشرحة
- ههههههههه أمال أنا مين!! عفريت سمر مثلا!!
- اللي مات مبيرجعش
- و أنا لسه عايشة!! لسه علي قيد الحياة, لسه هدوقك العذاب, لسه هعلمك أزاي تخوني
- أتثبتي أنك سمر!
- ههههههههه من غير أثبات أنت عارف أني سمر, و واثق أني سمر
- لأ كذابه, كذابه, كذااابه, سمر ماتت
- لأ أنا سمر, و سلام دلوقتي
أغلقت معه و تركته يصرخ بهستريا, سمر عااايشة, سمر مش ميته, سمـر عايشة!!

- الفصل الثالث عشر-
ظل يصرخ بصوت عالي
- سمر عااايشة, سمرررر عااااايشة
ظل يصرخ بصوت أعلي في كل مرة, و كأنه يقنع عقله بأنها مازالت علي قيد الحياة!
هل فعلت كل ذلك لتنتقم منه؟ فإذا كانت سمر, فمن التي في المشرحة!! ظل يتحدث بصوت عالي, و كأنه يتناقش مع شخص أخر..
- ليييه, ليييه بتعمل فيا كده!! عملتلها إيه أنا!!
ده أنا كنت بحبها! كنت؟ لأ أنا لسه بحبها, أيوة بحبها
بدأ يسمع صوت يأتي من بعيد, يسمعه و كأن هناك ما يمنع من السمع, بدأ يقترب منه الصوت و هو يردد
- منيـــر يا منيــــر
كانت كفيلة تلك الكلمات أن تجعله يستيقظ من نومه, قام من فراشه بسرعة رهيبة
- منه, سمر سمر عايشة
- لا حول ولا قوة إلا بالله, سمر ماتت يا حبيبي, أنا كنت بصحيك عشان الظابط عايزك
- لأ سمر عايشة, كلمتني في التليفون, قالتلي أنا عايشة
- استغفر الله العظيم, يا حبيبي سمر ماتت, ده كابوس مش أكتر, يا حبيبي يا منير أنت كنت بتحبها للدرجة دي؟ ربنا يرحمها يااارب
نظر إلي شقيقته, لم يتفوه بكلمة أخري, جلس فوق الفراش مرة أخري, و كأنه يستوعب, هل لهذه الدرجة لا يستطيع أن يفرق بين الحلم و الحقيقة؟؟
و لكن ما معني ذلك الحلم؟؟ هل ستنتقم منه روحها!! 
أبتسم بمرارة لسذاجة تفكيره, نهض من فراشه, بحث عما يرتديه, و خرج من الغرفة..
**********
يجلسون سوياً, ينظرون بعتاب شديد, و كأن كلاً منهما يحمل الأخر المسئولية, و لكن ما حدث قد حدث و أنتهي الأمر!! لن يفيد البكاء, العتاب, الحزن, كل ذلك لا يفيد! لن يعيد الأمر مرة أخري, عليهم فقط تقبل الواقع!
- أنتي هتفضلي كده كتير؟؟
- و عايزني أعمل إيه!! بنتي ماتت!!
- ده قضاء و قدر, عمرها في الدنيا أنتهي
- أنت إيه البرود اللي عندك ده, بقولك بنتي ماتت, بقالي شهور مشوفتهاش و يوم ما أشوفها تبقي جثة!! يرضي مين ده؟
- أنا مش بارد, ما هي بنتي زي ما هي بنتك, كل الحكاية أني راضي بقضاء ربنا, " و بشر الصابرين الذين إذا أصابتهم مصيبة قالوا, إنا لله و إنا إليه راجعون"
- و أنت من أمتي تعرف ربنا!!
- أنتي هتكفريني ولا إيه!! 
- مفتكرتوش إلا دلوقتي! إلا لما بنتي ماتت, أنت السبب أنت اللي موتها
- و أنا مالي أنا! هو أنا اللي فضلت أٌول عايزة مش عارف إيه, عايزة أشترك في نادي إيه, سافر يا سعد سافر عشان نعرف نعيش, سافر عشان يبقي معانا فلوس و منبقاش أقل من حد, سافر ما بنتنا خلاص أتجوزت
ظل يصرخ فيها بعصبية شديدة و هي تبكي, تعلم أنها المخطئة من البداية و لكن لكل شيء سبب, تركته يصرخ و يبكي هو الأخر, إلي أن قطع كل ذلك صوت هاتفه, أحضره سريعاً و هو يردد
- جوز بنتك, قصدي المرحومة بنتك
ضغطت علي زر الرد و هو يصرخ 
- عايز إيه تاني
- أنت بتقول إيه!!
- طيب طيب أنا جاي حالاً
أغلق معه و هو يركض إلي غرفته و زوجته خلفه
- في إيه؟
- شرحوا الجثة و عرفوا سبب الوفاة
- استني ألبس و أجي معاك
- طب بسرعة يلا
***********
تجلس فوق فراشها, تتحدث في الهاتف بصوت منخفض, و هي تنظر إلي باب الغرفه خوفاً من أن يدخل أحد بدون أن تشعر به..
- يا سيدي بقولك مش هروح معاه أنا, أنت مصمم ليه؟
- نعم!! تاني بتقولي أتصور؟ هو أنت مبتفهمش!!
- بلا شهد بلا زفت, هو اليومين دول مشغول بقضية مراته أصلاً
- هو أنا مقولتلكش أنها ماتت؟؟
- امممم ماشي هقولك أهو, بيقولوا أنها اختفت فجأة و لقوها مقتولة
- عرفت منين, أ أصل الخبر في الجرايد
- اها اها ده انا قصدي حاجة تانية, هو اللي قالي
- بس تصدق, بالرغم من أن مش طيقاه, بس وحشتني لمسته 
- هههههههههه ما انا عارفه أني قليلة الأدب
- أيوة بفكر أروحله تاني
- ههههههههه لم لسانك, هو إيه اللي أنت موجود, هي عمارة من غير بواب
- ههههههههههه تصدق أنت قليل الأدب,قال أيوة قال, أقفل دلوقتي و هنتكلم بعدين
- ماشي سلام..
أنهت مكالمتها مع ذلك الصديق, و قامت من فوق فراشها, اقتربت من المرآة, وقفت أمامها, و هي تنظر إلي نفسها, بدأت تحرك يديها ببطء فوق جسدها, وهي تتخيل أنها يد منير! فاقت مما تفعله سريعاً, و قررت أن تذهب إلي منير الشقة مرة أخري, و ليحدث ما يحدث!
**********
ينظر إليهم الضابط بهدوء تام, هدوء يستفز الذي أمامه, ثم ينظر بين الحين و الأخر إلي أوراق موضوعة أمامه, و هو يقلبها بين يديه
- دلوقتي التقرير وصلنا
نظروا إليه جميعاً, كي يكمل حديثه
- أولاً: الدكتور بيقول أن الجثة كان فيها مادة مسممة في جسمها, طبعاً مفعولها مكنش في نفس اللحظة,
 يعني 
 سبب من أسباب الوفاة و لكنه مش الوحيد,
وثانيا بقي: الجثة كانت عينيها جاحظة جداً, دليل علي أنها شافت حاجة مرعبة قبل الوفاة
ثالثاً: أيديها و رجليها عليهم أثار, كأنها كانت مربوطة منهم لفترة كبيرة
رابعاً و ده الأهم, الجثة أعضائها التناسلية مشوهه
كانوا ينظرون له بتركيز شديد, كلاً منهما يحاول أن يستوعب الكلام, أنهي الضابط حديثه و ظل ينظر إلي وجوههم جميعاً, حتي يتبين تأثير حديثه عليهم, فالأم كانت تبكي و يبدو عليها الذعر و الأب حاله لا يختلف عنها كثيراً, أما منير فملامحه جامدة, عينيه لا تدل إلا علي التركيز الشديد, تعجب الضابط كثيراً من ذلك, أليس حزين علي زوجته؟ أم أصابته الصدمة ببرود شديد!! أم كان له سبب في قتلها!! و لكنه إذا أفترض أنه القاتل, ف- ليس هناك أي دليل ضده, ليس هناك و لو دليل واحد يجعله متهم سوي إحساس الضابط!!
- لو بدأنا ناخد كل حاجة لوحدها و نفترض عليها
أخرجتهم تلك الجملة من تفكيرهم و شرودهم, فنظروا إليه مرة أخري بانتباه
- معني أن في مادة مسممة في الدم, معني كده أن حد أدهالها في البيت مثلاً
ثم نظر إلي منير الذي أدار وجه بعيداً, مما زاد الشك تجاهه, ثم أكمل الضابط
- أو أن حد جالها البيت و أداها المادة دي و بعدها نزلوا مع بعض, و أنا شخصياً أرجح الاختيار ده, بما أن الأستاذ منير لما رجع كان البيت مقلوب و محدش في الشقة
فتحدث والد سمر بلهجة عنيفة إلي حد ما
- و هي هتنزل من الشقة مع أي حد يعني!! ما أكيد حد من أصحابها أو قرايبها, أي حاجة!!
- ما الأستاذ منير بيقول أن مالهاش أصحاب إلا واحدة أسمها راندا, و راندا قالت في المحضر أن مشفتهاش قبلها بفترة كبيرة, و كمان الأستاذ قال أن مالهاش قرايب هنا
- و لنفترض كده, مافيش بواب!!
- سألنا البواب و قال أنه مشفهاش يومها, و لكنه شاف واحدة غريبة طالعه العمارة, و لما جه يسألها رايحه فين كانت طلعت و ملحقهاش
- لا حول ولا قوة إلا بالله, طب مين بس اللي هيعمل كده!! 
- مهمتنا أن نعرف مين اللي عمل, بس مافيش أي خيط واحد ممكن نمشي وراه, القتيلة اختفت فجأة, الجثة واحد بلغ عنها و منعرفش هو مين أصلاً, الدكتور بيقول أنها مسمومة و متعذبة قبل الموت!!
أردفت الأم ببكاء شديد
- حسبي الله و نعم الوكيل 
فنظر إليهم بهدوء و أردف
- طيب تقدروا تتفضلوا و لو في أي حاجة جديدة هنبلغكم
غادروا جميعاً و كلاً منهما لا ينظر إلي الأخر, فكل يوم يكتشفون شيئاً جديداً يزيد الأمر تعقيداً, قطع صمتهم صوت هاتف منير الذي يعلن بنغمته عن مكالمة, نظر لهم بتوتر و هو يجعل هاتفه صامتاً و يضعه في جيبه, تركهم مسرعاً و أستقل سيارته و لم يتحدث إليهم مطلقاً, و أستقل الزوجان سيارتهم و الأم تردد
- الواطي, الزبالة, أكيد بيكلم واحدة تانية و خاف يرد عليها قدامنا
- يا ستي إن بعض الظن إثم, ميخصناش بيكلم ولا مبيكلمش, اللي كانت بتربطنا بيه ماتت, و ولا في عيل و ولا غيره, خلاص خلصنا
- ربنا يرحمك يا بنتي, ربنا يرحمك
**********
يجلس في سيارته, و يتحدث في الهاتف بهدوء شديد
- أيوة شهد
- أيوة معلش مكنتش عارف أرد
- امممم لأ أنا مش رايح الشقة النهاردة, أنا قاعد عند أختي
- تيجي فين يا مجنونة, بقولك مع أختي في الشقة
- لأ مش هينفع تيجي, أتهدي يا شهد
- شهد لو جيتي هنكر أن أعرفك
- يااااه عليكي, أنا فيا اللي مكفيني و مش ناقص مشاكل
- طب أقفلي دلوقتي, سلام
أغلق سريعاً, فهو لا يعلم لما يشعر بالاختناق, و لماذا لم يتحدث معهم الضابط بخصوص, التشوه الذي تحدث عنه!! هل حاول أحدهما أن يغتصب زوجته؟؟ و لكن لماذا يشوهها؟ و كيف من الأساس!! هل ينتقم الله منه!! و لكنه في ثواني بدأ يفكر في شهد, و في تلك الليلة التي قضاها معها! ظل مشتت التفكير هكذا إلي أن وصل إلي منزل شقيقته, دخل المنزل بهدوء شديد,فوجدها في انتظاره
- في إيه يا منير,نزلت تجري ليه؟؟
- شرحوا الجثة بتاعة شهد
- شهد؟؟ شهد مين؟؟!
أدرك ما قاله سريعاً و الموقف الذي وضع نفسه فيه
- مين اللي قال شهد! أنا بقول سمر
- لأ أنت لسه قايل شهد!
- معرفش بقي, مش مركز
نظرت له بشك, ثم تظاهرت أنها مقتنعه بما قاله,و طلبت منه أن يكمل لها ما حدث
- و بعدين؟؟
- الظابط بيقول, لقوها متسممه و أيديها و رجليها عليهم أثار كأنها كانت مربوطة و في تشوه في الأعضاء التناسلية
- إييه!!!!!!
- أهو أنا أتصدمت زيك كده بالظبط
- و مين اللي عمل فيها كده؟؟
- الله أعلم
ظلوا يتحدثون سوياً, إلي أن تركته و ذهبت إلي غرفتها, ظل هو في مكانه يشاهد التلفاز, إلي أن سمع صوت هاتفه, و وجد المتصل شهد, تنهد بضيق و أجابها
- إيه يا شهد في إيه؟؟
- هو إيه اللي نزلتي! شهد الساعة واحدة
- يخربيت أبوكي, أنتي قدام باب الشقة بجد!!!
- لأ مش هفتح, و أمشي يا شهد
- أمشي يا شهد بقولك
- ييييه طب أصبري
أغلق معها و هو خائف من أن تستيقظ شقيقته, فتح الباب بهدوء, فدخلت شهد و قامت باحتضانه بسرعة, ظل ثابت إلي أن ابتعدت هي
- ممكن تقوليلي عايزة إيه؟
- وحشني حضنك
- شهد متتجننيش, بقولك أختي جوه
- ماليش دعوة
- طيب بكره يا شهد
- لأ دلوقتي
- شهد مش هينفع
تركته يتحدث, و دخلت إلي الشقة و هو يجري خلفها,اقتربت من أحد الغرف و دخلتها سريعاً و هو معها
- يا شهد أمشي
اقتربت منه, و ضعت يدها خلف رأسه, و هي تقبله, لم يبعدها عنه, أستسلم لقبلتها, إلي أن ابتعدت هي
- أمشي بقي يا شهد الله يرضي عليكي
تظاهرت بأنها لم تسمعه, أغلقت باب الغرفة, بدأت تخلع ملابسها و كأنها تفعل شيئاً عادياً!! و هو لا يعلم ماذا يفعل! و لكنه في نهاية الأمر, أستسلم لها, أقترب منها, حملها, وضعها فوق الفراش, و فعل ما فعله سابقاً, و لكن المختلف تلك المرة أنها هي من أرادت ذلك, نسي زوجته! نسي أخته! نسي كل شئ, و أستسلم لحضن شهد..

- الفصل الرابع عشر- 
أنتهي ما يفعلونه, وضعت رأسها فوق صدره بهدوء شديد, أغمضت عينيها, و تحدثت بهدوء
- منيــر
- امممم
- كنت واحشني جداً
- و إيه اللي غيرك فجأة كده!
- امممم لا يا روحي أنا متغيرتش
- يعني خلاص شيلتي فكرة الجواز من دماغك
صمتت و هي تضغط علي أسنانها بعصبية شديدة, فهي تعلم ذلك من البداية, إذا لما تشعر بالضيق؟ فهي بالنسبة له كفتيات الليل, الفرق الوحيد بينهما أنها لا تضاجع أحد غيره!! تعجب لصمتها فأردف قائلاً
- ساكتة ليه؟
- عايزني أقول إيه؟
- بقولك شيلتي فكرة الجواز من دماغك؟؟
- أيوة شلتها, مش مهم جواز, المهم أنك معايا 
اقترب منها, قبلها, ضمها إليه, ظل يحرك يده فوق رأسها بهدوء, فأردفت قائلة
- هي مراتك فين؟
أبعد يديه عنها فجأة, و كأن هناك عقرب لدغه, فاق مما هو فيه, حرك يديه بجواره يبحث عن ملابسه, جذبها بسرعة, ارتداها و هو يتكلم بلهجة آمرة
- يلا ألبسي عشان تمشي قبل ما أختي تصحي
نظرت له و هي تشعر باستحقار شديد, شعرت و كأنها دمية يحركها كيفما يشاء!! أخذ منها ما أراد و ها هو يطلب منها أن تغادر المكان!! جذبت ملابسها و بدأت ترتديها ببطء شديد, و هو يستعجلها
- ما تخلصي يا شهد, هو أنتي بتلبسي فستان فرح
- قول يااارب
- مش وقت أمنيات دلوقتي, يلا بدل ما أختي تصحي
- يوووه طيب طيب
ارتدت ملابسها سريعاً, و غادروا الغرفة سريعاً, كانوا يسيرون ببطء شديد, إلي أن فتح لها باب الشقة و هو يتحدث بصوت منخفض
- متجييش تاني هتوديني في داهية
لم تعيره أي انتباه, بلا قبلته و غادرت, أغلق الباب بهدوء و عاد إلي غرفته..
************
ينظر في هاتفه, فهو يعلم جيداً, أنها معه الآن! ينتظر منها مكالمة تخبره بما فعلته مع منير, بدأ يشعر بالقلق فالوقت قد تأخر, بدأ يحرج قدميه في توتر, حاول أن يهدأ و يفكر قليلاً, لماذا كل ذلك القلق؟؟ هل يهتم بشأنها؟؟ إذا كان يهتم حقاً, لما أخبرها بأن تذهب إليه؟؟ و لماذا ينتظرها!! يعلم أنها في حضن رجل ما!! يعرف ما يحدث بينهما!! أهذا ما يود سماعه منها؟؟ هل تعلق بها!! أم هو مجرد تعود علي وجودها و حديثها؟؟
أخرجه من شروده صوت هاتفه, أمسكه مسرعاً, و هو يضغط علي زر الرد 
- أيوة يا شهد
- أيوة يا ابني, مالك بتتكلم بسرعة ليه, هو في حد بيجري وراك؟؟
- ههههههههه لأ مافيش
- امممم ماشي
- أنتي فين؟؟
- أنا في الشارع
- إيه!! لحد دلوقتي يا شهد!! ده الفجر قرب يأذن
- طب أعمل إيه!! قولتلهم في البيت أن هبات عند صاحبتي عشان تعبانة و بابا وافق بصعوبة, أروح دلوقتي أزاي بقي؟
- نعم!! يعني إيه؟؟؟
- براحة أنت بتزعق كده ليه؟
- مش قصدي يا شهد, مش قصدي, طب هتعملي إيه دلوقتي؟؟
- معرفش, هفضل في الشارع كده لحد الصبح و هروح 
- طب قوليلي أنتي فين؟؟
- أنا في *****
- نعم! أنتي عند بيتي؟؟
- بيتك!!
- أيوة, أنا خايف أٌقولك أطلعي, لحسن تخافي مني
- هههههههههه و أخاف منك ليه!! ده أنت حتي أرحم من الشارع
- امممم طيب بصي, أمشي علي طول زي ما أنتي, أدخلي أول شارع شمال هتلاقيني في البلكونة
- امممم ماااشي, سلام
أغلقت معه و هي تسير كما قال لها, بدون أي تفكير, تشعر و كأنها فتاة ليل و لكن الفرق أن ليس هناك مقابل مادي!! لم تفكر أنها لم تراه من قبل! لم تفكر أنها ستذهب إلي منزله, الذي يعيش فيه وحيداً كما أخبرها من قبل!! لم تفكر هل حرام أو خطأ! لم تفكر هل سيؤذيها أم لا!! وصلت إلي حيث أخبرها, نظرت إلي أعلي, فوجدت شاب ما يشاور لها, تعجبت كيف عرفها؟ ظلت تنظر حولها لتستوعب أن ليس في الشارع أحد غيرها!! ابتسمت له و سارت في اتجاه المنزل..
***********
يجلس فوق فراشه, يفكر فيما فعله مع شهد, هل وصل به الحال إلي تلك الحقارة!! بالرغم مما هو فيه و يضاجع شهد!! هل أصبح متبلد المشاعر؟ ما سر المتعة التي يشعر بها و هو معها؟ أهذا بسبب أن "الممنوع مرغوب", فدائماً يكون الشئ الممنوع له طعم مختلف, حرك رأسه يمينا و يساراً, و كأنه يبعد عنها تلك الأفكار, بحث عن هاتفه و طلب مصطفي..
- ألو
- إيه يا ندل فينك؟
- أنا اللي ندل بردوا يا سي منير؟؟
- ههههههههه هو في غيرك
- بأمارة إيه؟
- يعني هو أنت متعرفش اللي أنا فيه!!
- لأ معرفش, أنت اللي أختفيت فجأة كده
- اممممم و ده من أمتي؟
- المهم, أنت عامل إيه؟
- الحمد لله, مش هتصدق مين كان عندي دلوقتي؟
- شهد!!
- إيه ده و أنت عرفت منين؟
- امممم عادي بتخيل زي ما قولت
- طب مش عايز تعرف جت ليه؟
- هي جت أمتي؟؟
- لسه نازلة من شوية
- إيه كانت نايمة معاك!!!
- أيوة, أنت عرفت منين؟؟
- عادي بخمن و طلع صح
- مالك يا درش مكتئب كده ليه؟ تحب أظبطلك ليله مع شهد!!
- لا مش طريقي, أنا معملش كده إلا في الحلال
- إيه يا عم ما تثبت رجولتك طيب؟
- ليه و هي الرجوله بالنوم مع الستات و بس؟؟ تسمحلي أقولك اللي يفكر كده ميبقاش راجل أصلا!! إيه الفرق بينه و بين الحيوان؟؟
- امممم لا عندك حق
- ماشي, أنا هقوم أنام بقي
- ماشي, سلام
أغلق معه و ندم أنه هاتفه! "فأحياناً يرفض الشخص سماع الحقيقة لأنها تألمه بشدة"
تنهد بضيق, و أغمض عينيه ليغلبه النعاس..
*************
صعدت إلي الشقة بهدوء, وجدته يجذبها من يديها سريعاً إلي الداخل, و يردف قائلاً
- أسف أني شديتك كده, بس خايف حد يشوفك, و أنتي عارفة أني عايش لوحدي و الناس مبترحمش
أكتفت بأن تحرك رأسها و هي تبتسم, اقتربت من المقعد و جلست عليه و هي تستكشف المكان حولها
- معلش المكان مبهدل خالص
- ههههههه لا ولا يهمك, أنا اللي جيت أزعجتك 
- لأ أبداً, أستني أعمل حاجة نشربها
تركها سريعاً, بينما ظلت هي تتفحص المنزل بعينيها, و هي تفكر, "فيما يفكر هو الآن؟ هل ينوي علي فعل أي شئ؟ كيف يراها؟ هل يراها فتاة ضائعة, منحلة؟؟ أم يقدر أنها مجبرة علي ذلك؟؟ مجبرة!! هل كانت مجبرة عندما ذهبت لمنير للمرة الثانية؟؟ هل كانت مجبرة أن تذهب معه في المرة الأولي؟؟ هل كانت مجبرة أن تظل معه و تسكر بشدة؟؟ " لا أحد فينا مجبر علي شئ, كلاً منا يختار بإرادته و حينما يخطئ, يلجأ إلي أن الإجبار كان السبب!!"
- هتفضلي سرحانة كتير؟؟
ابتسمت و أمسكت منه ما يحمله في يديه و وضعته أمامها, و نظرت له و هي مازالت مبتسمة
- تسمحيلي أقولك أنك حلوة؟
- هههههههههههه أنت هتخوفني منك ليه!
- هههههههههه ده منظر واحد يتخاف منه؟؟
- الصراحة لأ
- هههههههههههه الله يعزك 
- ههههههههه مااشي
- و أنتي بقي كنتي عايزة تفضلي في الشارع لحد الصبح ولا إيه؟
- مكنش عندي حل تاني
- ليييه يا بنتي, ما أنا موجود أهو, كويس أنك كلمتيني أصلاً
- ربنا يخليك
- شهد أنتي مكسوفة مني؟؟ 
- لا عادي
- امممم ما هو واضح, طب أشربي العصير
ابتسمت له و حركت رأسها بالإيجاب, و لكنها لم تشرب أي شئ, نظر لها و كأنه عرف فيما تفكر
- متخافيش مش حاططلك حاجة في العصير
نظرت له و لم تعلق, فهي بالفعل كانت تفكر في ذلك
- طيب خلاص متشربيش, تحبي تنامي؟؟
- ياريت
- بصي أدخلي الأوضة اللي جوه دي, و المفتاح هتلاقيه في الباب, أدخلي و أقفلي الباب من جوه, و متخافيش معييش مفتاح تاني
- هههههههههه ماشي, تصبح علي خير
- و أنتي من أهل الخير
دخلت الغرفة, أغلقتها من الداخل, فحصتها بعينها, جلست فوق الفراش, و هي تفكر فيما وصلت إليه..
***********
استيقظ و هو يشعر بصداع شديد, قام من فوق فراشه, خرج من الغرفة وجد أخته أمامه
- منة! صباح الخير
- صباح النور, مالك؟
- دماغي مصدعه أوي, هدخل استحمي عقبال ما تعمليلي شاي
- اممم مااااشي
ذهبت هي إلي المطبخ و ذهب هو للاستحمام, جهزت هي الشاي و وضعته علي المنضدة, دخلت إلي غرفت أخيها لترتبها, و كادت أن تنهي ترتيبها إلا أنها وجدت شيء ما, جعلها تفقد صوابها و تصرخ
- منيـــــر
كان هو قد أرتدي ملابسه, فركض إليها سريعاً
- في إيه؟؟
نظرت له و تحدثت بنبرة عالية
- قميص النوم ده بتاع مين؟؟؟؟؟

- الفصل الخامس عشر -
نظر لها بتوتر, صمت للحظات, ثم أردف قائلاً
- و أنا أعرف منين؟ هو أنتي مش عارفه هدومك؟؟
- أنت هتستعبط يا منير, مش هعرف قمصان نومي يعني؟ و لو افترضنا أن ده بتاعي و أنا نسيت, إيه اللي هيجيبه عندك, و هطلع من الدولاب ليه أصلا و أنت عارف أن جوزي مسافر؟؟
نظر لها بضيق, ثم غادر الغرفة, ركضت خلفه وهي تصيح 
- إيه فاكرني مش هعرف؟؟ فاكرني مسمعتش؟؟ يا أخي خلي عندك دم, ده أنت مراتك مقتولة و مش بعيد يكون اللي قتلها اغتصابها
- حصل إيه يعني يا منة, و مادام سمعتي بتسألي ليه؟؟
- النجاسة دي بره بيتي, أنا بيتي طول عمرة نضيف و هيفضل نضيف, مش هتيجي أنت علي أخر الزمن و تعمل اللي بتعمله ده, إييييه مافيش إحساس خلاص
اقتربت منه و هي تصرخ و تبكي و تصفعه علي وجهه بغضب
- حرام عليك, حرااام عليك, لييه بتزني لييييه, ما تتجوز و هو أنت ناقصك إيه, و ملقتش إلا بيتي, و الغلبانة مرآتك ذنبها إيه, أنت إيييه عديم الإحساس
أمسك يديها و هو يضغط عليها بقوة, ضمها إليه, أحتضنها و هو يبكي كالأطفال, يبكي كمن رأي والدته بعد غياب طويل!!
بدأت تهدأ قليلاً, ابتعدت عنه و لكنه مازال يبكي, شعرت بالشفقة تجاهه, فمهما حدث هو شقيقها الوحيد, لن تتخلي عنه أبداً, احتضنته مرة أخري, و هي تحرك يديها علي ظهره برفق..
- خلاص يا منير أهدي, أهدي و فهمني في إيه!!
ابتعد عنها, نظر إليها, ثم أردف قائلاً 
- هحكيلك كل حاجة..
*********
تفتح عينيها بتثاقل, تنظر حولها, تستكشف المكان, لتتذكر أنها عند صديقها, أغمضت عينيها مرة أخري, شعرت و كأن هناك شيء يجبرها علي ذلك, ظلت علي وضعها هذا لبضع دقائق, حتي استعادة وعيها, جلست فوق الفراش, تشعر بالحيرة, لا تدري ماذا يجب أن تفعل الآن؟؟ فكانت تشعر بجوع شديد, لابد أن تخرج من الغرفة, حسمت قرارها, فتحت باب الغرفة و خرجت بهدوء, و هي تنظر يميناً و يساراً, و لكنه لم تجده, نظرت إلي الغرفة الأخري, فوجدتها مغلقة, فرددت بصوت منخفض
- امممم شكله لسه نايم, ألحق أدخل الحمام قبل ما يصحي بقي, بدل ما يشوفني شبه المدمنين كده
أنهت كل ما تفعله و قررت أن تأكل, ذهبت إلي المطبخ, بحثت عن أي شيء يمكن أن تأكله و لكنها لم تجد! فالثلاجة خالية تماماً من الطعام, ليس بها إلا زجاجة مياه و ليمون!! 
خرجت من المطبخ بضيق, جلست في غرفة المعيشة, تنتظره ليستيقظ من نومه, و لكنها سمعت صوت شخص ما, يحاول أن يفتح باب الشقة, قامت من مكانها مسرعة, ركضت إلي غرفته لتخبره بذلك الأمر..
**********
تقترب منه و هي تربت عليه بحنان..
- خد يا حبيبي أشرب اللمون ده و أحكيلي
- حاااضر
- ها سمعاك
- بصي بعد ما أتجوزت سمر, الدنيا كانت بمبي و سعيد جداً, شوية شوية بدأت أحس أنها متغيرة, دايما متعصبة, مش طيقاني, حتي لما بقرب منها, كنت بحس أن باخدها غصب, و أحياناً تتهرب مني, بحجة مش قادرة أو مينفعش
- و بعدين؟؟
- و كل ما أحاول أفهم منها إيه السبب, تتحجج و تتعصب, و معرفش أي حاجة, بيتنا بقي جحيم, بقيت مش طايق أقعد في البيت, كنت حاسس أني عايش مع واحدة مجنونة, أحياناً ألاقيها طيبه جدا و حنينه و رومانسية و هادية كده, ببقي طاير من السعادة, و بحس أن هي دي سمر حبيبتي اللي أتجوزتها, و أحياناً تانيه بتبقي أعوذ بالله, عصبيه و مش طايقه حاجة, و تتخانق علي كل حاجة
- و كل ده ظهر فجأة كده؟
- أيوة, و زاد كل ده لما مبقاش فيه أطفال
- و هو إيه سبب عدم الخلفة؟؟
- ماافيش حاجة,لسه مافيش نصيب
- امممممم و بعدين؟؟
- عدي 4 سنين في جحيم بالنسبالي, مش قادر أوصفلك كانت بتبقي عاملة أزاي, و جت في يوم حكتلي نها كانت تعرف حد قبلي 
- نعم!! هو أنت مش أول راجل في حياتها؟؟
- ده اللي أنا كنت فاكره زيك كده, و لكنها قالتلي أن كان فيه واحد زميل ليها بيحبها, و كان بيطلب منها الجواز و كانت أحياناً بتفكر فيه و لكنه أختفي من حياتها وقت ظهوري فنسيته تماما و حبتني أنا
- و بعدين؟؟
- بقيت مبقربش منها, كأننا أخوات عايشيين مع بعض, مكنتش بطيق ألمسها, كانت نكدية, كل شوية زعيق و نكد و حرقة دم 
- و بعدين؟؟
- ظهرت في حياتي شهد
- شهد مين؟؟
- صاحبة قميص النوم
- اممممم و بعدين؟
- ظهرت شهد في الشركة اللي بشتغل فيها, عجبتني, البت شديدة الصراحة, كلمة كويسة علي كام خروجة, البت دماغها مالت, خدتها و روحت شقتي القديمة و سلمتني نفسها
- ما هي مش متربية
- و بعدين بعدت عنها, بدأت تجري ورايا في كل مكان, كنت ناوي أحسن علاقتي بسمر و لكنها كانت دايماً بترفضني و تبعد عني, زهقت الصراحة, لحد ما شهد جت أمبارح, مكنتش ناوي أعمل حاجة و لكنها هي اللي صممت و أنا مقدرتش الصراحة
نظرت إليه و هي لا تعرف هل هو صادق أم لا؟؟ هل سمر كانت كما يحكي عنها؟؟ هل كانت حقاً متناقضة هكذا؟؟ كيف؟؟ و متي؟؟ فهي لم تشعر بذلك من قبل؟؟ هل كان لديها حالة نفسية ولا أحد يعلم عنها شئ؟؟ هل كانت تتظاهر أمامهم بأنهم سليمة تماماً!! فالمرض النفسي أخطر من المرض العضوي, و لكن إذا كان صادقاً أم لا, فهذا لن يفيد في شئ, فسمر الأن في دار الحق بينما نحن في دار الباطل, لن يفيد كل ذلك, لن يفيد إلا الدعاء لها و طلب الرحمة و المغفرة لها, تنهدت بضيق, ثم أردفت
- أنا بجد يا منير مش طيقاك بعد اللي أنت عملته أمبارح, لو سمحت متتكلمش معايا إلا لما أنا أهدي و أبقي أتكلم معاك, بدل ما يحصل بينا أي حاجة تخلينا نخسر بعض..
***********
فتحت الغرفة بسرعة و لكنها لم تجده بداخلها!!, نظرت خلفها مسرعة فوجدته أمامها, فصرخت بشدة, اقترب منها و وضع يده فوق فمها وهو يتحدث بهدوء
- أهدي هتوديني في داهية
نظرت له بأعين خائفة, ثم بدأت تبكي
- مالك يا شهد؟
- حرام عليك خضتني, أنا كل ده فكراك جوه, و فجأة لقيت حد بيفتح الباب
- هههههههه معلش حصل خير, أنا نزلت أشتري حاجة ناكلها, البيت مفيهوش أي أكل, و خوفت أصحيكي الصبح, فقولت هنزل و أجي أخبط علي الباب عشان نفطر مع بعض
- ماشي, طيب هات أدخل الحاجات دي جوه
أخذت منه ما كان يحمله, دخلت إلي المطبخ, بدأت تخرج كل شيء من الحقيبة التي أحضرها, أعدت فطور سريع, و خرجت له
- تعالي شيل معايا الأطباق, مش كفاية أن أنا حضرت الأكل
- هههههههه حضرتي إيه يختي, مكنش كام بيضة عملتيهم و باقي الحاجة حطتيها في أطباق
- ههههههههه المهم أن أنا اللي عملت, تعالي شيل بقي
- حاضر
أخرجوا كل شئ, بدئوا في تناول الطعام, و كلاً منهما ينظر إلي الأخر, و لكن حينما تتقابل أعينهم, ينظرون في اتجاهات مختلفة, ظلوا هكذا إلي أن قطع الصمت صوت هاتف شهد, قامت مسرعة, أحضرته و عادت و هي تردد بقلق
- ده منير؟؟
نظر لها بضيق ظاهر, ثم تظاهر ب- اللامبالاة, قائلاً
- ردي لو عايزة و أدخلي جوه
- لأ عادي, هرد و أنا هنا
ضغطت علي زر الرد و هي تنظر إليه بين الحين و الأخر, لا تعلم لماذا شعرت بأنه يشعر بالضيق من منير؟؟
- ألو
- إيه لحقت أوحشك؟؟
و نظرت مسرعة إلي صديقها, لتري تأثير الكلمات عليه, فوجدته يحرك قدميه بشدة و ينظر إلي الأرض
- أهدي أهدي في إيه؟؟
- هههههههه أها قميص النوم بتاعي نسيته فعلاً
- ما أنا مفتكرتش إلا بعد ما مشيت, فقولت أسيبهولك ذكري
- إيه!! أختك قفشتنك؟؟ ههههههههههه قال علي رأي المثل "ما شافوهمش و هما بيسرقوا, شافهوهم و هما بيتقسموا"
 - اممممم طيب طيب, سلام
أغلقت له و هي تضحك بشدة, تأكدت الآن أن خطتها تسير تماما مثلما خططت لها..
- خير بتضحكي علي إيه؟؟
- أصل نسيت قميص النوم بتاعي عند منير, و أخته شافته الصبح و بهدلته
- امممم طيب
- مالك؟؟ 
- مافيش حاجة
- بقولك مالك؟؟
- قولتلك ماااافيش
- طيب براحتك, أنا هقوم أمشي بقي
- دلوقتي؟؟ ما تستني شوية
- أستني و أنت مش طايقني كده؟؟
- لأ أبداً عادي يعني, هو أنتي عملتي حاجة؟؟
- اممممم طيب 
- ممكن أطلب منك طلب؟؟
- أتفضلي
- ممكن تاخدني في حضنك؟ أعتبره حضن أخوي يعني
- اممممم ليه؟
- من غير ليه, ممكن ولا مش ممكن؟؟
- طيب تعالي
اقتربت منه, أغمضت عينيها, احتضنته بقوة, تنهدت, بدأت تستنشق عطره, شعرت بأمان و راحة شديدة, تمنت أن يقف الوقت و لا تبتعد عن حضنه أبداً!! أما هو, فكان يشعر بأنه هو من يحتاج ذلك الحضن و ليس هي!! شعر و كأنه يود أن يخبئها بداخلها, لا يخرجها من بين ذراعيه مرة أخري!! لا يعلم ما سر ذلك الشعور, و لكنه قرر أن يستسلم لإحساسه, فأغمض عينيه, و ضمها إليه بقوة..
**************
تجلس مع صديقة لها, تتحدث بنبرة حادة
- بقولك أنا مش هسكت أكتر من كده
- هتعملي إيه يعني يا راندا
- هروح أبلغ ضد منير؟؟
- يا سلام!!
- أيوة أنا مش هسكت أكتر من كده, أنا لازم أقول الحقيقة
- أعقلي يا راندا, هتودي نفسك في داهية
- لأ الساكت عن الحق شيطان أخرس
- و أنتي ما شاء الله عليكي مبتسكتيش
- أنتي بتقولي إيه؟؟
- مافيش
- أنا قررت أروح أبلغ و أقول مين اللي قتل سمر
- و أنتي عارفة؟؟
- أيوة شوفته و هددني أن متكلمش
- هو مين؟؟
- منير جوزها..

- الفصل السادس عشر-
تجلس مع صديقة لها, تتحدث بنبرة حادة
- أنا قررت أروح أبلغ و أقول مين اللي قتل سمر
- و أنتي عارفة؟؟
- أيوة شوفته و هددني أن متكلمش
- هو مين؟؟
- منير جوزها
- امممم و إيه الدليل؟؟ هتروحي للظابط و تقوليله أنا حلمت ب- سمر صاحبتي اللي ماتت و هي بتقولي أن منير هو هو اللي قاتلها؟؟؟
- ييييه مالكيش دعوة, و أنا غلطانه أن قولتلك حاجة
- أهدي بس يا راندا, و نتكلم بالعقل, الموضوع خلاص قرب يتقفل و يتأيد ضد مجهول, و مافيش دليل واحد ضد منير!!
- ماليش دعوة, أنا تعبت كل يوم أحلم بيها,بقيت بخاف أنام!!
- لا حول ولا قوة إلا بالله, يا راندا ما ده طبيعي, لأنك بتفكري فيها كتير!!
- بقولك إيه أنا خلاص قررت, و هروح دلوقتي حالا, سلام..
حاولت صديقتها أن تمنعها و لكنها لم تسمع لها, و لم تجيب نداءها, إذا فلتتحمل ما سيحدث لها!..
*********
شعر بهدوئها و هي بين ذراعيه, ظن أنها قد نامت, فأبتسم, وهو يحرك يديه علي ظهرها برفق..
 - شهد
- امممم
- أنتي نمتي ولا إيه؟
- لأ صاحية
- ما أكيد صاحية, هو في نايم بيتكلم!!
- هششششش
- هو إيه اللي هشش يا بت أنتي
- أسكت بقي
- أنتي ناوية تفضلي في حضني كتير!!
- امممم
- امممم إيه, أوعي يا بت دراعي بيوجعني
- بس بقي, بلاش غلاسة
- امممم, طيب قوليلي حاسة بإيه؟؟
- طب طبطب عليا و أنا هقولك
- ههههههههه خلفتك و نسيتك أنا, أهو يا ستي قولي
- حاسة أني مرتاحة و مطمنة, عايزة أفضل في حضنك علي طول كده, مش عايزة حاجة تانية, نفضل ساكتين و أنا في حضنك و بس, أنت عارف أنا محضنتش حد قبل كده, مجربتش الصراحة, كان أول مرة يلمسني راجل, يوم ما أغتصبني منير, مش عارفه ليه سكت و مبلغتش عنه, بس أنا خوفت من الفضيحة و مازلت خايفة و خصوصاً أن عندي أخت, خوفت حد يضايقها بيا! قررت أنتقم من منير, و لما أتكلمت معاك, و أنت قولتلي صوري نفسك و أنتي معاه.
صمتت و صمت هو, يشعر بها و بخطئه عندما قال لها هذا!! تمني أن يعود الوقت مرة أخري, و يقابلها هو بدلاً من منير, سيحافظ عليها, سيكون سندها, حمايتها, أمانها, سيكون هو عالمها, هو فقط, و لكن الوقت لن يعود مرة أخري!! عليه تقبل الواقع كما هو, و تقبل شهد كما هي!! شعر بها و هي تبكي, فضمها إليه أكثر, فأكملت حديثها..
- يومها أضايقت منك, و أنك أزاي بتفكر كده, بس للحظة حسيت أن عايزة أروح لمنير, عايزة أنام معاه, عايزة أحس بكل اللي حصل في أول مرة, عايزة أستوعب أن خلاص مش هحب و أتحب و أتجوز زي باقي البنات, خلاص مستقبلي ضاع, مش فارق معايا حاجة, يحصل اللي يحصل بقي, منير لازم يتجوزني..
و أرتفع صوتها و هي تبكي, جعلها تبكي بدون أن يطلب منها أن تهدأ, " فأحياناً يحتاج كلاً منا, أن يبكي و يخرج ما بداخله حتي يهدأ, بدون أن يطلب منه أحد أن يصمت, أو أن يعلم لما يبكي!!"
***********
كان شعر بالاختناق, قرر أن يخرج من المنزل, و بالفعل غادر المنزل, استقل سيارته, ظل يجول في الطرقات, لا يعلم إلي أين يذهب, لا يعلم لما يحدث له كل ذلك!! هل أخطأ عندما قص لشقيقته ما كان يحدث بينه و بين سمر!! هل أخطأ أنه أفشي سرها؟ و لكن يجب أن يعلم الكل حقيقتها, يجب أن يبتعد عن مرحلة الشبهات, يجب أن يعود إلي عمله و يمارس حياته بشكل طبيعي, فهم لم يجدوا القاتل حتي الآن, و هو في حقيقة الأمر لا يفرق معه أن يعلم من فعل بزوجته ذلك, فهو مقتنع من داخله, أن تلك هي نهايتها, عمرها قد أنتهي!! لن يفيد معرفة الجاني في شئ, فما حدث قد حدث و أنتهي الأمر! لابد أن يتزوج أمرآة أخري, و ينجب منها و لكن الأهم من كل ذلك أن يحسن الاختيار, تذكر شهد, فهو يعلم أنه أول من لمسها!! هل يتزوجها؟؟ و لكنه من أن يضمن أنه لم يلمسها رجل بعده!! هل يختلق الأسباب حتي يستبعدها!! 
**************
ذهبت إلي الضابط, تجلس في ثبات, فهي الآن تعلم سبب حضورها, علي عكس المرة السابقة
- خير, حضرتك قولتي أنك عندك معلومات بخصوص القتيلة؟؟
- أيوة يا فندم
- و ليه مقولتيهاش قبل كده؟؟ 
- لسه عارفاها 
- امممم طيب أتفضلي
- أنا عرفت مين اللي قتل سمر!
- ميـن؟؟؟
- منير جوزها
ابتسم الضابط بثقة و شعر بأن شكوكه في منير ستتأكد الآن!!
- و إيه الدليل؟؟
- سمر هي اللي قالتلي
- نعم!! سمر القتيلة هي اللي قالتلك أن منير هو اللي قاتلها!! أنتي بتهزري يا مدام؟؟
- يا فندم أسمعني بس, أنا كل يوم بحلم ب- سمر, و بتفضل تقولي أن منير هو اللي قتلها, لأنه مكنش عايزها تبقي حامل, و بتفضل تقولي ساعديني يا راندا
- و أنتي عايزاني أحبسه عشان حلم حضرتك!! و بعدين استني استني, هي مين اللي حامل؟؟
- سمر!!!
- و هي سمر كانت حامل؟؟
- أيوة
- أزاي يعني؟؟ جوزها قال أنها مكنتش حامل!!
- لأ يا فندم, هي كلمتني من قبل ما تختفي كده, و كانت فرحانة جدا أنها حامل, و قالتلي أنا لسه راجعه من عند الدكتورة و حامل 
- لأ الموضوع ده فيه حاجة غلط, أكيد فيه حاجة غلط, أكييييد
نظرت له راندا بقلق, حاولت أن تستوعب, كيف ينكر منير ذلك!! ألم يروا الجنين حينما تم تشريح الجثة؟؟ هناك أمر خطأ!! هل يعقل أنها لم تخبر زوجها؟؟
- طيب حضرتك تقدري تتفضلي دلوقتي
كانت كفيلة تلك الجملة أن تخرجها من شرودها, نظرت للضابط, حركت رأسها بالإيجاب, و غادرت بدون أن تتحدث بكلمة واحدة!!..
ضغط علي الزر الموجود بجواره, ففتح الباب بسرعة
- تحت أمرك يا فندم
- خلي علاء بيه يدخل
- حاضر يا فندم
خرج العسكري, و بعد ثواني فتح الباب مرة أخري, نظر تجاه الباب و أبتسم
- تعالي يا علاء
- خير؟؟؟
- تعالي أقعد بس
- هاه قعدت 
- دلوقتي, صاحبة القتيلة اللي كنت حكتلك عنها, بتقولي أنها كانت حامل!!
- حامل!!!!!
- ما هي لو كانت حامل, كان أكيد بان وقت تشريح الجثة!!
- كده في حاجة من تلاته, لأما صاحبتها بتكذب!
لأما الجثة اللي أتشرحت مش جثة القتيلة من الأساس!!
لأما سمر كانت بتكذب علي صحبتها!!
- لو افترضنا صحة كلامك ده, إيه المبرر؟؟ صاحبتها هتكذب ليه, و أشمعني دلوقتي؟؟
أنا مستبعد كذب صاحبتها, و أزاي الجثة مش جثة القتيلة, أكيد أهلها مش هيغلطوا فيها!! أنا برجح أن القتيلة كذبت علي صاحبتها
- طب ليه!! كانت هتستفاد إيه!!!
- مش عارف!!
- أنا بفكر أستدعي منير, و نحقق معاه من تاني
- فكرة كويسة
*************
تجلس بجواره, صامتة, تنظر إلي الفراغ, لا تعلم ماذا تقول!! شعر بالإشفاق عليها و علي حالها, و لكنه لا يستطع أن يتزوجها!! فطبع الرجل الشرقي لابد أن يتغلب عليه في النهاية!! كيف له أن يتزوج من كانت في حضن غيره!! فالأمر مستحيل!!!
- أنا هقوم أروح بقي
- خليكي معايا شوية
- الوقت بدأ يتأخر و مش عايزة مشاكل في البيت
- طيب هشوفك تاني
- أكيد إن شاء الله
- شهد أنا مش عايزك تزعلي من حاجة
- أنت بتهزر؟؟
- لأ يا شهد بتكلم بجد, مافيش حاجة تستحق أنك تزعلي عليها, الزعل مش هيحل موضوع منير, و ياريت متروحيش لمنير تاني
- ربنا يقدم اللي فيه الخير
- أنا عايزك تقربي من ربنا يا شهد, و أنا هساعدك
- إن شاء الله
- طيب يلا قومي أغسلي وشك, عشان أنزل أوصلك
- حاضر
*************
يجلس علي المقهى, لا يفعل شيء سوي النظر إلي المارة, يشعر بالاستمتاع و هو يري ملامح المارة, يحاول أن يفسرها, ينظر بين الحين و الأخر إلي الجالسين حوله, فمنهم السعيد و منهم الحزين, منهم من لا يبالي بأي شئ, و منهم من يحمل هماً, إلي أن لفت انتباهه, أحد الفتيات تقف بعيداً عنه قليلاً, تنظر له بتركيز شديد, أغمض عينيه و فتحها مرة أخري, فوجدها بالفعل تقف و تنظر إليه!! نظر يميناً و يساراً لعلها تنظر إلي أحد غيره, و لكن ليس هناك إلا هو من ينظر لها!!!
إذا من تلك الفتاة؟ و هل تعرفه؟؟ و ماذا تريد منه؟؟ ماذا يفعل الآن؟؟ يقترب منها؟؟ أم ينتظر أن تأتي هي إليه؟؟ فمن الممكن أنها تحسبه شخصاً أخر!!
- أجبلك شاي يا بيه؟
أفاق من شروده علي صوت النادل
- أيوة أيوة 
ثم نظر سريعاً إلي الفتاة, و لكنه لم يجدها!! متي اختفت!!
حاول ألا يفكر في الأمر كثيراً و يتجاهله, و لكن هيهات, "فالأمر الذي نحاول تجاهله نفكر فيه أكثر!!"
***********
عادت إلي منزلها, بعدما أوصلها صديقها, دخلت إلي غرفتها سريعاً, حتي لا يحدث أي مشادة بينها و بين والديها, تبعتها أختها إلي الغرفة
- إيه يا بنتي أتأخرتي ليه؟
- عادي يعني
- مش الشقة اللي في البيت اللي قصادنا سكنت أخيراً
- بجد؟؟
- أيوة, واقفة بنشر, لقيت واحدة واقفة فيها, قومت سألت ماما, قالتلي دي واحدة جت تسكن فيها
- واحدة عايشة لوحدها؟؟
- أيوة
- اممممم غريبة دي!!
- ماما بتقولي أنها جت قبل كده مرة عشان تعاين الشقة و مبتتكلمش مع حد أصلا
- ليه؟؟
- و أنا أعرف منين يعني!!
- طيب
تركت أختها و ركضت إلي الشرفة, لعلها تجد تلك الجارة, و بالفعل وجدتها أمامها, دققت النظر إليها, فهي قد رأتها من قبل؟؟ أيعقل أن يكون هناك شبهاً شديدا هكذا ً بين شخصين!!

- الفصل السابع عشر –
ظلت تنظر إليها بتركيز, لدرجة أنها لفتت انتباه جارتها, فنظرت لها الأخرى..
- مالك واقفة كده ليه؟؟
سمعت تلك الجملة من أختها, فانتبهت أن الأخرى تنظر لها, فالتفتت إلي أختها سريعاً
- عايزة إيه؟؟
- أنا مش عايزة حاجة, ماما عماله تنادي عليكي, و عايزاكي
- ليه يعني؟؟
- معرفش!!
- طب أدخلي قوليلها هتغيير و جاية
- طيب
دخلوا من الشرفة سوياً, خرجت الأخت لتبلغ الأم بما قالته شقيقتها, أما شهد فظلت في الغرفة تفكر بصوت عالي..
" أزاي كده!! هو ممكن يكون في اتنين شبه بعض أوي كده!! في إيه يا شهد مالك؟ مكنتش صورة شوفتيها عنده في البيت!!"
أغمضت عينيها و هي تتذكر حديثها مع صديقها..
- فلاش باك -
يحتضنها, يحرك يديه علي ظهرها برفق
- عايزة أسأل علي حاجة
- هو أنتي مش قولتي, أحضني و نفضل ساكتين؟
- ياااه بلاش رخامة بقي
- طيب أسألي
- مين البنت اللي في الصورة اللي في الأوضة بتاعتك؟؟
- ليه؟؟
- امممم عادي, أصل لقيت صورتها في الأوضة, و البيت مفيهوش غيرك, و أنا عارفه أن معندكش أخوات!! و أكيد مامتك مش صغيرة كده؟؟
- هههههههههههه لأ مش أمي
- مين طيب؟؟؟
- حبيبتي
- نعم!!!!
- امممم اللي كانت حبيبتي, فضلنا مع بعض 4 سنين, كانت حكاية أسطورية, عارفه زى ما تقولي كده حب أفلاطوني, و بالرغم من كده, مقولتش عنها لأي حد من أصحابي خالص, 4 سنين محدش يعرف حتى أسمها, حبتها من أول يوم شوفتها في الكلية, حب من أول نظرة, خطفتني, نستني كل حاجة, عذبتني عشان أعرف أكلمها, بقينا أصحاب و يوم مع يوم, بقينا بنحب بعض, حب متتخيليش أن أي حاجة ممكن تفرقه, بس المشكلة أنها من إسكندرية و أن أنا من القاهرة, طبعاً مكنتش بعرف أشوفها غير في الدراسة بس, كان أصحابي دايماً يتريقوا و يقولوا "البعيد عن العين بعيد عن القلب", كنت بضحك و أسكت و أقول محدش فيكم جرب أن يحب!!
"يُحكي أن اللي فارق 
عيونه تمل.. فحبه يقل
و أنا بحكي إني..
فعز البعاد.. حُبي ليكي زاد
و هفضل أحبك لحد الممات"
- أحمد شقير-
المهم بعد 4 سنين دراسة, خطبتها, و كنت حاسس أن قلبي هيقف من السعادة, بس الحلو مبيكملش, بعد شهر واحد من الخطوبة, انفصلنا!!!
- انفصلتم!!
- هههههههههههه أيوة انفصلنا
- ليه؟؟
- من غير ليه, فجأة سابتني, فجأة صممت تنهي كل حاجة, كانت أنانية أوي أنها تقرر قرار زي ده لوحدها
- و بعدين؟؟
- اتحايلت عليها كتير, تحكيلي, تفهمني, كنت مستعد أقبل أي سبب حتي لو تافه, بس مفضلش كده, بس مافيش, عارفه مفكرتش في حاجة أسمها كرامة! فضلت أتحايل عليها كتير, و لكنها رفضت, و اختفت, رجعت القاهرة و أنا مقرر أن خلاص هنساها, مفضليش منها إلا شوية ذكريات و الصورة اللي جوه دي, حاولت أكرهها و لكني معرفتش, اللي حب عمره ما يكره اللي حبه!!
- طب و دلوقتي؟؟
- مش عارف.. أقفلي علي الموضوع ده كفاية كلام فيه, فكرتيني بحاجات بقالي عمر بتجاهلها..
"كلميني عن الحياة.. و الأماني و الوعود
أحكي علي الحب الحقيقي.. اخطفيني من الشرود
اسحبيني لدنيا تانية.. عمري يوم ما عرفتها
دوسي علي كل كلمة.. قلبي كان بيحبها
أصلي وياكي خاتم.. حركي بين الصوابع 
شيلي كل شرخ فيا.. عايش بين ضلوعي صادع"
- أحمد شقير -
** بــاك **
- هو أنتي إيه مبقتيش تسمعي!!
انتفضت عندما سمعت تلك الكلمات من والدتها, تنهدت بضيق و أردفت قائلة..
- ما براحة يا ماما خضتيني
- هي مش أختك جت و قالتلك تكلميني؟؟
- ما أنا قولتلها هغير و هاجي
- ما أنتي ولا غيرتي و ولا أتنيلتي, إيه مالك معوجه ليه اليومين دول!
- ماليش, ولا معوجه ولا حاجة
- هو أنتي مش مكسوفة من نفسك, اللي في سنك معاهم عيل و اتنين و أنتي لسه قاعدة زي ما أنتي
- و أتكسف من نفسي ليه!! 
- ما علينا, في ناس جايين عندنا بكرة
- ناس مين؟؟
- أم ميادة جارتنا, ابن أختها بيدور علي عروسة و الست كتر خيرها, رشحتك ليه, و هو جاي بكرة يشوفك
- نعم!!
- زي ما سمعتي كده
تركتها و غادرت, جلست فوق الفراش تستوعب كلام والدتها, ماذا ستقول!! لن تستطيع الزواج بأحد!! و لكن هل ستظل وحيدة هكذا؟؟ هل سيتقبل أهلها أن تظل بجوارهم هكذا؟؟ لا تدري ماذا تفعل, يجب أن تمنع تلك المقابلة بأي طريقة, لابد أن تتحجج بأي حجة, و لكن كيف؟ فوالديها قد حددوا ميعاد المقابلة!! أذن ستقابله لا مفر, و بعد المقابلة تخترع أي سبب للرفض, أبدلت ملابسها و جلست فوق فراشها, تتذكر إحساسها و هي في حضن صديقها, فما أجمل الشعور بالأمان و الهدوء النفسي!! ظلت غارقة في أحلام اليقظة حتي غلبها النعاس.. 
*******
يجلس في غرفته, يحاول أن يفسر نظرات تلك الفتاة له, و لكنه لا يجد أي مبرر! 
هل يمكن أن يكون ذلك مجرد أعجاب!! تباً لذلك التفكير الأحمق!! هل كل فتاة تنظر لرجل, أصبحت معجبة به!! فالشئ الوحيد الذي يمكن أن يتقبله عقله, أنها أختلط عليها الأمر بينه و بين أخر شبيه له! أنهي تفكيره في النهاية أنه علي كل حال إذا كانت تطارده أو تريد منه شيء فمن المؤكد أنه سيراها مرة أخري, يجب أن يفكر في حياته و أيامه القادمة فقط, فما قد فات من عمره لن يكون مثل القادم من عمره, فهو الآن أصبح مقتنع أنه لن يختار بقلبه مرة أخري, عقله من سيتحكم به, عقله فقط, فالنساء متواجدون في كل مكان, فمن السهل أن يختار أياً منهما لتصبح زوجته, أما شهد فلن تكون زوجته, فهي ليست الزوجة التي يمكن أن يأتمنها علي أسمه و شرفه, ليست الزوجة التي يأتمنها علي أولاده, فمن وجهة نظره يري أن الله قد عاقبه علي ما فعله مع شهد, بوفاة زوجته و تعرضها للاغتصاب مثلما أفترض الضابط, و لكنه نسي " أن الله يمهل ولا يهمل", نسي أنه سيعاقب في الآخرة!! أعتقد بأنه هكذا قد كفر عن ذنبه مع شهد! و لكن هيهات "يمكرون و يمكر الله و الله خير الماكرين"..
إذا فكر بعقله قليلاً, سيعرف أن الله لا يعاقب إلا من أرتكب الخطأ, لا يعاقب من لم يفعل شيئاً, لو فكر سيعلم أنه لن يلقي عقابه حتي الآن!! و لكنه أعمي البصيرة!!
حاول أن يفكر في شيء أخر, ففكر في مصطفي صديقه, الذي أبتعد عنه بشكل ملحوظ, بدون أبداء أي سبب!! 
لا يذكر أنه قد فعل له أي شيء يجبره علي الابتعاد عنه, 
في كل مرة يتحدث معه يشعر و كأنه يجذب منه الكلمات بالقوة!! يشعر و كأنه مفروض عليه!! 
فتحدث مع نفسه قائلاً..
- ضربوا الأعور علي عينه قال خربانة خربانة, أنا هلاقيها منين ولا منين, أنا هنام أحسن..
***********
 - منير يا منير أصحي
- ــــــ
- منييييييير 
- اممممم
- قوم في عسكري عايزك بره
- طيب
- يا منيييييير فوووووق
بدأ يفتح عينيه بتثاقل شديد, و يحاول أن يستيقظ من نومه
- هي الساعة كام؟
- 10 
- أنا نايم الفجر مش قادر أقوم
- بقولك في عسكري بره, قوم
- طيب طيب,أصبحنا و أصبح الملك لله
قام من الفراش سريعاً, سار خلفها إلي الباب, نظر للعسكري و تحدث بهدوء
- خير؟؟
- حضرة الظابط عايزك
- ليه؟؟
- مش عارف, هو قالي أجيبك و نرجعله
- يا فتاح يا عليم يا رزاق يا كريم, طيب أدخل أستني بس أغير هدومي و أغسل وشي و ننزل
- ماشي
**********
يجلس في مكتبه, يرتب أفكاره, حقاً كره تلك القضية, لما بها من ألغاز كثيرة, أصبح لا يعلم شيئاً, كلما يقرر أن يغلقها نهائياً يجد من يفتحها مرة أخري, تمني أن تكون تلك المرة الأخيرة , أخرجه من شروده صوت طرقات الباب, فأردف
- أدخل
فتح الباب و دخل العسكري و معه منير
- أتفضل أنت خلاص
غادر العسكري و أقترب منير من الضابط
- خير يا فندم؟؟
- أتفضل أقعد
- ماشي
- دلوقتي أنت قولت أن مراتك مكنتش حامل
- أيوة يا فندم
- طيب متأكد؟؟
- أكيد!! 
- بس أقوال مدام راندا بتقول غير كده
- يا فندم راندا دي مجنونة, محدش ياخد بكلامها, بتقول أي كلام و خلاص
- أنا لسه مقولتش هي قالت إيه؟؟
أرتبك قليلاً, و ألتزم الصمت 
- مدام راندا بتقول أن القتيلة كانت حامل
- نعم!!!!
- القتيلة كانت حامل
- ده اللي هو أزاي؟؟
- و الله أنا اللي بسأل هنا مش أنت
تحدث بعصبيه شديدة و هولا يتحكم في حديثه 
- مستحيل مستحيل تكون كانت حامل
- ليه؟؟
- مستحيل تكون كانت حامل و مخبيه!! 
لالالالالا مستحيل تكون كانت حامل من الأساس, أنا كنت بحط حبوب منع الحمل ليها من قبل ما ألمسها
صمت سريعاً, يستوعب ما قاله, ها قد كشف سره بدون وعي!!

- الفصل الثامن عشر –
- مستحيل تكون كانت حامل و مخبيه!! 
لالالالالا مستحيل تكون كانت حامل من الأساس, أنا كنت بحط حبوب منع الحمل ليها من قبل ما ألمسها
صمت سريعاً, يستوعب ما قاله, ها قد كشف سره بدون وعي!! نظر له الضابط بدهشة, ثم حاول أن يتحكم في أعصابه, فأردف قائلاً
- تاني كده؟؟
- أص- أصل أصل
- أنت واعي للي قولته! أنت أزاي تعمل كده؟؟ دي جريمة يعاقب عليها القانون!!
- غصب عني و الله غصب عني
- للدرجة دي بتكرهها؟؟ أزاي تحرمها من حقها في الأمومة!! و أنت إيه مافيش عندك قلب!! أنت مش عارف أن موانع الحمل دي ممكن تخليها عقيمة فيما بعد!! 
- مكنش ينفع تكون أم لعيالي مينفعش
- أمال أتجوزتها ليه!! مش دي اللي قولتلي أنك كنت متجوزها علي قصة حب كبيرة, و مافيش بينا أي مشاكل!!
- كنت يا فندم كنت, دي مش سمر اللي حبيتها أبداً مش سمر
- يعني إيه؟؟
- سمر أتغيرت و الله العظيم أتغيرت, محدش عارف حاجة و محدش حاسس بحاجة, أنا بس اللي كنت بعاني من الحياة معاها
- وضح أكتر!
- سمر دي مريضة, أنا متأكد أنها مريضة, استحالة تكون طبيعية أبداً!!
- و ليه معلجتهاش أو ليه مطلقتهاش
- معلجتهاش لأنها مكنتش مقتنعه أنها أصلا مريضة, و مطلقتهاش لأني بحبها
- أهاا بأمارة خيانتك ليها اللي هي اكتشفتها
- و الله بحبها, بس ساعات الواحد بيعمل حاجة عكس مبادئه و أخلاقه, لحظة من الجنون, جنون مؤقت, أعمل فيه حاجة ممنوعة, شهد شدتني ليها بطريقة مش طبيعية, حسستني أني عمري ما قابلت ستات قبل كده, كنت محتاج وجودها جنبي, حياتي كانت صعبة 
- أهو أحنا دايماً كده, نغلط و نبرر غلطنا علي الآخرين!! 
- أنا غلطان و معترف أني غلطان, بس كنت هعمل إيه!! مقدرتش أمنع نفسي من شهد, و مقدرتش أبعد عن سمر, أنا بحب سمر, بحبها بالمعني, لكن شهد دي حاجة تانية, شهد أنا بحب وقتي معاها, بحب اللي بيحصل بنا, فيه بنا مشاعر و أحاسيس مش موجودة بيني أنا و مراتي
- و ده إيه علاقته بأنك تديها موانع للحمل؟؟
صمت و أغمض عينيه , و كأنه يحاول تذكر شيء ما, هل يفصح سر زوجته؟ بعد كل ذلك الوقت يفصح سرها! بعد أن سترها الله!! و لكن ليس هناك مجال للكذب, لابد أن يبرأ نفسه من تهمة قتل سمر, مهما كان الثمن يجب أن يعلم الجميع حقيقة الأمر, يجب أن يعلموا أن سمر هي سبب كل شيء..
- بقول و ده إيه علاقته بأنك تديها موانع للحمل
- هحكي لحضرتك..
**********
تجلس وحيدة شاردة, تفكر في حديثهما سوياً, تتمني رؤيته, تتمني أن يضمها بين ذراعيه مرة أخري, أنها حقاً تشتاق إليه, نظرت إلي الوقت في هاتفها, بدأت تشعر بالتوتر, فهو لا يتأخر عليها أبداً, فمن المؤكد أن هناك شيء منعه من الحضور في موعده!
شعرت بأحدهما يضع يديه علي رأسها, نظرت خلفها سريعاً, فوجدته يبتسم لها, نظرت له باشتياق, كانت تشعر بأن عينيها تفضح شوقها, يبدلها هو الأخر نظرات مليئة بالشوق, يجلس بجوارها و هو ممسك بيديها و ينظر إلي عينيها, و كأنهم يتحدثون بلغة العيون فقط, كل نظرة منه تعبر عن اشتياقه لها..
"هل تسمعين أشواقي
عندما أكون صامتاً؟
إن الصمت يا سيدتي,
 هو أقوي أسلحتي
هل شعرتِ بروعة الأشياء التي أقولها
عندما لا أقول شيئاً!!"
(نزار قباني)
- وحشتيني
- أنت كمان وحشتني
- أنا عايز أعترفلك بحاجة
- قول أنا سمعاك!
كاد أن يتحدث, و لكنه صمت و كأنه فقد القدرة علي النطق..
- مالك في إيه؟؟
نظر لها ثم نظر بجوارها, نظرت هي الأخرى إلي ما ينظر إليه, فوجدته ينظر إلي فتاة تقف بجوارها, و لكن ملامحها غير واضحة, حاولت أن تعلم من هي..
بدأت تسمع أحدهما ينادي عليها, تشعر و كأن الصوت يأتي من بعيد, من مكان بعيد جداً, فهي تسمعه بصعوبة, حتي بدأ يتبين ليها الصوت قليلاً..
- شهـــد
- يا شهد أصحي 
بدأت تفتح عينيها و تنظر حولها في فزع شديد, ثم بدأت تستوعب أنها كانت تحلم, فالأمر مجرد حلم, صوره لها عقلها الباطن نتيجة تفكيرها الشديد في الأمر
- أنتي يا زفتة
- نعم يا ماما
- ما تصحي يا ست هانم, قومي روقي الشقة معانا, و شوفي هتلبسي إيه, أنتي ناسية أن عريسك جاي النهاردة
- طيب أخرجي و هاجي وراكي..
*********
- أحكي أنا سامعك
بدأ يحرك قدميه بعصبية واضحة, و كأنه يفكر فيما سيقوله, لا يعلم ماذا يفعل, عليه أن يقول السبب, لا مفر من قول الحقيقة..
- ما تحكي يا منير في إيه!!!
- يا فندم سمر كانت طبيعية خالص, لحد ما كتبنا كتابنا و أنتهي الفرح و روحنا بيتنا, طول الوقت ده و هي سمر اللي حبيتها, أول ما روحنا, بدأت تصرخ و مكنتش عايزاني ألمسها, أنا قولت ده يمكن عشان قلقانة أو خايفة, و لكني مقتنعتش بالتفسير ده, لأن المفروض أن أحنا تعدينا كل الحدود دي, بس قولت أخليها براحتها, محاولتش أحتك بيها نهائي, و عدي اليوم و نمت بعيد عنها, لقتها بتصحيني الصبح و هي متغيرة نهائي, بتتكلم بدلع و بتلومني أني سبتها بليل لوحدها! و أن أزاي عريس يبعد عن عروسته و ينام في مكان تاني! أقنعت نفسي أنها محرجة و بتداري إحراجها بالكلام ده, خدتها و دخلنا أوضتنا و اليوم عدي و سمر طبيعية جداً
- و بعدين؟؟
- الأمر بدأ يتكرر كتير, بدأت أحس أنها متقلبة المزاج, و لكن المزاج السئ ليه الأولوية بالنسبالها, وقت ما تبقي عايزة تهرب من حاجة, أياً كانت الحاجة دي, تفضل تصرخ و تتعصب و في الأخر تقعد علي جنب و تسكت و بعد فترة ن الوقت, ترجع طبيعية و كأن محصلش حاجة!!
- ما يمكن ده مرض نفسي؟
- أنا معرفش ده إيه, هي رفضت تروح معايا لأي دكتور, و حضرتك عارف, أن أول خطوة من العلاج أن المريض يعترف أنه فعلاً مريض!! لكنها كانت بتكابر و بترفض بشدة و كأني هضرها!!
- و ده إيه علاقته بموانع الحمل؟؟
- كل ده مش كفاية!! أزاي أخليها أم لأولادي و هي مرضة كده!! أخاف تعمل حاجة في ولادي, مقدرش أأتمنها عليهم!! 
- مافيش أم بتأذي أولادها!!!
- سمر مش طبيعية لا يمكن تكون طبيعية
- اممممم و بعدين؟؟
- بس يا فندم
- هو أنت أول راجل هي تعرفه؟؟ يعني مثلاً مكنش عندها أي أزمة نفسية قبل كده, حبت حد و خدعها ففقدت الثقة مثلا, أو أي حاجة زي كده؟؟
- لأ عمرها ما حكتلي عن حاجة زي كده و لكنها في مرة قالتلي أن في شخص كان بيحبها و كانت بتحاول أنها تتأقلم معاه و لكنها معرفتش و بعدت عنه
- بس؟؟
- أيوة مقالتليش أكتر من كده!
- طيب ماشي, أنت ممكن تتفضل دلوقتي, بس ممكن أحتاجك تاني
- تحت أمرك يا فندم..
*********
أنهت ما طلبته منها والدتها, جهزت ما سترتديه, جلست في غرفتها, تتذكر الحلم, تحاول أن تجد له أي تفسير, خمنت أن تلك الفتاة هي من المؤكد الجارة التي رأتها و تشعر بأنها هي من كان يحبها صديقها! و لكن لما كانت تشعر بالاشتياق إليه هكذا!! هل تهاتفه و تخبره بتلك الجارة؟؟ و لكن يجب أن تتأكد أولاً, و لكن كيف و هي لا تعلم عنها أي شئ!!
ثم تذكرت أنه أخبرها أن حبيبته كانت من الإسكندرية, إذا معها معلومة واحدة يمكن أن تؤكد لها شكها! إذا يجب أن تتعرف عليها, تعرف من هي و لما تعيش بمفردها؟ يجب أن تعرف حقيقة الأمر, و لكن لماذا تهتم بشأنها هكذا!!! 
إذا افترضنا أنها هي حبيبة صديقها, إذا ماذا ستفعل؟ فمن المؤكد أن ذلك الصديق سينساها نهائياً و سيفكر في حبيبته فقط!! شعرت و كأن رأسها سينفجر من كثرة التفكير, حسمت قرارها بأن تؤجل كل شيء إلي أن تنتهي من المقابلة التي ستتم الليلة..
*********
- أنا إيه اللي جرالي!! هو أنا بحب شهد!! أنا ليه حاسس أني متعلق بيها كده!! شهد متنفعش, متنفعش خالص, أكيد مشاعري دي شفقة, أيوة أكيد شفقة, مستحيل أكون بحبها, أحبها أزاي و أنا عارف أنها مع منير!!! أحبها أزاي و أنا عارف أنها متنفعش!! 
كان يتحدث مع نفسه بصوت عالي, من يراه يعتقد أنه مخبول, و لكن عذراً فالوحدة يمكن أن تفعل أكثر من ذلك!! 
طب أزاي أحبها! و أنا قلبي متعلق بواحدة تانية؟؟ واحدة تانية!! هاه, و هي فين التانية دي؟ سابتني من غير سبب!! 
سابتني و هي عارفه أنها كانت روحي!! سابتني بالرغم من حبي ليها, أنا ليه بحبها!! ليه معملتش زيها و نسيتها!! ليه باقي علي وجودها في حياتي!! أنا مش لاقي عذر واحد أسامحها بيه, ليه كده ليه!! 
أنهار في البكاء و كأنه يخرج ما بداخله من غضب و اشتياق و لهفة..
***********
- الظابط كان عايزك ليه؟؟
- هيعوزني ليه يعني؟؟
- أنا اللي بسألك يا منير
- راندا هانم راحت قالتله أن مراتي كانت حامل
- و هي كانت حامل؟؟
- هو إيه اللي كانت حامل يا منة!! ما تعقلي كلامك, مراتي هتبقي حامل و أنا معرفش, أزاي يعني!!!!!
- طب و راندا عرفت منين؟؟
- و أنا أعرف منين, و ليه بتقول كده أصلاً, وليه حشرية و دايماً تتدخل في اللي يخصها و اللي ميخصهاش
- غريب الموضوع ده
- أنا زهقت و قرفت, هي قرفاني و هي عايشة و قرفاني و هي ميته, أنا عملت إيه في حياتي لكل ده!!
- استغفر الله العظيم, إيه اللي أنت بتقوله ده, أدعيلها بالرحمة 
- طيب 
- نسيت أقولك حاجة صحيح
- خير إيه تاني؟؟
- النهاردة كنت بطلع هدومك اللي جبتها من شقتك و بحطهالك في الدولاب, لقيت في وسطهم جواب
- جواب!!!
- جواب من مين؟؟؟؟
- من سمر
- سمر!!!!!!

- الفصل التاسع عشر -
صمت يستوعب ما قالته أخته, كيف!! من وضعه بين ملابسه؟ فهو لم يراه و لم يضع أي أوراق بين ملابسه, هل أخطأ السمع!! هل سمر مازالت علي قيد الحياة؟ هل تريد أن تنتقم منه! فهو يري أنه لم يفعل شيء يستحق كل ذلك العناء! أم أن هذه روح سمر الغاضبة؟ ألم يقولون أن الأموات المقتولين تظل روحهم موجودة للانتقام!! و لكن إذا كانت روح سمر, لما تنتقم منه هو؟ فلتنتقم من القاتل!! 
- مالك مبلم كده ليه؟؟
- و أنتي عايزاني أقولك إيه يعني! و أنت يبتقوليلي أنك لقيتي جواب من مراتي اللي هي أصلا ميتة!!
- أنا معرفش, أنا قولتلك اللي لقيته و خلاص و أنت حر بقي
- و ده إيه اللي جابوا في حاجتي من الأساس!! أنا خدت الهدوم من الدولاب علي الشنطة و نزلت
- معرفش, أمسك الجواب أهو و شوف اللي فيه
- هو أنتي شوفتيه؟؟
- لأ مفتحتوش
- أمال عرفتي منين أنه من سمر!!
- عشان مكتوب من بره, إلي زوجي العزيز
تركت له الجواب بجواره و ركضت إلي غرفتها, و كأن الجواب به شيء سيصيبها بضرر! ففي الحقيقة الأمر مخيف! تخيل أن يأتي أحداً إليك و يسلمك جواب من شخص ما قريب منك و في نفس الوقت ذلك الشخص متوفي؟؟
فمن المؤكد أنك ستأخذ الأمر باستهتار في البداية, و لكن إذا اكتشفت أن الجواب حقيقي!!! يا لها من مصيبة! 
أياً ما كان, قرر أن يقرأ الجواب, فمن المؤكد أن الورقة لن تؤذيه في شئ!! أمسكها بيد مرتعشة و بدأ يقرأ..
***********
تقف أمام المرآة, تتأكد من مظهرها, تنظر إلي نفسها نظرة ثقة, تبتسم, تسير في الغرفة ذهاباً و إياباً, تعود مرة أخري للمرآة, لا تشعر بمن يفتح باب الغرفة و يدخل..
- يا بنتي هتتجنني, و الله حلوة
- طبعاً حلوة, ده أنا شهد 
- ههههههههه غرورك ده هيوديكي في داهية
- لا يا شاطرة, مش غرور, ده ثقة, أنا عارفة أنا مين, و شكلي إيه, و واثقة في نفسي قد إيه
- اممممم ماشي يا ست الفيلسوفة, ماما بتقولك الناس علي وصول خلاص
- طيب ماشي, يلا روحي ساعديها
- ليه هو أنا الخدامة اللي شغالة هنا؟
- امممم أنا العروسة, يعني مش هعمل حاجة
- قال يعني أنتي بتعملي أوي
قطع حديثهم صوت طرق علي الباب الخارجي
- العريس وصل
- مالك فرحانة كده ليه؟؟
- امممم مش أنتي عروسة و هو عريس!
- لا و الله؟ ما أنتي عارفة اللي فيها
- يا ستي سبيني أفرح, حتي لو فرحة مزيفة
- طيب يختي أفرحي
- يا ساتر عليكي, أنا خارجة لماما
- يبقي أحسن بردوا
ظلت في غرفتها, تشعر بتوتر شديد, بالرغم من أن الجرأة من صفاتها! إلا أنها كانت تشعر بالخجل و التوتر, لا تعرف ماذا ستقول, و كيف تتصرف, فهي لأول مرة تكون في ذلك الموقف, أخرجها من شرودها, صوت هاتفها, أمسكته و ابتسمت حينما رأت اسم المتصل, ضغطت علي زر الرد في لهفة
- ألو
- شهد أزيك
- الحمد لله, أنت عامل إيه؟؟
- الحمد لله بخير
- امممم تمام
- بتعملي إيه؟
- عندنا عريس برة, جاي يتقدملي و أنا في الأوضة مستنيه ماما تنادي عليا عشان أطلع 
- نعم!! عريس؟ عريس إيه!!!
- براحة يا ابني في إيه!!
- مين ده يا شهد و تعرفيه منين؟؟
- معرفش عنه أي حاجة, واحد جاي عن طريق جارتنا, و في البيت حددوا الميعاد من غير ما أعرف, و معرفتش إلا أمبارح بليل
- شهد
- نعم!!
- عايز أحضنك تاني و أخبيكي تاني جوايا
صمتت, فهي لم تتوقع منه تلك الكلمات! فالصمت هو الحل الوحيد! فأحياناً يكون الصمت أفضل بكثير من أي كلمات ستقال..
- ساكتة ليه؟؟
- مش عارفه أقول إيه!
- ليه يا شهد!! أنتي موحشكيش حضني!!
- لأ وحشني, و بفكر فيه كتير
- اممممم طب عايز أشوفك
كادت أن تجاوبه و لكنها صمتت عندما رأت والدتها, تفتح باب الغرفة, قائلة..
- قومي يا شهد يلا قدمي العصير للضيوف
- حاضر يا ماما
ثم وضعت الهاتف مرة أخري علي أذنها و تحدثت بسرعة..
- أنا هقفل دلوقتي و هتصل بعدين
- طيب سلام
- سلام
وضعت الهاتف تحت وسادتها! فهي عادة تعودت عليها منذ عدة سنوات, خرجت مع والدتها و عقلها يردد كلمات صديقها " عايز أحضنك تاني و أخبيكي تاني جوايا", شعرت برجفة تسري في جسدها..
- أمسكي الصينية أهي يلا أخرجي
- طيب طيب
**************
بدأ يقرأ بصوت مرتفع قليلاً و كأنه يقنع نفسه بأن ما يحدث حقيقي!!
" زوجي العزيز..
حقاً أنا أفتقدك بشدة, أفتقد شعور الأمان الذي أشعر به و أنا بين ذراعيك, أفتقد كل لمسة منك لجسدي, كل كلمة رقيقة تسمعني إياها, فهذا هو الجواب الأخير, عذراً حبيبي أنني وضعت كل جواب في مكان مختلف, و لكني أردت أن أجعلك تشتاق لكلماتي, أردت أن أشغل بالك بي و ب- أفعالي قليلاً, و لكنني سأكون صريحة معك للغاية, فأنا لن أجرأ أن أقول لك ذلك الكلام, وجهاً لـوجه, لذلك فضلت أن أكتبه إليك..
سبق و أن أخبرتك بأنني كشفت أمر خيانتك لي, كنت أود أن أنتقم منك أشد انتقام, و لكنني لن أجرأ أن أفعل أي شئ, فعندما رأيتكما سوياً, شعرت و كأنني سأغيب عن الوعي, لمجرد أنني تخيلتك بين ذراعيها, تفعل معها ما تفعله معي!! 
شعرت بأنني أود أن أفعل أي شئ, لأنهي ذلك الحوار السخيف, فأسوأ شعور علي الإطلاق هو الخيانة يا عزيزي, و لكن ماذا ستفعل إذا علمت أنني خائنة؟؟ بالتأكيد ستثور و يمكن أن يتطور الأمر إلي قتلي! أليس كذلك؟؟
أنت خائن, هل تشعر بمدي حقارة تلك الكلمة؟؟ أريدك أن تعلم أنني قد توصلت إلي تلك الحقيرة التي خنتني معها, و لكنني للأسف, لم تأتني الجرأة لكي أواجهها, ولكنني فعلت ما يريح ضميري فقط, أرسلت إليها ورقة تحمل جميع أرقام الهواتف التي يمكن أن تجدك من خلالها, و أرسلت لها عنوان شقيقتك "منة", و أرسلت أيضاً عنوان صديقك مصطفي, فأياً ما كان حدث بينكما, فمن حقها أن تتزوجها, إلا إذا كانت متزوجة و خائنة مثلك!!
أما بشأن من كان يحبني, فسأخبرك الآن أنني أحببته بالفعل و تركته من أجل والدي و والدتي, و لكنني أقسم لك بأنه أشرف منك مئة مرة,فأنت مجرد ذكر و لكنك ليس رجلاً,, هذا كل ما أريد أن أخبرك به, أعلم أنك ستثور و تغضب بمجرد رؤيتك للجواب و لكنني لا أعلم متي ستراه, فأنا لن أخبرك عنه شيئاً حتي تجده بنفسك..
مع كامل احتقاري لك..
زوجتك.."
الآن أتضح له كل شئ, و لكنه كيف لم يفكر من قبل كيف أتت شهد إلي منزل شقيقته؟ فهو لم يعطها العنوان, و هي لم تسأله عنه!! تباً للحماقة, هل توصلت إلي مصطفي أيضاً؟ هل هذا سبب تجنبه لي! فمن الممكن أن تكون شهد قد ذهبت له و قصت له كل شئ!! و لكن لما لم يبلغني إذا كان هذا قد حدث بالفعل!!
تمني في تلك اللحظة أن يري سمر أمامه, ليصفعها علي وجهها بشدة, لعلها تطفئ تلك النار التي يشعر بها بداخله, فهي قد أهانته أشد أهانه, تعترف له بكل وقاحة أنها تحب رجل أخر غيره, و تندم علي تركها له! فالأمر الوحيد الجيد في كل ذلك, أن سمر ليست علي قيد الحياة و أن الجواب قبل وفاتها..
أمسكه هاتفه و بدأ يكتب رقم شهد و ضغط علي زر الاتصال..
*************
تجلس بجانب أبيها, تشعر بخجل شديد, تنظر إلي الأرض, فهي لم تري وجه ذلك العريس حتي الآن, و لكنها رغماً عنها شردت في حوارها مع صديقها, هل مازالت تعتبره صديق؟؟ لما تكابر و لا تعترف بأنها تشتاق إليه و تشعر و بأنها تحبه!! أغمضت عينيها و هي تتذكر حضنه الدافئ و تتمني أن تكون بين ذراعيه الآن..
- أنتي كويسة؟؟
فتحت عينيها بسرعة, و هي تنظر حولها, فتكتشف أنها تجلس مع ذلك العريس بمفردها, أين ذهب الباقي؟؟ 
- أنتي معايا؟؟
حركت رأسها بالإيجاب, و أكتفت بالصمت, فشعر هو أن ذلك بسبب خجلها ليس أكثر, ظل يتحدث معها و هي تجيبه فقط, شعر و كأنه يجبرها علي الحديث معه,حاول أن يجعلها تسأله عن أي شيء أو تتحدث معه علي الأقل و لكن بآت محاولته بالفشل..
- متأكدة أنك مش عايزة تسأليني عن حاجة؟
- أيوة
- طيب بعد إذنك نادي عمي
************
- مبتردش ليه الزفتة دي, و الله لهوريكي يا شهد, أنا تستغفليني! الظاهر أنك نسيتي نفسك و أتعودتي عليا بزيادة, يا أنا يا أنتي يا شهد..
كانت يتحدث مع نفسه بصوت مرتفع, حقاً يشعر بالغضب الشديد, غضباً يجعله يفعل أي شيء بدون تفكير, ظل يعاود الاتصال بها حتي جاوبته..
- ألو
- أنتي مبترديش ليه؟؟
تعمدت أن تستفزه, فتحدثت ببرود شديد
- أصل كنت قاعدة مع العريس
- نعم يختي؟ عريس مين؟؟
- عريس جاي يتقدملي
- يتقدملك أنتي؟؟
- أيوة 
- يلا خلي الحمار يلبس
- امممم زي الحمار اللي قبليه ما لبس كده
علم أنها تقصده هو, فحاول أن يغير مجري الحديث
- عايز أشوفك النهاردة
- مش فاضية
- ده من أمتي؟
- من دلوقتي
- ما تتعدلي يا شهد, بقولك عايز أشوفك, مش هتنيل أعمل معاكي حاجة, عايزة أسألك علي حاجة
- طيب بكرة بكرة 
- ماشي يا شهد, بس خليكي فاهمه أن لو مشوفتكيش بكرة, هاجيلك البيت
- امممم طيب, سلام
أغلقت قبل أن تسمع رده, و لكن ماذا يريد منها!! هل أقتنع بفكرة الزواج منها؟؟ هل شعر بالغيرة من ذلك العريس!! هل ستقابله بالفعل؟؟ فقلبها ليس مطمئن, تشعر و كأن هناك مصيبة ما, قررت أن تقرر في الصباح ستقابله أم لا, لكن الآن عليها أن تحادث صديقها..
- شهد يا شهد
كانت أختها هي من تحادثها بلهجة من أكتشف شيئاً خطيراً..
- خير؟؟
- أنا أتكلمت مع الجارة الجديدة؟
- أمتي!!
- دلوقتي, لما العريس مشي, نزلت أشتري حاجة, قابلتها في السوبر ماركت و عرفتها علي نفسي
- و هي أسمها إيه؟ منين؟ إيه حكايتها!!
- إيه براااحة
- هي من إسكندرية و أسمها فاطمة
- من إسكندرية!!!!!!!!

- الفصل العشرون –
- شهد يا شهد
كانت أختها هي من تحادثها بلهجة من أكتشف شيئاً خطيراً..
- خير؟؟
- أنا أتكلمت مع الجارة الجديدة؟
- أمتي!!
- دلوقتي, لما العريس مشي, نزلت أشتري حاجة, قابلتها في السوبر ماركت و عرفتها علي نفسي
- و هي أسمها إيه؟ منين؟ إيه حكايتها!!
- إيه براااحة
- هي من إسكندرية و أسمها فاطمة
- من إسكندرية!!!!!!!!
- نعم؟؟
- من إسكندرية بقولك
- سمعت سمعت بس بستوعب
- اممممم طيب, أنا رايحة أكل
- طيب
خرجت شقيقتها, بينما ظلت هي في دوامة التفكير, هل هذا مجرد صدفة! أم أنها لعبة القدر؟ فهي تشعر بأنها حبيبة صديقها, أتخبره عنها؟ أم تظل صامتة و كأنها لم تراها من الأساس؟ الظاهر أنها مازالت وحيدة, فمن السهل أن يعودوا كما كانوا من قبل, فمن المؤكد أنه سيسامحها, فهي حبيبته و مازالت حبيبته, و الدليل أنه يحتفظ بصورتها في غرفة نومه, حقاً القرار صعب, تصمت و تتجاهل مشاعر صديقها نحو تلك الفتاة و تجعل الأمور تسير كما هي, أم تخبره و تجعله يراها حتى يتأكد و يفعل بعد ذلك ما يريد!
لم تصل إلي أي قرار سوي أن تؤجل التفكير في ذلك قليلاً و تفكر في منير الذي يريد مقابلتها, لماذا؟؟ فمن المؤكد أنه قد حدث شيء يجعله يريد رؤيتها بأسرع ما يمكن, أمسكت هاتفها و تنهدت بضيق, ثم ضغطت علي زر الاتصال..
***********
يجلس في الظلام, يفكر ماذا سيفعل مع شهد, فالأمر أصبح مزعج بالنسبة له, كل يوم يكتشف شيء جديداً, كل ذلك بسبب سمر من وجهة نظره! و لكن ما ذنبها!! لما يعلق عليها جميع أخطاءه, الآن الزواج من شهد أصبح مستحيل, فهي قد خانت أهلها و خانته عندما لم تبلغه بأمر الورقة التي أرسلتها لها سمر, و لكن فهو أيضاً خائن!! و لكنه يبرر ما فعله مع شهد, بأنها هي من كانت تريد ذلك و لكن كانت لا تعرف كيف تفعله!! فإذا كانت لا تريد, لما صمتت عن حقها؟ صمتها و ذهابها إليه مرة أخري يؤكدان أنها أرادت ذلك من البداية, ظناً منها أنها ستجعله يتزوجها, و لكن هيهات فهذا أبعد من السماء نفسها, هو لا يريدها في شيء الآن, أخذ ما يريد و تمتع كما يريد, الآن حان وقت إنهاء كل شئ, سيمحى شهد من ذاكرته للأبد, و لكن بعد أن يقابلها غداً, فستكون المقابلة الأخيرة, ظل يفكر حتى غلبه النعاس..
************
ينظر لشاشة الهاتف التي تضئ باسم شهد, يشعر و كأنه لا يريد الحديث معها, و لكن إصرارها علي الاتصال, جعله يجاوبها..
- أيوة يا شهد
- إيه ده, مالك؟
- ماليش عادي يعني
- مالك في إيه؟؟
- مافيش يا شهد قولتلك
- أنت زعلان عشان قفلت معاك لما العريس وصل؟
- و أنا هزعل ليه يعني! عادي كل حاجة عادي
- امممم كل حاجة عادي, طيب عايزة أحكيلك حاجة
- أحكي
- منير أتصل بيا و عايزني أقابله الصبح
- ليه؟
- مش عارفه, بس أنا مش مطمنة, حاسة أن فيه مصيبة
- أزاي يعني؟؟
- مش عارفه, بس إصراره أن أقابله بكرة غريب, أول مرة يعملها, و كمان كان متضايق جداً
- امممم صعبان عليكي؟
- هو إيه اللي صعبان عليا, و بعدين أنت بتكلمني كده ليه؟
- مالي! ما أنا بتكلم كويس أهو
- لأ بتتكلم بأسلوب بارد و مستفز و كأنك مش طايقني
- امممم لأ ده بيتهيألك 
- و الله؟؟
- أيوة
- طيب ماشي
- المهم, هتروحي؟
- معرفش, أنا مكلماك عشان أسألك
- أنتي عايزة إيه؟ قولي متتكسفيش
- و أنا هتكسف من إيه؟؟
- عادي يمكن مكسوفة تقولي أن وحشك حضنه ولا حاجة, أو وحشك اللي بيحصل بينكم
- إيه اللي أنت بتقوله ده؟ أنت شارب إيه؟؟
- أنا مش شارب حاجة, أنا بقولك الحقيقة, إيه الحقيقة بتزعلك؟؟
- من أمتي بتتعامل معايا كده!
- أنا بتعامل كده من زمان, بس أنتي اللي مش واخدة بالك
- شكلي غلطانة أني اتصلت
- امممم
- سلام
أغلقت سريعاً و لم تنتظر رده, أما هو ألقي الهاتف بجواره ببرود شديد و هو يبتسم, و يشعر بانتصار! 
- هانت, هاااااانت أوي و كل شيء هينتهي
ظل يردد تلك الجملة كثيراً, و في كل مرة يرتفع صوته, بدأ يهتز جسده للأمام و للخلف و هو مازال يردد, ظل هكذا قرابة النصف ساعة إلي أن صمت فجأة و وضع رأسه علي وسادته و أغمض عينيه..
********
- شهد
- ـــــــ
تقترب منها و تحرك يديها علي رأسها برفق
- شهد أصحي
- امممم
- قومي شوفي تليفونك مش مبطل رن
- مين يا ماما طيب
- مكتوب مينو, أرد أنا؟؟
بمجرد أن سمعت الاسم, قامت من فوق الفراش سريعاً و أخذت الهاتف من يد والدتها
- هاتي هاتي أنا هرد
- مالك أتنفضتي كده ليه؟
- مافيش يا ماما
- لا حول ولا قوة إلا بالله, قومي يلا عشان أبوكي عايز يتكلم معاكي, أحنا داخلين علي العصر أهو
- حاضر 
تركتها الأم و خرجت, و نظرت هي إلي الساعة, ثم عاودت الاتصال بمنير 
- ألو
- إيه يا ست هانم, سنة عشان تردي
- كنت نايمة
- نايمة لحد دلوقتي ليه إن شاء الله؟
- هو إيه اللي ليه! نايمة و خلاص
- ردي عدل يا شهد
- شوف أنت بتتكلم أزاي!
- أنا أتكلم زي ما أنا عايز و بمزاجي
- عايز إيه أنت دلوقتي؟
- عايز أعرف هشوف الهانم أمتي؟؟
- هو لازم النهاردة؟؟
- أيوة
- خلاص بليل 
- و أعملي حسابك هتباتي معايا
- لأ مش هينفع
- لأ هينفع, و تباتي بمزاجك بدل ما تباتي غصب عنك
- في إيه يا منير؟؟؟
- مافيش وحشاني و عايز أفضل معاكي كتير, و بعدين عاملك مفاجأة
- مفاجأة إيه؟؟
- بليل يا روحي
- امممم طيب أتفقنا
- ماشي سلام
- سلام
***********
وضع الهاتف بجواره فوجد شقيقته تصرخ في وجهه
- أنت لسه محرمتش؟؟
- في إيه يا منة!!
- أنت رايح تاني تقابل الزبالة بتاعتك دي
- دي حسابات هصفيها
- الكلام ده تقوله لحد غيري
- و الله ما بكذب عليكي
- أهاا بأمارة ما بتقولها هتباتي معايا
- أنتي فهماني غلط
- طب فهمني الصح!!
- بكرة هتفهمي, سبيني دلوقتي أشوف هعمل إيه
- و الله يا منير لو لمستها, ما هيحصل طيب
- يا ستي مش هتزفت أنام معاها, أنا كرهت صنف الحريم كله, أبعدي عني بقي, خليني أشوف هعمل إيه
نظرت له بضيق, و لم تعرف بما ترد عليه! بدأ يجهز ما سوف يرتديه, و قطع الصمت صوت هاتفه, نظر للاسم غير مصدق
- مالك تنحت كده ليه؟
- أصل مصطفي بيتصل
- طب ما ترد؟؟
- ماشي أخرجي بره
- و ده من أمتي؟؟
- أخلصي يا منة
خرجت و هي غاضبة منه, و تأكدت هو أنها ابتعدت و عاود الاتصال بصديقه
- ألو
- أيوة يا منير أزيك؟
- الحمد لله, أنت عامل إيه؟
- عايش أهو الحمد لله
- مالك يا عم مصطفي؟؟
- ماليش, أنت وحشتني جداً
- أنت أكتر و الله
- بقولك عايز أشوفك
- أمتي؟
- النهاردة؟؟؟
- لأ النهاردة هقابل شهد
- أنت لسه بتكلمها؟؟
- أيوة, بس النهاردة خلاص أخر مقابلة
- أشمعني؟؟
- هفهمك بعدين, الموضوع كبير
- ماشي أشوفك بعدين
- مالك يا مصطفي؟؟؟
- يا سيدي مافيش
- زي ما تحب
- ماشي, يلا سلام..
أغلق مع صديقه و هو يردد
- سبحان مغير الأحوال, هو مصطفي بقي عامل كده ليه!! منك لله يا سمر أنتي و شهد, خسرتوني صاحبي..
**********
- تعالي يا شهد كلمي أبوكي
- حاضر يا ماما
خرجت من غرفتها و هي تفكر فيما سوف تقوله حتي تقنعهم بخروجها
- نعم يا بابا؟؟
- تعالي يا شهد أقعدي
- خير؟؟
- عايز أعرف إيه رأيك في العريس؟؟
- العريس!!
- أيوة
- لأ مش موافقة يا بابا
- ليه؟؟
صمتت لتفكر, لا تدري ماذا تقول!! ظل ينظر لها منتظر ردها, حتي طال صمتها
- ما تردي يا شهد!!
- حاضر يا بابا
- أتفضلي
- أنا مش عايزة أتجوز دلوقتي, لسه شوية
- اللي قدك معاها عيل و اتنين!!!
- ماليش دعوة بحد, أنا مش عايزة أتجوز دلوقتي
- ماشي يا شهد, أنا مش هجبرك علي حاجة, بس عايزك تفتكري, أن جمالك اللي بتتباهي بيه دلوقتي كمان كام سنة, مش هتلاقيه 
- ماشي يا بابا, عن أذنك
ركضت إلي غرفتها, تنفست الصعداء, شعرت و كأنها تحررت من هماً كبيراً, لا تعلم ماذا تفعل مع منير! قررت أن تتصل بصديقها مرة أخري, فهي تشعر بالضيق منه و لكنها ليس لديها سواه, حاولت أن تتحكم في أعصابها و هاتفته..
- ألو
- امممم
- بص يا حسن, أنا متضايقة منك جداً بسبب الطريقة اللي كلمتني بيها, لكن أنا ماليش أصحاب غيرك, و دلوقتي عايزة أحكيلك حاجة و تقولي أتصرف أزاي
- أول مرة تناديلي باسمي, أنا أسف يا شهدي
- نعم!!
- أسف علي الطريقة اللي كلمتك بيها, حقك عليا
- ماشي حصل خير
- شهد أنا بحبك
- نعم!!!!!
- عادي يعني أصحاب و أخوات
- أهااا ماشي, أنا كمان بحبك بردوا
- ماشي ها عايزة إيه؟؟
- منير عايزني أقابله بليل
- و بعدين؟؟
- و عايزني أبات معاه, و بيقولي فيه مفاجأة
- امممم
- تفتكر هيتجوزني؟؟
- يتجوزك!! يتجوز واحدة نام معاها!!! أنتي عبيطة, ده حتي مبيحبكيش
- تاني هتتكلم بالطريقة دي!! و بعدين هعمل إيه بالحب, ما أنت فضلت تحب في واحدة و في الأخر سابتك و لا كأنك ليك لازمة
- شهد مالكيش دعوة بيها
- عادي برد علي كلامك
- وطي صوتك يا شهد
- لأ مش هوطي حاجة, أنت عمال تغلط فيا, و أنا بعدي بمزاجي و عارف أن أول مرة كانت غصب و التانية روحت بمزاجي, لكن أنت مش ملاك, و علي الأقل أنا أحسن منك, بواجه اللي أنا فيه, لكن أنت مع أول واحدة حبيتها و أديتك علي قفاك, حبست نفسك, و السنيورة بتاعتك عايشة حياتها, و أجرت الشقة اللي قدامي و الله أعلم أتجوزت ولا لأ
- أنتي بتقولي إيه يا شهد!!! فاطمة, فاطمة عايشة في الشقة اللي قدامك؟؟؟
صمتت لتدرك ما قالته في غضبها!
"ففي وقت الغضب, نقول الكلام الصحيح و لكن بالطريقة الخاطئة!!"
- بقولك بتقولي إيه يا شهد!!
- زي ما سمعت كده
- سلام يا شهد
أغلق بدون أن يسمع ردها, أرتدي ملابسه سريعاً, و غادر منزله سريعاً..
***********
 ظلت تبكي علي معاملة حسن لها, تعلم أن كل ما قاله صحيحاً و لكن أحياناً تكون الحقيقة موجعة, قررت أن ترتدي ملابسها و تذهب إلي منير, و ليحدث ما يحدث, فليس لديها شيء تبكي عليه, لابد أن تضع نهاية لذلك الموضوع, خرجت من غرفتها, ظلت تتحايل علي والدها حتي أقنعته بأنها ستبيت الليلة عند صديقتها و ستعود غداً, جهزت ما ترتديه و ارتدت ملابسها سريعاً, و هاتفت منير
- ألو
- إيه يا شهد
- أنت فين؟؟
- أنا في الشقة مستنيكي من بدري
- ماشي أنا جيالك
- مستنيكي
خرجت من منزلها سريعاً, كانت تسير في الشارع كمن لا تعلم أين هي! تائهة!! نظرت أمامها فجأة, فوجدت حسن يأتي من بعيد, تأكدت أنه يأتي لحبيبته التي أخبرته عنها, لم تفكر كيف أتي؟؟ أوقفت سيارة أجرة و أخبرته العنوان و أنطلق بها السائق,, بعد عدة دقائق كانت أمام منزل منير, صعدت إلي الشقة و كأنها مغيبة عن الوعي, لا تفكر في أي شئ, طرقت الباب بهدوء حتي فتح لها..
- وحشتيني
- طب أستني لما أدخل
- تعالي, أقعدي
اقتربت منه و جلست بجواره, و هو يحتضنها 
- إيه المفاجأة بقي؟؟
- هتجوزك
- بجد؟؟؟؟
- أيوة
- طب فين المأذون و الشهود؟؟
- لا يا قلبي, أحنا هنتجوز عرفي, لحد بس ما موضوع سمر يتنسي شوية
- ماشي موافقة
أحضر الأوراق, وضع كلاً منه أمضته, قبلها, حملها, وضعها فوق الفراش و هو يقبلها, نست هي كل شئ, و استسلمت لحضنه..
*********
يركض في الشارع كالمجنون, لا يهتم بمن حوله, حتي وصل إلي المنزل, صعد إلي الشقة بسرعة جنونية, ظل يطرق علي الباب بشدة, حتي فتح له, دخل بسرعة و أغلق الباب خلفه, و صفع من فتح له الباب علي وجهه, و ركض إلي غرفة النوم, و صاحب الشقة يجري خلفة
- في إيه يا مصطفي أستني متفتحش الباب
ولكنه لم يهتم بكلامه, فتح الباب بسرعة, فوجد شهد عارية, و تحاول أن تخبأ جسدها عندما وجدته أمامها, تحدثت بصدمة قائلة
- حسن!!!!
نظر لها منير باستغراب و هو يردد
- حسن مين, ده مصطفي صاحبي, اللي شغال معانا في الشركة أنتي نسيتي؟
صرخ مصطفي في وجهه, و دفعه إلي الفراش و ظل يسب و يلعن فيه هو و شهد
منير: في إيه يا مصطفي أنت شارب إيه؟
مصطفي: أنا فايق, فايق أوي, و جاي أخد حقي
منير: حقك؟؟ حق إيه ده!!
مصطفي: حقي منك و من الزفتة دي, أنا بكرهك يا منير بكرهك و مكرهتش حد في حياتي قدك, دايماً تاخد مني كل حاجة, فاكر لما قولتلك أنا بحب سمر, تجاهلتني و روحت أتجوزتها و حرقت قلبي عليها
شهد: في إيه أنا مش فاهمه حاجة, ده ده حسن صاحبي!!!
منير: أستني يا شهد
مصطفي: أنا اللي قتلتها و خلصتها منك, أنا اللي ريحتها من قرفك
منير: أنت اللي قتلت مراتي!!! أنت واعي لكلامك؟؟
مصطفي"بهدوء شديد": هحكيلك كل حاجة, من حقك تعرف قبل ما تحصلها
** فلاش باك**
تجلس سمر في غرفة المعيشة, تشاهد التلفاز, تسمع صوت طرق شديد علي الباب, قامت مسرعة لتجد أمامها رجل ملثم, صفعها علي وجهها فأختل توازنها, دخل سريعاً إلي الشقة و أغلق الباب خلفه, حاولت أن تصرخ و تطلب النجدة و لكنها لم تستطع, ركضت إلي المطبخ و وجدت السكينة أمامها, حاولت أن تؤذيه و لكنها جرحت يدها من خوفها!! عادت تصرخ مرة أخري فوضع يده علي فمها حتي خارت قوتها, ظلت تنظر له بخوف حتي غابت عن الوعي, بدأ يركض في الشقة كالمجنون يبحث عن شيء ما, حتي سمع صوت طرق علي الباب, تحرك بهدوء و نظر ليري من الطارق, فوجد شهد, فهو يعلمها جيداً, فاتح الباب و هو يقف خلفه, دخلت شهد مسرعة و هي تنادي علي سمر, و لكنها وجدتها ملقاة علي الأرض, بدأت تصرخ, فوضع يده علي فمها و لكنها استطاعت أن تهرب منه, ركضت إلي باب الشقة و هي لا تفكر في شيء سوي أنها نجت من ذلك, أغلق هو الباب, و عاد إلي سمر, حملها, و هبط بها سريعاً و هو يتأكد بأن لا أحد يراه..
**بــاك**
- بقي أنت يا مصطفي تعمل كده!!!
- أيوة أعمل, أنا بكرهك بكرهك, و لما جيت قولتلك بحب شهد, خدتها و أغتصبتها, معرفتش أنتقم منك, أستنيت لما استقالت من الشركة, و بدأت أوصلها عن طريق النت و عرفتها أن أسمي حسن, و لما جاتلي البيت و شافتني, حسيت أنها شكت فيا, بس بدأت أثبت أن أنا مش مصطفي, لحد ما قالتلي أنت شبه زميل ليا, أتأكدت أنها خلاص واثقة فيا, بقيت أعرف أخبارك منها, قرفت منك و بعدت عنك..
ظلت شهد تسمع كل ما يدور حولها و هي في صدمة شديدة, تحاول أن تستوعب, أما منير فحالته لا تختلف عنها كثيراً
- ها حد عايز يعرف حاجة تاني؟؟؟
- أنت أقتلت مراتي ليه؟؟
- خدتها و حاولت أنام معاها زي ما أنت عملت مع شهد, و هي فضلت تقاوم, فضلت أضرب فيها لحد ما ماتت, و كنت عارف أن محدش هيشك فيا و أتفقت مع واحد ياخدها و يرميها و يبلغ أنه لقي جثة و أستنيت أنك تلبس القضية و لكنك نفدت منها
- أنت أزاي كده!!!
- أها نسيت أقولك, أنا اللي كتبتلك كل الجوابات مش مراتك, و أنا اللي بعت لشهد العناوين, و مكنتش ناوي أأذيها, بس الصراحة خدمتني لما قالتلي أن أول واحدة حبيتها عايشة قصادها, بس طلعت زبالة و رفضت تكلمني حتي لما روحتلها, سبتها و جيت أنتقم منكم , أظن كده كل شيء واضح..
أخرج من جيبه مسدس, و وجه إلي منير و ضغط علي الزناد و تعمد أن تصيب الرصاصة قلبه, ثم وجه إلي شهد التي تصرخ بهستريا و أصابها في قلبها أيضاً, و أمسك هاتفه أبلغ بوليس النجدة و ظل بجوارهم يضحك بهستريا..
**********
بعد مرور فترة قصيرة علي ذلك الحادث, كان قد تم القبض علي مصطفي, و بدأت النيابة تبحث في الجريمة, و تم إرساله إلي مستشفي الأمراض العقلية حتي يتأكدوا من سلامة عقله, و لكن الطبيب فسر الأمر بأنه مصاب بحالة فصام في الشخصية, حيث يبدأ المريض بسماع أصوات أو رؤية أشياء غير موجودة على أرض الواقع , و يقل تفاعله مع الآخرين عاطفياً, كأن يكون متبلِّدًا غيرَ مهتم, يتحدث مع نفسه منفرداً كأنه يتحدث إلى شخص بجانبه,فليس هناك صحة لما يرد عن مرض فصام العقل أن المريض يكون له شخصيتين في جسد واحد. فهذا من ابتداع كتاب السينما. والحقيقة أن المريض يعاني من خلل دماغي يسبب انفصالاً بين العقل والعواطف والسلوك..
و بعد تقرير الطبيب الشرعي, حكمت المحكمة علي الجاني بتحويله إلي مصحة الأمراض النفسية و العقلية..
**********
تمت..
بفضل الله..


