الشقة رقم 112 
قصة تمثيلية للتليفزيون 
  
قصة وسيناريو وحوار 
د. نوال السعداوى  
 
الشخصيات: 
1.       كوثر رشاد :صحفية فى الخامسة والعشرين، قوية الشخصية، جميلة. 2.       فتحية التهامى :سكرتيرة مدير الشركة، فى الخامسة والعشرين، جميلة، متوسطة الشخصية. 3.       نبيلة عبد السميع :مدرسة فى مدرسة بنات، فى الخامسة والعشرين، جميلة، ضعيفة الشخصية. 4.       توفيق زكى :رئيس تحرير، فى الخامسة والثلاثين، قوى الشخصية، مزيف. 5.       عصام فريد :أديب وكاتب، فى الخامسة والثلاثين، قوى الشخصية، صادق. 6.       مصطفى شكرى :موظف فى شركة، فى الخامسة والعشرين، بسيط وصادق. 7.       على صالح :مدير شركة، فى الخمسين، ضعيف، ثرى. 8.       ممدوح طلبة :مدرس فى مدرسة بنات، فى الثلاثين، رجل عادى. 9.       د. زكريا محمد :طبيب عادى، فى الثلاثين. 10.     يحيى بدوى :صحفى خفيف الظل، فى الخامسة والعشرين. 11.     أستاذ رشاد :والد كوثر، فى الستين، قوى الشخصية، مثقف، ميسور الحال. 12.     أستاذ عبد السميع :والد نبيلة، فى الستين، قاس، جاهل، متوسط الحال. 13.     أم فتحية :أمراة فى الخمسين، فقيرة، جاهلة. 14.     أم نبيلة :أمراة منكسرة، فى الخمسين. 15.     مطلقة على صالح :أمراة طيبة، فى الأربعين. 16.     نهاد :إبنة على صالح الكبرى، فى السابعة عشر. 17.     الدادة (أم محمد) :أمراة فى الخمسين، تشتغل عند البنات الثلاثة. 18.     دولت :صديقة نبيلة. وشخصيات ثانوية أخرى كالسعاة والمحررين وبنات على صالح وطفل صغير. 
  
الديكور: 
1-          الشقة رقم 112، يظهر منها الآتى: 
	أ‌)  الباب الخارجى وعليه رقم 112. 
	ب‌)  الصالة وبها طاقم كراسى وكنبة للاستقبال ومائدة طعام وكراسيها وتليفون. 
	يفتح على الصالة خمسة أبواب: 
1) الباب الخارجى للشقة. 
2) باب حجرة كوثر. 
3) باب حجرة فتحية. 
4) باب حجرة نبيلة. 
5) باب المطبخ. 
	ج) حجرة كوثر وبها سرير ودولاب ومكتب صغير، وأثاث بسيط. 
	د ) حجرة فتحية، وبها سرير ودولاب، وأثاث بسيط. 
	هـ) حجرة نبيلة، بها سرير ودولاب، أثاث بسيط. 

2-          الشركة التى تشتغل فيها فتحية ويظهر منها الآتى: 
	أ‌)       حجرة مكتب على صالح مدير الشركة، وبها مكتب فاخر، وتليفون. 
	ب‌)     حجرة مكتب فتحية، بها مكتبين، مكتب فتحية، ومكتب زميلها مصطفى شكرى، ولها باب داخلى يقود إلى حجرة المدير بها تليفون. 

3-          شقة نبيلة وزوجها "د. زكريا" ويظهر منها الآتى: 
	أ‌)       الصالة بها طاقم استقبال ومائدة طعام، وتليفون. 
	ب‌)     حجرة نوم الزوجين. متوسطة الحال. 

4-          شقة فتحية وزوجها على صالح ويظهر منها الآتى: 
	أ‌)       الصالة، بها أثاث فاخر للاستقبال وتليفون. 
	ب‌)     حجرة النوم، فاخرة، بها سرير فاخر، ودولاب فاخر. 
  
5-          الدار الصحفية التى تشتغل بها كوثر ويظهر منها الآتى: 
	أ‌)    حجرة مكتب رئيس التحرير، فاخرة، بها تليفون. 
	ب‌)  حجرة مكتب كوثر، بها مكتبين، وتليفون. 

6-          شقة توفيق زكى الخاصة ويظهر منها الآتى: 
	-   صالة صغيرة أنيقة بها كنبة كبيرة وبار صغير وتليفون. 

7-          مكتب عصام فريد: 
	-   حجرة مكتب أنيقة، بها تليفون. 

8-          شقة والد كوثر فى طنطا: 
	-   يظهر منها صالة وهى أنيقة بسيطة تحتوى على طاقم استقبال وكنبة. 

9-          الحجرة التى تسكن فيها أم فتحية فى طنطا: 
	-   حجرة بسيطة، بها أثاث قديم يدل على الفقر. 

10-        شقة والد نبيلة فى أسيوط: 
	-   يظهر منها الصالة، أثاثها كبير وقديم يدل على التزمت. 

11-        جانب من حديقة فى كازينو: 
	-   بها مائدة صغيرة وكرسيين. 
 
 

الافتتاحية … 
موسيقى … تعبير عن الحركة السريعة والجرى ..ثم تهدأ شيئا فشيئا … تتوقف … تعود إلى الحماس والحركة السريعة .. تظهر سيقان الثلاثة فتيات يسرن بخطى سريعة .. ويجرين .. تهدأ الخطوات .. تتوقف .. ثم تتفرق .. ساقا كل فتاة تسيران فى اتجاه.   كلوز اب على ساقى فتاة واحدة .. تسير وحدها .. على مهل .. تصعد سلالم .. وتتوقف .. تصعد الكاميرا إلى جسم الفتاة كوثر رشاد ووجهها .. ثم إلى باب الشقة الذى تتوقف أمامه يحمل رقم 112. 
تخرج كوثر من حقيبتها الصغيرة مفتاح الشقة. تفتح الباب وتدخل.. تتوقف الموسيقى .. تدخل كوثر إلى الصالة .. تسير فى الصالة وتفتح باب حجرتها المغلق وتدخل إلى حجرتها، تخرج بدون الحقيبة .. تقف فى الصالة.   الدادة ترد من داخل المطبخ .. 
كوثر تسير إلى التليفون .. تطلب رقما تتكلم فى التليفون. 
  
تظهر الدادة حاملة أطباق العام تضعها على السفرة بسرعة وتعود إلى المطبخ. 
  
  
نضحك 
  كوثرداده .. هاتيلى آكل. الدادةحاضر يا ست كوثر. كوثرألو .. الاستاذ توفيق .. أنا كوثر رشاد .. الموضوع جاهز .. لا أزاى، أنا حسلمه النهاردة .. بعد الظهر .. لا يا أستاذ توفيق .. أنا دايما أسلم الموضوع قبل الميعاد. مش معقول .. طيب .. مرسى خالص .. مع السلامة. كوثر تضع السماعة. وتشير إلى مائدة الطعام .. تشم الاطباق وتبدأ الأكل.   الدادة تخرج من المطبخ حاملة بقية أطباق الطعام .. وتضعها على المائدة أمام كوثر.. كوثر تستمر فى الأكل دون أن تلتفت إليها     الدادةمش عوزة حاجة تانى يا ست كوثر؟   كوثرلا .. مرسى. الدادة تدخل إلى المطبخ 
كوثر تستمر فى الأكل. 
يفتح الباب الخارجى للشقة وتدخل فتحية .. تحمل حقيبة يد كبيرة. ترتدى بلوزة وجيب. 
تدخل إلى حجرتها وتغلق الباب. 
كوثر تنتهى من الأكل. تنهض وتسير إلى باب المطبخ وتقف تكلم الدادة     كوثرأنا حنام ساعة يا دادة .. ما حدش يصحينى.   صوت الدادة من داخل المطبخ حاضر يا ست كوثرتخرج فتحية من حجرتها ترتدى فستانا بسيطا وتحمل حقيبة يد صغيرة. 
تخرج من الباب الخارجى.   الدادة تخرج من المطبخ وتنظف المائدة وترفع الاطباق..   يدق جرس التليفون .. الدادة تسير إلى التليفون وترفع السماعة. الدادةألو … مين؟ تظهر نبيلة وهى تمسك بسماعة التليفون تتحدث ..   يبدو على ملامحها الخوف والقلق نبيلةإسمعى يا دادة .. انا مش جاية على الغدا .. وحتأخر الليلة شوية ..لا..حد اتكلم من أسيوط؟..خالص؟ طيب .. مع السلامة. نبيلة تضع السماعة .. ويظهر أنها جالسة فى حجرة استقبال تجلس إلى جوارها صديقتها دولت..     دولتمش قلت لك ما حدش اتكلم..   نبيلةالحمد لله.   دولتيا للابقى عشان نتغدى ونستريح شوية قبل ما ييجى.   نبيلةهو جاى إمته؟   دولتالساعة سبعة..   نبيلةأنا مش مصدقة..   دولتليه بقه؟   نبيلةمش عارفة .. هاتى ايدك.. تضع يد دولت على قلبها     دولتبيدق قوى..   نبيلةأنا خايفة..   دولتمن إيه؟   نبيلةمش عارفة.. نبيلة تسير فى قلق وحيرة ..   دولت تتأملها ثم تضحك فى سخرية..     دولتتعرفى إنتى عاملة زى البنت اللى عمرها خمستاشر سنة..مش خمسة وعشرين..!!   نبيلةصدقينى يا دولت .. أول مرة فى حياتى أعمل كده..! دولت تضحك وتاخذ نبيلة من يدها ويدخلان إلى حجرة الطعام..   


  
جانب من كازينو صغير جميل يطل على النيل..   فتحية تجلس إلى مائدة تتناول الغداء مع مصطفى شكرى. 
يتبادلان النظرات فى صمت.. 
مصطفى يبتسم .. فتحية تهيم بنظراتها بعيدا فى شرود..     مصطفىبتفكرى فى إيه يا فتحية؟   فتحيةبفكر فى أدايه المكان ده جميل. تصور لو كنت ساكنة فى شقة على النيل .. والشقة لها بلكونة حلوة .. وكل يوم اشوف المنظر الجميل ده.. فتحية تتامل المنظر وتتنهد فى حسرة احنا محرومين يا مصطفى.. 
محرومين من الدنيا..   مصطفىبالعكس..بصى شوفى البيوت اللى على النيل.. فتحية ومصطفى ينظران إلى البيوت التى تطل على النيل     مصطفىشايفة إيه؟   فتحيةولا حاجة .. بيوت حلوة..   مصطفىمش شايفة كل شبابيكها مقفولين..   الناس اللى بيشوفوا النيل كل يوم وكل ساعة بيبقى النيل فى نظرهم ولا حاجة.. فتحية تضحك فى سخرية خفيفة     مصطفىمش عاجبك كلامى..   فتحيةبالعكس .. عاجبنى..   مصطفىانا حاسس انك تقصدى العكس.. ينظر إليها فى اهتمام شديد.. مصطفىفتحية..   فتحيةنعم.. يمسك يدها فى حب.. مصطفىفتحية ..انا عاوز اسعدك.. عاوز أحس إنى اقدر أسعدك.. قوليلى اعملك إيه؟ فتحية يبدو عليها التأثر فتحيةولا حاجة يا مصطفى.   مصطفىتحبى اسافر طنطا إمته؟   فتحيةلسه شوية..   مصطفىمستنيه إيه يا فتحية؟   فتحيةلما أمى تخف..   مصطفىهى عيانة؟ يبدو على فتحية الحزن والألم فتحيةأيوه..   مصطفىبإيه؟ فتحية تتنهد فى ألم.. فتحيةمش عارفة……   مصطفىأنا حاسس إنك بتخبى حاجة على.. فتحية شاردة.. فتحيةابدا ولا حاجة.. مصطفى ينظر إليها فى حب وقلق..   


  
حجرة مكتب كوثر فى الجورنال..فى الحجرة مكتب ثان يجلس إليه يحيى بدر-زميل كوثر-يكتب فى اهتمام. 
كوثر تدخل وتجلس إلى مكتبها وتبدأ فى مراجعة بعض أوراقها.. يحيى يرفع رأسه من فوق أوراقه وينظر إلى كوثر..     يحيىتوفيق زكى سأل عليكى يا كوثر.   كوثرأنا رايحه له حالا.. كوثر تجمع أوراقها وتنهض وتدخل من باب جانبى يقود إلى حجرة مكتب توفيق زكى رئيس التحرير.. 
توفيق زكى جالس إلى مكتبه وسط الأوراق والمجلات يتحدث إلى سكرتير التحرير وهو ينظر فى بعض الأوراق     توفيقلا ..الموضوع ده ما ينزلش العدد الجاى..أجله شوية..فين مقال عصام فريد؟ سكرتير التحرير يقلب فى الأوراق أهلا كوثر..   السكرتيريظهر إنه فى درج مكتبى..   توفيقهاته يخرج سكرتير التحرير. 
كوثر تضع أوراقها أمام توفيق زكى على مكتبه..توفيق يتصفح الأوراق..كوثر واقفة إلى جواره فى صمت.. 
توفيق يرفع عينية من فوق الاوراق وينظر إلى كوثر.. 
كلوز أب على صدر كوثر ترتدى بلوزة بسيطة انيقة..   يعود توفيق وينظر فى الاوراق .. 
كوثر مشغولة بتتبع أوراقها..     توفيقكويس..مش بطال .. مجهزة حاجة للعدد الممتاز..   كوثرعندى فكرة مش عارفة حيكون رأيك فيها إيه..   توفيقإيه هى؟   كوثرعاوزة أعمل موضوع عن حرية المرأة.. إيه رأيك؟   توفيقفكرة مش جديدة طبعا..   كوثرهى مش جديدة..لكن أنا حاخدها من زاوية جديدة.. يبتسم توفيقطيب .. ورينا.. يرن جرس التليفون..توفيق يرفع السماعة.. 
كوثر تسير إلى الباب..نظرات توفيق وهو يتحدث فى التليفون تصوب إلى ظهرها.. 
كلوز أب على ظهر كوثر وهى تخرج من حجرته.. توفيقألو..أهلا أهلا..إزاى الصحة ..لا والله..هو ده معقول..أنسى؟! أنسى ازاى بس؟! ها..ها.عينى..عينى الاثنين ها..ها..الليلة؟! مش كده؟ بالذمة إيه؟ هاها.. 


  
حجرة الاستقبال فى منزل دولت. ممدوح طلبه واقف يطل من النافذة ظهره للكاميرا.. 
تدخل نبيلة إلى الغرفة..وتقف بالباب لحظة وهى تنظر إلى ظهره فى وجل وارتباك..ممدوح يستدير ويراها..يبتسم ويتقدم إليها..     ممدوحأهلا نبيلة.. نبيلة تسير معه وتجلس فى خجل وارتباك على الكنبة.. 
ممدوح يجلس إلى جوارها على الكنبة. 
نبيلة تتحرك وهى جالسة مبتعدة عنه.. 
كلوز أب على نصفها الاسفل وساقيها وهى تبتعد فى جلستها عنه.. 
ممدوح ينظر إليها ويبتسم.. 
ينهض ويقف بالقرب منها وهى جالسة     ممدوحإسمعى يا نبيلة..أنا عاوزك تفهمينى..أنا كنت عاوز أشوفك..واقعد معاكى..واكلمك..بس.. 
عارفة يعنى إيه بس.. ينظر إليها فى رقة وحب..   نبيلة تهز رأسها بالإيجاب..     ممدوحما كنتش عاوز إن احنا نتقابل هنا.   نبيلةإنت عارف يا ممدوح مش ممكن أقابلك برة..   ممدوحمش بتثقى فى؟   نبيلةأيوه..لكن..   ممدوحلكن إيه..   نبيلةالناس..   ممدوحناس إيه يا نبيلة..أنا باحبك..وانتى بتحبينى..   نبيلةالناس ما تعرفش حاجة اسمها حب.. ممدوح يسير فى الحجرة مفكرا..يجلس إلى جوار نبيلة..نبيلة تبتعد عنه مرة أخرى     ممدوحأوع تفتكرى يا نبيلة إنى متأخر فى  إنى أخطبك رسمى.. 
لكن أنا كنت عاوز أديكى فرصة إنك تعرفينى كويس.. يظهر على نبيلة الغضب نبيلةأو إنك إنت اللى تعرفنى كويس.. ممدوح ينظر إليها فى رقة 
نبيلة تنظر بعيدا عنه ممدوحنبيلة..عمرى ما تصورت إنك تشكى فى شعورى لك.. 
نبيلة..بصى لى.. يمسك ذقنها بيديه وينظر فى عينيها     نبيلة أنا باحبك وعاوز اتجوزك..هيه..موافقة؟ نبيلة تبتسم فى سعادة.. 
وتهز رأسها بالإيجاب..   


  
حجرة مكتب فتحية فى الشركة. بالحجرة مكتب ثان يجلس إليه زميلها مصطفى..فتحية تكتب على الآلة الكاتبة بسرعة.. 
مصطفى يراجع الحسابات.. على مكتب آلة كاتبة أيضا.. 
فتحية تتوقف. تخرج الورق من الآلة..يبدو عليها الإرهاق 
مصطفى ينظر إليها فى إشفاق.. 
  مصطفىمالك يا فتحية؟   فتحيةتعبت..   مصطفىاستريحى شوية..أنا حاكمل شغلك.. ينهض ويأخذ الأوراق من فوق مكتبها ويضعها على مكتبه ويبدأ فى الكتابة على الآلة..     مصطفىتعرفى إيه اللى يفوقك يا فتحية دلوقت؟ كباية لمون مثلجة.. يضرب الجرس. يدخل الساعى..     مصفىكباية لمون للآنسة فتحية.   الساعىحاضر.. يخرج الساعى..مصطفى ينظر إلى فتحية فى حب..ثم يبدأ الكتابة على الآلة... 
يرن جرس إلى جوار مكتب فتحية     فتحيةيا خبر..على بك عاوز الجوابات. فتحية تنهض وتدخل من باب جانبى إلى حجرة المدير بعد أن تأخذ بعض الاوراق معها..   حجرة مكتب المدير فاخرة..مدير الشركة على صالح يجلس إلى مكتبه الفخم يدخن.   فتحية تقترب من المكتب فى وجل وتقدم له الاوراق.   على صالح ينظر فى الأوراق لحظة على صالحأنا كل سنة بادى الموظفين الكويسين مكافأة صغيرة قبل العيد..الكشف ده باسماء الموظفين اللى لهم مكافآت..عليكى إنك تقبضيهم..   فتحيةحاضر.. فتحية تأخذ الكشف من المدير ينادى عليها.. على صالحفتحية..   فتحيةنعم يا بيه..   على صالحإنت إسمك مش فى الكشف. يبدو على فتحية الالم فتحيةليه يا بيه..انا من يوم ما جيت وانا باشتغل وسيادتك عارف.. على صالح يقاطعها.. على صالحأيوه عارف..أنا مبسوط جدا من شغلك وأنا قررت لك مكافأة مضاعفة..وعشان كده ما كتبتش اسمك فى الكشف عشان الموظفين ما يقولوش اشمعنى..   فتحيةكتر خيرك يا بيه. على صالح ينهض ويسير ناحية فتحية وهى واقفة..ويناولها شيكا     على صالحده شيك بإسمك.. فتحية تنظر فى الشيك فى فرح فتحيةعشرين جنيه.. يبدو على على صالح التأثر على صالحكل سنة وانت طيبة يا فتحية..   فتحيةوحضرتك طيب يا على بك.. فتحية تأخذ الشيك وكشف المكافآت وتخرج.. 
تدخل إلى حجرة مكتبها..مصطفى يكتب على الآلة..تذهب إلى مكتبها..ترى كوب الليمون على المكتب..تجلس إلى مكتبها..     فتحيةإفرح يا عم   مصطفىخير؟!   فتحيةعشرة جنيه مكافأة عشانك..   مصطفىمش معقول؟!   فتحيةوالله..الكشف أهه..اسمك يا سيدى ثالث اسم..مصطفى شكرى عشرة جنيهات..وأنا اللى حاقبضك.   مصطفىآه..افتكرت..عشان العيد..وانت طبعا أول أسم..فتحية التهامى..   فتحيةأبدا..اسمى مش موجود..   مصطفىليه؟ فتحية تمثل الألم فتحيةمش عارفة..   مصطفىولا يهمك..المكافآة بتاعتى عشانك يا فتحية..   فتحيةلا..مش ممكن..   مصطفىدى الهدية اللى أنا باديها لك فى العيد..أرجوكى تقبليها يا فتحية..   فتحيةلا يا مصطفى..ده كتير..   مصطفىمش كتير عشانك يا فتحية.. يبتسم لها فى حنان وحب     مصطفىإشربى اللمون.. فتحية تشرب من كوب عصير الليمون .. فتحيةمرسى يا مصطفى يبدو عليها السعادة الحقيقية..   

حجرة كوثر فى الشقة رقم 112. 
بالحجرة سرير صغير ودولاب. 
وفى ركن بعيد مكتب صغير تجلس إليه كوثر تكتب. 
نبيلة تدخل فى هدوء وتقف إلى جوارها تقرأ ما تكتبه..   نبيلة تقرأ بصوت عال نبيلة تقرأقد يكون المجتمع أعطى للمرأة بعض الحرية ولكن المرأة لازالت فى أعماقها رواسب نفسية تجعلها تخشى الحرية.. نبيلة تضحك فى سخرية     نبيلةيعنى إيه الكلام ده؟   كوثرقصدى مش كفاية إن المجتمع يديكى حرية..لازم إنت تحسى من جواكى انك انسانة حرة..   نبيلةفيه واحدة ست عندها حرية..لا من جوه ولا من بره؟!.. 
إحنا بنشتغل زى الرجالة وبناخد ماهية زيهم لكن تفتكرى نقدر نتمتع بحياتنا زيهم؟!   كوثرليه لا؟   نبيلةليه لا؟ ده احنا نضيع..   كوثرشوفتى؟ يعنى ما فيش حد بيمنعنا من احنا نمارس حريتنا..بس احنا بنخاف..احنا مش بنحس فى اعماقنا اننا احرار..   نبيلةوأيه اللى حيخلينا نحس؟ تدخل فتحية وتقف تستمع إليهما على الباب     فتحيةنحس بإيه؟   نبيلةبالحرية..   فتحيةالفلوس.. فتحية تضحك فى مرح     فتحيةمن غير فلوس ما فيش حاجة اسمها حرية..أنا عاوزة اسافر اسكندرية دلوقت حالا..اسافر ازاى من غير ما يكون فى جيبى على الاقل ثلاثين جنيه.. تضحك فى مرح وسخرية نبيلةقولى ثلاثين قرش   فتحيةقرش؟! أنا ما شيلش قروش يا عزيزتى.. تدخل الدالدة تحمل صرة ملابسها الدادةكل سنة وانتم طيبين..مش عاوزين حاجة من البلد؟   فتحيةسلامتك. إسمعى يا دادة. فتحية تأخذ الدادة وتخرج إلى الصالة..تعطيها نقودا..     فتحيةما تتأخريش يا دادة..   الدادةتالت يوم العيد حاكون هنا انشاء الله. جرس التليفون يدق. فتحية تذهب إليه وترفع السماعة فتحيةألو..أيوه..مين حضرتك؟ أهلا يا استاذ عبد السميع .. كل سنة وحضرتك طيب..لحظة واحدة من فضلك. فتحية تضع يدها على السماعة وتنادى نبيلة نبيلة نبيلة تطل برأسها من باب حجرة كوثر. 
فتحية تشير إلى التليفون وتقول بصوت منخفض   
بباكى؟ نبيلة تجرى إلى التليفون فى شبه خوف تكلمه باحترام شديد وخوف..     نبيلةألو..أهلا يا بابا..كل سنة وحضرتك طيب..افندم..حاضر يا بابا..حاضر قطر الساعة خمسة بكرة إن شاء الله..لا أبدا..حاضر يا بابا..حاضر..مع السلامة.. نبيلة تضع السماعة..يبدو عليها الكدر والتفكير..كوثر تخرج وتنظر إليها وهى جالسة تفكر..     كوثرفيه حاجة يا نبيلة؟   نبيلةمش عارفة يا كوثر..صوت بابا غريب قوى المرة دى..   كوثرإزاى؟   نبيلةمش عارفة..زى ما يكون فيه حاجة حصلت أو حتحصل..   كوثرالعيد يا نبيلة   نبيلةلا أبدا..مش حكاية عيد.. نبيلة تفكر فى شرود وقلق.. تمسك السماعة وتطلب رقما.. كوثر تدخل إلى حجرتها..     نبيلةألو ..ممدوح؟ أنا نبيلة.. أهلا بك..أنا مسافرة أسيوط بكرة الصبح..الساعة خمسة..كل سنة وأنت طيب..لا أبدا..حاحضر حاجاتى النهارده..فين يا ممدوح؟ إنت عارف..عند دولت؟   يظهر ممدوح وهو يتكلم فى التليفون     ممدوحمش معقول تسافرى من غير ما اشوفك يا نبيلة..لا أبدا..دولت ما تقولش حاجة..لازم أشوفك قبل ما تسافرى حاستناكى فى المحطة..   معلهش..اسلم عليكى قبل ما تسافرى..طيب يا نبيلة..مع السلامة يضع السماعة يبدو على وجهه الفرح والقلق معا.. 
نبيلة تضع السماعة يبدو على وجهها القلق والخوف.. 
فتحية تخرج من حجرتها ترتدى ملابس الخروج وتحمل حقيبة صغيرة..تنظر إلى نبيلة وهى جالسة فى صمت..تسير إلى حجرة كوثر..تقف بالباب..تكلم كوثر الجالسة إلى المكتب تكتب..     فتحيةانا نازلة اشترى شوية حاجات لماما..مش عاوزة حاجة من البلد؟   كوثرلا مرسى   فتحيةحتسافرى طنطا إمته؟   كوثريوم الوقفة الصبح..   فتحيةكويس..نسافر سوا.. فتحية تترك كوثر وتخرج من الشقة..   

مقصورة فى قطار..نبيلة تقف فى النافذة تمسك حقيبة صغيرة..ممدوح يقف على رصيف المحطة ممسكا بقاعدة النافذة..ينظر إلى نبيلة فى حب..     ممدوححترجعى امته يا نبيلة؟   نبيلةيمكن رابع يوم العيد..أو اليوم اللى بعده..   ممدوحما تتأخريش يا نبيلة..   نبيلةحاضر يا ممدوح..   ممدوحمش كان أحسن آجى أقابل بابكى فى العيد..   نبيلةإستنه شوية يا ممدوح..لما أشوف الجو إيه..إنت  ما تعرفش بابا.. القطار يصفر.. 
ممدوح يمسك يد نبيلة مصافحا فى حرارة وحب..نبيلة تنظر إليه فى تأثر..     ممدوحمع السلامة يا نبيلة   نبيلةالله يسلمك.. يترك يدها ويلوح لها بيده مودعا..   ---------------------- 


  
الصالة فى منزل الاستاذ عبد السميع والد نبيلة..الاستاذ عبد السميع يجلس أمامه منضدة عليها علبة نشوق يتنشق ويعطس بصوت عال.. 
زوجته تجلس إلى جواره فى صمت..     عبد السميعأنا رأيى إن احنا نعمل كتب الكتاب تانى يوم العيد..   الزوجةالرأى رأيك يا سى عبد السميع..   عبد المسيعوالا تالت يوم أحسن..   الزوجةالرأى رأيك يا سى عبد السميع   عبد المسيعكتب كتاب على طول..أنا ما اعرفش حاجة إسمها خطوبة وكلام فارغ بتاع الايام دى..   الزوجةأيوه كلام فارغ..   عبد السميعأنا ما كنتش مرتاح أبدا لقعدة البنت فى مصر وحدها.. وظيفة إيه وكلام فارغ إيه؟   الزوجةأيوة كلام فارغ..   عبد السميعناولينى علبة النشوق..   الزوجةحاضر.. تناوله علبة النشوق التى أمامه على المنضدة..     عبد السميعتعرفى كان لسه قصادها سنتين فى الوظيفة لغاية ما تخلص مدة التكليف..لكن الجواز حيخليهم يقبلوا استقالتها..مش كده وإلا إيه.   الزوجةالرأى رأيك يا سى عبد السميع.. جرس الباب يدق     عبد السميعشوف مين يا ولد.. يخرج خادم صغير ويفتح الباب..تدخل نبيلة تحمل حقيبة السفر..الأم تنهض وترحب بابنتها..الأب فى مكانه لا يتحرك..     الأمأهلا نبيلة..حمدا لله على السلامة يا بنتى..   نبيلةالله يسلمك يا ماما.. نبيلة تسير إلى والدها الجالس وتصافحه وتقبل يده فى احترام شديد     الأبحمدا لله على السلامة..   نبيلةالله يسلمك يا بابا.. الأم تأخذ نبيلة من يدها الأمتعالى يا نبيلة دخلى الشنطة وغيرى هدوم السفر.. الأم تسير إلى جوار نبيلة..نبيلة تسألها وهما سائران..   كلوز أب على وجه نبيلة يعبر عن القلق والتساؤل .. نبيلةأيه الحكاية يا ماما؟ كلوز أب على وجه الام الأمأبوكى حيكتب كتابك فى العيد موسيقى-نبيلة تتوقف فى فزع..   كلوز أب على وجه نبيلة يعبر عن الدهشة والفزع..     نبيلةمش ممكن! الام تنظر ناحية الاب فى فزع.. الاماسكتى لابوكى يسمعك! وجه نبيلة يعبر عن الالم والدهشة والحيرة..   الأم تمسكها من يدها وتسير بها إلى نهاية الصالة..   نبيلة تستمع إليها فى ذهول وشرود ..والدموع فى عينيها.. الأمواحد إسمه الدكتور زكريا..أنا ماشوفتوش..لكن أبوكى بيقول راجل طيب وابن ناس..أبوكى خلاص اتفق معاه وقبض المهر وكتب الكتاب تالت يوم العيد الام تتوقف عن الكلام.. 
ونبيلة تتوقف عن السير وتستند إلى الحائط وتمسك رأسها بيديها وتصيح بصوت عال غاضب..     نبيلةمش ممكن! يسمع صوت الأب وهو يتنحنح.. نبيلة تتراجع فى خوف.. وهى تردد     نبيلةمش ممكن!  

أم فتحية جالسة على الارض فى حجرتها الفقيرة. فتحية تجلس على كنبة بالية   فتحيةخلاص يا امه.. مش حاجيب السيرة دى تانى.. الأم تمسح دموعها بكمها.. الأمليه يا بنتى.. ده يوم المنى يوم ما ربنا يعدلهالك.. هو انت حتفضلى كده من غير جواز..؟   فتحيةوانت؟   الأمانا؟ انا اشتغل واعيش..   فتحيةيا امه انت ما تقدريش تشتغلى.. الفلوس اللى با بعتهالك كل شهر بتكفيكى؟   الأمبتكفى وتفيض يا بنتى.. كتر خيرك..   فتحيةامال زعلانه ليه يا امه؟   الأمابدا يا بنتى.. انا مش زعلانة..   فتحةوالنبى يا امه ما تخبى على..   الأمما فيش حاجة يا فتحية.. انا بس خايفة..   فتحيةخايفة من إيه يا امه؟   الأمخايفة الجواز يقسى قلبك على.. الراجل من دول بيضايق لما مراته تخرج قرش بره..   فتحيةوهو ماله ومال فلوسى.. دى ماهيتى وانا حره فيها..   الأمديكى الساعة يا بنتى مش حتبقى حرة.. ومش بعيد يخليكى ما تشوفيش امك خالص..   فتحيةلأ يا امه.. ده راجل طيب..   الأمواش عرفنا انه طيب يا بنتى..   فتحيةباين عليه كده..   الأمأهم كلهم بيبانوا كده قبل الجواز.. وبعد الجواز بيبقوا تعابين.. اوعى يكون طمعان فى القرشين بتوعك يا فتحية؟   فتحيةيا امه ده بيدينى فلوس.. ده ادانى المكافأة بتاعته كلها.. عشرة جنيه..   الأمما هو يديكى دلوقت عشان ياخد منك بعدين.. امال يا بنتى بيرمى الطعم.. فتحية تفكر     فتحيةمش متهألى يا امه انه من الرجالة دول.. كلوز اب على وجه فتحية تفكر فى ألم.. أمها تنظر اليها فى قلق وأسى..   ----------------

الصالة فى منزل الاستاذ رشاد والد كوثر.. الاستاذ رشاد جالس على كنبة انيقة.. يضحك فى سرور.. تجلس إلى جواره كوثر تضحك أيضا..     كوثرلا يا بابا.. انا مش متفقة معاك فى رأيك..   الأبليه؟   كوثرلأن موضوعى الأخرانى كان جرئ   الأببالعكس.. انت لسه مش بتكتبى بشجاعة يا كوثر.. احيانا تلفى وتدورى عشان تهربى من فكرة جريئة.. ما انى عودتك دايما على انك تقولى الحاجة اللى انت بتفكرى فيها بصراحة..   كوثريا بابا ده انا موضوعاتى صريحة جدا بالنسبة لباقى المحررين..   الأبجايز.. لكن المهم هى ايه بالنسبة لنفسك.. بالنسبة لللى انت عوزاه مش بالنسبة لباقى المحررين. كوثر تضحك.. كوثرلا.. انا معاك فى دى يا بابا.. كوثر تتوقف عن الضحك.. تنظر إلى ابيها فى جدية كوثرالحقيقة يا بابا كل حاجة كتبتها لسه مش راضية عنها.. بالنسبة لنفسى انا مش مكفينى انى اكتب موضوعات صحفية.. انا عاوزة اكتب أدب..   الأبمادام عاوزه اكتبى.. ما تستنيش حد يقولك اكتبى.. واذا كنت اديبة صحيح لازم حتكتبى.. واذا جت ظروف ومنعتك من انك تكتبى تبقى مش أدبية وبلاش تكتبى..   كوثرقصدك الأدب بيفرض نفسه على الأديب فى أى ظرف..   الادبمش الأدب بس.. أى فن.. كوثر تنظر إلى ابيها وتبتسم فى اعجاب     الأبوإيه اخبارك الثانية؟ غير الصحافة والأدب..   كوثرلا جديد تحت الشمس.. كوثر تضحك. وابوها يشاركها الضحك فى صداقة وابوة..   ------------------------ 

  
كلوز اب على اصابع الدكتور  زكريا محمد يضع خاتم الزواج فى اصبع نبيلة.. تصعد الكاميرا إلى وجه الدكتور زكريا وهو يبتسم فى برود.. ويظهر وجه نبيلة وهى واجمة شاردة تلبس طرحة العرس.. تتجه نظراتها إلى ابيها الجالس بالقرب منها وهو ينظر اليها فى شدة..   نبيلة تبتسم فى آلية..   أمها تجلس إلى جوارها فى ضعف وانكسار..   راقصة ترقص.. موسيقى.. زغرودة طويلة..   كلوز اب على وجه زكريا ينظر إلى نبيلة فى غرابة.. وهى تنظر اليه فى غرابة..   ------------------- 

  
الصالة فى الشقة رقم 112 خالية.. يفتح الباب الخارجى وتدخل الدادة تحمل صرة ملابسها..   تسير  فى الصالة وتكلم نفسها.. بسم الله الرحمن الرحيم.. ما حدش جه والا إيه؟ تتطلع إلى الصالة الخالية.. تنظر إلى ابواب الحجرات المغلقة.. باب واحد مفتوح هو باب فتحية..   الدادة تسير وتقف على عتبة الباب وتنظر داخل الحجرة.. الدادةحمدا لله على السلامة يا ست فتحية..   فتحيةالله يسلمك يا داده..   الدادةسلمتى لى على السيد البدوى..   فتحيةطبعا..   الدادةامال الست كوثر ما جتش معاكى ليه؟   فتحيةجايه بكره.. والنبى اعملى لى كباية شاى يا داده.   الدادةمن عينى تدخل الدادة المطبخ..   تخرج فتحية إلى الصالة.. تجلس إلى جوار التليفون.. تطلب رقما.. فتحيةالو.. ازيك يا مصطفى.. الله يسلمك.. جيت النهاردة.. لا والله هى لسه عيانة شوية.. اخبار الشغل ايه؟ كله كويس.. على بك سأل على؟.. انا اجازتى تخلص النهاردة.. طيب يا مصطفى.. انا جاية المكتب.. مع السلامة.. الدادة تناولها كوب الشاى..   فتحية تمسك الكوب تشرب منه وهى شاردة تفكر..   ------------------ 

  
مكتب على صالح مدير الشركة..   على صالح جالس إلى مكتبه.. يبدو عليه الاكتئاب بعض الشىء.. والقلق.. يدخن سيجارا..   يضرب جرسا.. يدخل الساعى..     على صالحالآنسة فتحية التهامى ماجتش لسه؟   الساعىلا يا سعادة البيه..   على صالحطيب ابعت لى زميلها اللى معاها فى المكتب..   الساعىحاضر يا بيه.. يخرج الساعى..   على صالح يبدو عليه القلق.. يدخن يدخل مصطفى شكرى..     على صالحهى فتحية ما جتش؟   مصطفىجاية فى السكة يا فندم..   على صالحانت اتصلت بيها فى البيت..   مصطفىلا يا فندم.. هى اتصلت من شوية..   على صالحطيب.. اول ما توصل خليها تيجينى على طول..   مصطفىحاضر..   على صالحمتشكر.. مصطفى يخرج   على صالح ينظر فى الاوراق امامه فى قلق وانتظار..   --------------------- 

  
مكتب مصطفى شكرى.. مصطفى جالس إلى مكتبه يكتب.. تدخل فتحية.. مصطفى يترك الكتابة وينهض مرحبا بها..     مصطفىأهلا فتحية.. حمدا لله على السلامة   فتحيةالله يسلمك يا مصطفى.. ينظر اليها فى ود شديد..     فتحيةايه الحكاية؟ على بك عاوزنى ليه؟   مصطفىمش عارف.. يظهر عنده شغل مستعجل.. ادخليله دلوقت يا فتحية..   فتحيةحاضر.. تضع حقيبتها الصغيرة على مكتبها وتدخل إلى على بك..   على صالح يرى فتحية تدخل حجرته.. تضيع التكشيرة ويبتسم فى سرور.. ينهض يصافحها..     على صالحأهلا فتحية.. ايه الغيبة الطويلة دى؟   فتحيةأجازة العيد يا على بك..   على صالحأيوه عارف.. لكن.. يسكت لحظة وينظر اليها فى ود     تعرفى إنك فعلا شايله عنى شغل كثير.. بصراحة يا فتحية حسيت انى مش عارف اشتغل من غيرك..   فتحيةلا العفو يا على بك.. يقترب منها وهى واقفة على صالحانا بقول الحقيقة يا فتحية.. انا كنت حاسس ان فيه حاجة ناقصة.. ناقصانى.. فتحية تطرق فى حياء   يضع يده على كتفها فى حنان ارجوكى يا فتحية ما تغيبيش عن المكتب كتير كده.. عشان خاطرى..   فتحيةحاضر ينظر اليها فى حب وحنان..   فتحية تتركه وتخرج..   ----------------تدخل فتحية إلى مكتبها وتجلس شادرة.. مصطفى ينظر اليها فى تساؤل..     مصطفىفيه إيه يا فتحية؟ فتحية شاردة تفكر..   ترد بعد فترة صمت.. فتحيةابدا.. ولا حاجة.. كلوز اب على وجهها يعبر عن الفرح الخفى..     
----------------- 

  
حجرة مكتب كوثر فى الجريدة..   كوثر تدخل إلى الحجرة.. تجلس إلى مكتبها.. تخرج بعض الاوراق وتراجعها فى اهتمام.. ترفع سماعة التليفون وتطلب رقما..     كوثرالو.. الاستاذ عصام فريد.. اهلا وسهلا.. انا كوثر رشاد.. الله يسلمك.. وانت طيب.. انا باعمل موضوع عن حرية المرأة وعاوزة آخد رأيك.. تضحك     طبعا.. ما هو عشان كده انا عاوزة اكتب رايك.. ايوه.. ايوه.. تمسك قلما وورقة وتكتب رأيه..   -----------حجرة مكتب توفيق زكى رئيس التحرير 
توفيق يجلس وسط الاوراق الكثيرة.. يضرب جرسا.. يدخل الساعى..     توفيققول للآنسة كوثر تيجى عندى شوية   الساعىحاضر يا فندم.. يخرج الساعى   يدخل إلى حجرة كوثر..   كوثر تنتهى من المكالمة التليفونية كوثرمرسى قوى يا استاذ عصام.. مع السلامة تضع السماعة     الساعىالاستاذ توفيق عاوز سيادتك   كوثرطيب.. تترك مكتبها وتدخل إلى حجرة توفيق   توفيق ينهض ويصافحها.. توفيقأهلا كوثر.. حمدا لله على السلامة   كوثرالله يسلمك..   توفيقخلصت الموضوع؟   كوثرلسه شوية..   توفيقليه كده؟ لازم ضيعت أجازة العيد فى الجرى والنط..   كوثرأبدا.. انا سافرت طنطا..   توفيقاشمعنى طنطا..   كوثربابا هناك..   توفيقكده؟ وانت قاعدة فى مصر لوحدك؟   كوثرتقريبا.. ينهض ويقترب منها توفيقيعنى ايه تقريبا؟   كوثرمعايا اثنين صحابى.. لكن كان كل واحدة عايشة لوحدها..   توفيقلازم ما فيش حاجة مشتركة بينكم..   كوثرمافيش غير حاجة واحدة بس   توفيقايه هى؟   كوثرالشقة.. توفيق يضحك   يتوقف عن الضحك فجأة.. ينظر إلى كوثر فى جرأة     توفيقحاتعملى ايه الليلة؟   كوثرما فيش.. حاكتب شوية..   توفيقايه رأيك نخرج نتمشى سويا؟ كوثر تنظر اليه فى دهشة..   تفكر لحظة..     توفيقمترددة ليه؟   كوثرلا أبدا..   توفيقافوت عليكى آخدك الساعة كام؟ 
تسعة كويس؟   كوثركويس.. يناولها قطعة ورق صغيرة توفيقاكتبى عنوان الشقة.. كوثر تكتب العنوان.. توفيق ينظر اليها ويتأملها..     توفيقحاكون على الباب تسعة بالضبط يبتسم لها فى رقة.. كوثر تبتسم.. وتخرج..   توفيق يتأملها وهى تسير إلى الباب فى اهتمام..   ----------------كوثر تدخل إلى حجرة مكتبها.. تقف بجوار المكتب لحظة تفكر..   يدخل يحيى بدر..     يحيىاهلا كوثر.. ازيك.. كوثر ترد وهى تفكر.. كوثرالله يسلمك.. يحيى ينظر اليها متأملا.. يقترب من مكتبها.. ينظر فى الورق الذى على مكتبها لحظة ثم يضحك فى سخرية     يحيىحرية؟ حرية ايه؟ فيه حاجة اسمها حرية.. كوثر تتنبه وتركز تفكيرها فى كلام يحي كوثرطبعا فيه   يحيىلأ مافيش   كوثرليه؟   يحيىهى دى عاوزة سؤال.. نبتدى من الأول للآخر.. هل عندنا حرية فى اننا نتولد؟ ابدا بنتولد غصب عننا. هل عندنا حرية فى اننا نموت؟ ابدا بنموت غصب عننا.. بنعيش غصب عننا ومش بنختار حاجة ابدا.. كل حاجة مفروضة علينا.. اهالينا مفروضين علينا.. بيئتنا مفروضة علينا.. شكلنا مفروض علينا.. بقه لو كان عندى حرية كان شكلى طلع ملخبط بالشكل ده.. كوثر تضحك.. ويحيى يضحك     
------------------ 

  
شقة نبيلة وزكريا بعد أن تزوجا.. حجرة النوم.. نبيلة ترتدى قميص نوم حشمة جدا له اكمام طويلة.. تقف امام زكريا فى خجل.. زكريا جالس على طرف السرير..     نبيلةالعشا جاهز يا… تسكت لحظة.. زكريا ينظر اليها زكريايا ايه؟   نبيلةيا دكتور..   زكرياوالله عال! فيه واحدة تنادى جوزها وتقول له يا دكتور؟   نبيلةأصل.. تسكت وتطرق     زكريااصل ايه؟ لسه مكسوفة تقوليلى يا زكريا؟   نبيلةلا ابدا.. بس مش واخده عليك..   زكريامش واخده على؟ ده انا جوزك وانت مراتى؟   نبيلةايوه.. لكن..   زكريالكن ايه؟   نبيلةولا حاجة.. نبيلة تسير خارجة من الحجرة وهى تفكر فى شرود..     
-------------------- 

  
حجرة مكتب على صالح مدير الشركة يدخن فى قلق.. يفتح درج مكتبه ويخرج علبة صغيرة انيقة.. يدق جرس إلى جواره.. تدخل فتحية.. 
  على صالحتعالى يا فتحية.. فتحية تقترب منه.. على صالح ينهض ويقترب منها..     على صالحكل سنة وانت طيبة يا فتحية.. فتحية تنظر اليه فى دهشة     على صالحمش عرفة بقولك كل سنة وانت طيبة ليه؟   فتحيةلا يا على بك..   على صالحالنهارده ايه؟   فتحيةالنهاردة الخميس.. على صالح يضحك على صالحلا.. قصدى النهاردة كام فى شهر مارس..   فتحيةالنهاردة 12 مارس..   على صالحمين اتولد فى 12 مارس.. فتحية تتذكر فجأة فتحيةايو! انا..   على صالححد ينسى عيد ميلاده يا فتحية؟   فتحيةعمرى ما افتكرت الا وانا باكتب اوراق التعيين.. لكن حضرتك عرفته ازاى؟   على صالحمن الدوسيه بتاعك.. يقدم لها العلبة الصغيرة على صالحمن هنا ورايح انا اللى حافكرك كل سنة بعيد ميلادك يا فتحية.. فتحية تاخذ العلبة وتنظر اليها فى دهشة.. وتنظر إلى على صالح فى دهشة     فتحيةلكن.. لكن..   على صالحافتحيها.. شوفى فيها ايه.. تفتح العلبة.. يظهر داخلها بروش غالى.. فتحية تنظر اليه فى فرح شديد وذهول..     فتحيةده.. ده غالى قوى يا على بك.. على صالح يضع يده على كتفها فى حنان     على صالحما فيش حاجة غالية عليك يا فتحية.. ما تعرفيش انت غالية عندى اد ايه؟ يقبل يدها.. فتحية تظهر فى عينيها الدموع والدهشة والفرح..   --------------- 
  
جانب من حديقة فى كازينو.. توفيق زكى يجلس إلى مائدة صغيرة.. كوثر تجلس أمامه..   على المائدة بعض اطباق واكواب.. توفيق وكوثر يتناولان العشاء فى هدوء..     توفيقتعرفى يا كوثر انا حاسس انى اعرفك من سنين طويلة.. كوثر تنظر اليه وتبتسم.. توفيقانا عرفت ستات كثير.. لكن ما فيش واحدة قدرت تخلينى احس بيها زى ما انا حاسس بيكى دلوقت.. كوثر تستمع فى صمت.. توفيقانت فيكى حاجة غريبة يا كوثر.. حاجة تخلى الواحد يفكر فيكى ويحب يشوفك دايما.. توفيق ينظر اليها وهى صامتة.. توفيقمش بتتكلمى ليه يا كوثر؟   كوثرلانى باسمع..   توفيقلا.. انا عاوزك تتكلمى.. عاوز اسمعك..   كوثرمش عارفة يا توفيق..   توفيقمش عارفة ايه؟   كوثرمش عارفاك.. توفيق يضحك..     توفيقيعنى ايه مش عارفانى؟   كوثرقصدى انى ما قعدتش معاك وكلمتك غير مدة قصيرة قوى..   توفيقساعات الواحد يقعد مع واحد عشر سنين ولا يعرفوش.. وساعات يقعد معاه عشر دقائق ويعرفه.. الزمن مش مهم.. انا من اول دقيقة شفتك حسيت انى اعرفك.. كوثر..   كوثرنعم..   توفيقاول مرة تخرجى مع حد؟   كوثرلا.. لى زمايل وصحاب بنخرج سوا..   توفيقانا ما اقصدش الزمايل والصحاب.. اقصد.. فيه حد فى حياتك؟   كوثرلأ..   توفيقما كانش فيه حد؟   كوثروانا صغيرة.. وانا عندى اربعتاشر سنة كنت باحب ابن خالى.. وكان كل ما ييجى يزورنا افرح وقلبى يدق.. ولما سمعت انه اتجوز قعدت اعيط ثلاث ايام ورا بعض من غير اكل.. وبعدين الايام فاتت.. والسنين.. وشوفته هو ومراته وولاده وقعدت ابص له واستغرب ازاى الراجل ده خلانى فى يوم من الايام اعيط ثلاث ايام ورا بعض..   توفيقشوفتى فيه ايه ما عجبكيش؟؟   كوثرمش عارفة.. لقيته راجل عادى..   توفيقوكنت بتشوفيه ايه الاول؟   كوثرإله! توفيق يضحك.. كوثر تشاركه الضحك.. يتوقفان عن الضحك.. توفيق ينظر إلى كوثر فى غرام..   كلوز اب على يده وهى تحاول ان تمسك يد كوثر..   كوثر تبعد يدها عن يده..     توفيقليه مش عاوزة تدينى ايدك يا كوثر؟   كوثرمش عارفة.. يبدو على وجه توفيق الالم..     توفيقانت مش بتحبينى يا كوثر   كوثرلا ابدا يا توفيق انا حاسة ان فيه حاجة مش فاهماها..   توفيقايه هى؟   كوثرحاجة جوه عنيك مش مخليانى اصدق كلامك..   توفيقازاى يا كوثر؟ كوثر صامته..     توفيقمش بتثقى فى؟   كوثرمش عارفة..   توفيقكوثر.. انا با حبك.. يمسك يدها.. تحاول ان تشد يدها منه.. لكنه يمسك بها فى قوة.. وينظر فى عينيها..     توفيققولى انك بتحبينى.. كوثر تبتسم فى عينيه..   يقبل يدها فى حب..   ------------------ 

  
نبيلة جالسة فى صالة شقتها واضعة يدها على خدها تنظر عودة زوجها الدكتور زكريا من العيادة.. تغمض عينيها وتفتحها لتقاوم النوم.. يفتح الباب ويدخل زوجها يحمل حقيبتها الصغيرة.. نبيلة تنهض فى تثاقل..     زكرياحضرى لى العشا يا نبيلة عبال ما اغير هدومى.. كانت العيادة فوق بعضها الليلة.. يسير ويدخل حجرة النوم..   نبيلة تضع بعض الاطباق على المائدة..   يخرج زكريا بملابس النوم ويجلس ليأكل..   نبيلة تجلس امامه.. زكريا يأكل بسرعة يتكلم وهو يأكل..     زكرياحضرى لى الحمام يا نبيلة عبال ما آكل.. رجلى بينقحوا على من كتر الوقفة فى العيادة.. نبيلة تنهض وتدخل إلى حجرة النوم.. زكريا يواصل الأكل بسرعة ولهوجة..   ينادى على نبيلة.. زكريانبيلة تظهر نبيلة     زكرياهاتى لى ميه تحضر له كوب ماء وتضعه امامه على المائدة.. تنظر اليه وهو يأكل فى استياء..     
------------------- 
  

الصالة فى الشقة رقم 112 يفتح الباب الخارجى وتدخل فتحية تحمل حقيبة يدها الصغيرة.. تقفز فى فرح وسعادة تدخل إلى حجرتها ثم تخرج بدون الحقيبة وفى يدها علبة صغيرة بها هدية نفيسة.. تجلس على الكنبة تتامل الهدية فى سعادة   جرس التليفون يدق.. فتحية لا تقوم لترد.. تنادى على الدادة.. فتحيةدادة.. تعالى شوفى مين.. تجرى إلى الدادة وتقول لها محذرة فتحيةاسمعى اذا كان مصطفى شكرى قولى انى مش هنا..   الدادةحاضر.. الدادة ترد على التليفون الدادةالو.. مين حضرتك؟ لا والنبى.. الست فتحية لسه ما جتش.. حاضر.. مع السلامة.. كلوز اب على وجه مصطفى شكرى يعبر عن الحزن وفى يده السماعة..   الدادة تضع السماعة.. تنظر إلى فتحية فى دهشة..     الدادةانتم زعلتم والا ايه؟   فتحيةابدا يا دادة.. تسير الدادة لتدخل المطبخ..   فتحية تنادى عليها فتحيةدادة.. تعالى شوفى.. الدادة تقترب من فتحية.. الدادةاشوف ايه؟   فتحيةشوف ايه ده؟ الدادة تنظر فى العلبة الدادةصلاة النبى احسن.. ده بيبرق زى ما يكون الماز..   فتحيةما هو الماز.. الماز حقيقى..   الدادةوالنبى؟!   فتحيةتعرفى تمنه كام؟   الدادةكام؟   فتحيةعشرة آلاف جنيه.. يظهر على وجه الدادة الدهشة.. الدادةيا خبر! ولقيتيه فين ده يا ست فتحية؟ فتحية تضحك.. فتحيةلقيته؟! ده الشبكة بتاعتى..   الدادةالشبكة؟! الف نهار ابيض.. مبروك يا ست فتحية! الدادة تضع اصبعها فى فمها وتطلق زغرودة طويلة..       
------------------- 


  
توفيق زكى يضحك فى سرور.. ويقهقه..   يظهر انه جالس على كنبة كبيرة فى صالة شقته.. وكوثر تجلس إلى جواره..     توفيقتفتكرى يا كوثر راجل فى سنى وعازب ما يكونش له شقة لوحده؟!   كوثرطبعا لازم..   توفيقانا كمان احب اقعد لوحدى كثير.. اقرأ.. اكتب.. افكر.. ما فكرش.. المهم احس انى لوحدى وانى حر.. كوثر شاردة تفكر. توفيق يقترب منها     توفيقسرحت فى ايه يا كوثر؟   كوثرفى كلمة حر..   توفيقمالها؟   كوثرتفتكر الانسان لما بيحب بيحس انه حر؟   توفيقطبعا..   كوثرابدا..   توفيقازاى؟   كوثرالحب له قيود غريبة يا توفيق..   توفيقليه؟ انت حاسة باى قيود..   كوثرطبعا..   توفيقمثلا؟   كوثرانا النهاردة مثلا كنت عاوزة اكتب.. وقعدت على المكتب ومسكت القلم وبعدين انت كلمتنى فى التليفون وقولتلى عاوز اشوفك..   توفيقوانت.. مش كنت عاوزه تشوفينى   كوثرايوه.. لكن كنت عاوزه اخلص الكتابة الاول..   توفيقوليه ما كتبتيش؟   كوثرما قدرتش.. ما كانش عندى حرية اختيار لأنى حسيت انى عاوزه اشوفك رغم إرادتى.. توفيق يضحك فى مرح..   يتوقف عن الضحك.. ينظر إلى كوثر فى حب ويقترب منها اكثر   يمسك يدها فى حنان.. توفيقانت حلوة قوى يا كوثر.. يحاول تقبيلها.. كوثر تبتعد عنه     توفيقليه بتبعدى عنى يا كوثر؟ انت مش عارفة انى باحبك؟   كوثرايوه..   توفيقليه بتبعدى بقه يا كوثر؟   كوثرابدا.. لكن..   توفيقلكن ايه؟ كوثر صامتة تفكر..   توفيق يبتعد عنها قليلا.. 
يبدو عليه الغضب قليلا.. توفيقانا كنت فاكر انك متحررة.. لكن يظهر انك لسه عندك العقد اياها   كوثرعقد ايه؟   توفيقعقد البنت الشرقية.. كل حاجة عندها عيب وحرام.. وبعدين تقولوا ما عندناش حرية.. انتم اللى مش عاوزين تبقوا احرار.. انت دلوقت بنت مثقفة متحررة وبتحبى.. مافيش حاجة تمنعك من انك تمارسى شعورك غير العقد اللى جواكى.. يضحك قليلا.. ينظر إلى كوثر ثم يقترب منها مرة اخرى.. توفيقكوثر..   كوثرنعم يا توفيق..   توفيقانت بتحبينى والا لا؟   كوثرايوه باحبك يا توفيق.. انت عارف.. يقترب منها اكثر.. توفيقطيب ليه يا حبيبتى بتبعدى عنى؟ كوثر تبتعد عنه مرة اخرى فى حرج..     كوثراصلى بفكر. يبدو على توفيق الغضب قليلا.. توفيقبتفكرى فى ايه؟ كوثر مطرقة صامتة..   يبدو على توفيق الغضب.. توفيقانا عارف بتفكرى فى ايه.. بتفكرى فى انى مش ممكن اقرب منك الا بتصريح من المأذون.. مش كده؟   كوثرلا ابدا.. ما فكرتش فى كده يا توفيق.. توفيق يعود إلى الحنان والرقة.. ويقترب منها توفيقتفتكرى يا كوثر ناس زينا فاهمين ومتحررين وبيحبوا بعض يفضلوا بعيد عن بعض لغاية ما راجل غريب يكتب لهم تصريح على ورقة؟! يمسك يدها فى رقة وحب كوثر.. 
انت بتشكى فى؟!   كوثرابدا يا توفيق..   توفيقامال ايه؟ قولى انك بتحبينى   كوثرانا باحبك.. توفيق يقبل يدها فى حب ووله توفيققولى كمان..   كوثربحبك يا توفيق..   توفيقكمان.. يعانقها فى حب شديد.     
------------------- 
  


  
الصالة فى شقة نبيلة وزوجها.. نبيلة جالسة فى الصالة على الكنبة تنظر فى كتاب.. تضع الكتاب جانبا.. يبدو عليها الملل.. تسير فى الصالة لا تعرف ما تفعل..   تجلس على الكنبة مرة اخرى.. تنظر إلى الساعة.. ثم تنظر إلى التليفون.. تنهض وترفع السماعة وتطلب رقما     نبيلةالو.. يظهر زكريا فى حجرة الكشف بعيادته.. يجلس إلى جوار امرأة حسناء يغازلها ويحاول تقبيلها.. يمسك بالسماعة التى إلى جواره على المكتب..     زكرياالو.. اهلا نبيلة.. ايه؟ فيه حاجة؟ خضتينى يا شيخة! لا لسه بدرى العيادة على بعضها.. تظهر نبيلة وهى تمسك بالسماعة نبيلةارجوك يا زكريا ما تتأخرش.. انا زهقانه.. كل ليلة باقعد لوحدى لنص الليل.. انا مش بشوفك غير عشر دقايق وقت الغدا.. نعم؟ ايوه.. عاملالك حمام مشوى.. طيب.. انا مستنياك.. مع السلامة.. نبيلة تضع السماعة.. تفكر فى شرود والم..   تسير فى الصالة فى ملل.. تنظر إلى التليفون.. تطلب رقما     نبيلةالو.. تظهر دولت فى صالة بيتها وهى تمسك سماعة التليفون.. دولتاهلا نبيلة.. اهلا.. ازيك؟ تظهر نبيلة مرة اخرى.. نبيلةحاطق! عايشة بين اربع حيطان زى المساجين.. زكريا بالنهار فى المستشفى وبالليل فى العيادة.. اعمل ايه؟ 
هو انا استقلت بكيفى يا دولت ما هو اللى غصب على.. تظهر دولت تتحدث فى التليفون دولتالشغل كان حيسليكى.. كنت حتخرجى كل يوم وتشوفى الناس.. تظهر نبيلة.. كلوز اب على وجهها يدل على الاضطراب.. نبيلةالناس؟! دولت تضحك ضحكة طويلة لها معنى دولتايوه الناس.. اللى دايما يسألوا عليكى.. يظهر وجه نبيلة يبدو عليه الاهتمام والسرور مع القلق.. نبيلةوازيهم؟ تظهر الدموع فى عينيها.. نبيلةطيب يا دولت.. انا حاكلمك تانى.. مع السلامة.. نبيلة تضع السماعة.. تنظر إلى الأمام فى تفكير وشرود.   يفتح الباب الخارجى ويدخل زكريا ومعه حقيبة العيادة الصغيرة..     زكرياخلاص.. حاموت من الجوع.. يعنى منش شامم ريحة حمام مشوى..   نبيلةاصلى عملته من بدرى..   زكرياطيب ياللا حضرى العشا عبال ماغير هدومى.. يدخل إلى حجرة النوم..   نبيلة تضع اطباق الحمام على المائدة.. يخرج زكريا بملابس النوم.. يجلس إلى المائدة.. نبيلة تجلس امامه.. يأكل بسرعة ونهم..     نبيلةزكريا.. يأكل ولا يرد..     نبيلةزكريا.. يرد وهو يأكل زكريانعم..   نبيلةبقى لنا سنة متجوزين يا زكريا وعمرنا ما قعدنا مع بعض واتكلمنا..   زكريافين الملاحة يا نبيلة؟ انت دايما تنسى الملاحة.. نبيلة تنهض وتأتى بالملاحة زكريا يواصل الاكل.. نبيلة تجلس مرة أخرى     نبيلةانا عاوزة ارجع الشغل يا زكريا..   زكرياشغل ايه؟   نبيلةشغلى..   زكرياما انت بتشتغلى..   نبيلةباتشتغلى..   زكرياهو الجواز مش شغل؟!   نبيلةلا يا زكريا.. انت طول انهار والليل برة.. وانا عايشة فى فراغ..   زكريافراغ! ليه؟ وشغل البيت؟ والطبيخ؟!   نبيلةده ما اسموش شغل بالنسبة لواحدة زيى اتعلمت تعليم عالى..   زكرياامال اسمه ايه؟   نبيلةولا حاجة.. شغل البيت والطبيخ مش بياخد منى غير ساعة واحدة وباقعد طول النهار فاضية..   زكريافاضية؟! يا بختك! احمدى ربنا انك قاعدة مستريحة وواحد عمال يجرى ويشقى عشانك!   نبيلةانا مش عاوزة استريح.. ده موت مش راحة! الشغل بيخيلينى احس انى عايشة..   زكرياحضرى الحمام يا نبيلة عبال ما اخلص أكل..   نبيلةانت ما ردتش على كلامى.. فى شدة زكريااسمعى يا نبيلة انا طول النهار شقيان وعاوز ارجع البيت استريح.. فاهمانى! نبيلة تنهض لتحضر له الحمام     
  
------------------- 


  
شقة فتحية وعلى صالح بعد ان تزوجا.. شقة فاخرة جدا تدل على الثراء..   تظهر حجرة نوم انيقة جدا.. على صالح يرتدى بيجاما حريرية تكشف عن جسمه السمين المترهل وكرشه الكبير.. فتحية ترتدى قميص نوم حريرى فاخر.. مستلقية على السرير فى استرخاء..   على صالح يجلس إلى جوارها وينظر اليها فى حب ووله..     على صالحتفتكرى يا فتحية الحياة تستاهل ان الواحد يعيشها ليه؟   فتحيةليه؟   على صالحعشان اللحظات دى.. اللحظات اللى بيفرح فيها القلب.   فتحيةوالعقل؟   على صالحعقل ايه يا فتحية.. العقل ماوراهوش غير الحساب والشقا.. عمل لى ايه العقل؟ ضيع لى شبابى وعمرى..   فتحيةلسه فاضل فى عمرك كتير.. على صالح يبتسم فى سعادة ساذجة على صالحصحيح يا فتحية؟ لسه فاضل كتير؟   فتحيةقوى! على صالح يقبلها.. على صالحسعادتى متوقفة عليكى يا فتحية.. انت كل حاجة لى دلوقت.. يعانقها.. كلوزاب على وجه فتحية يعبر عن الامتعاض والاستياء..     
  
----------------- 


  
الصالة فى شقة مطلقة على صالح.. مطلقة على صالح تجلس حزينة مهمومة.. من حولها ثلاثة بنات اكبرهن نهاد فى السابعة عشر.. الصغرى لا تزال فى العاشرة تقريبا.. 
الأم تمسح دموعها فى صمت وتنظر إلى بناتها..     الأمياللا يا هدى انت ونادية ادخلوا اودتكم عشان تناموا.. الساعة بقت عشرة وزيادة ولازم تصحوا بدرى عشان المدرسة.. هدى ونادية تقومان فى تردد ووجوم ويدخلان إلى حجرتهما ..   تبقى نهاد مع الأم     الأموانت يا نهاد قومى نامى عشان تصحى لكليتك بدرى..   نهادلا يا ماما.. انا مش حنام الا لما تنامى..   الأمانا مش جايلى نوم يا بنتى.. الأم تبكى فى الم..   نهاد تواسيها فى حنان نهادارجوكى يا ماما بلاش تعيطى.. انت مش عاوزة حاجة من بابا..   الأمايو يا بنتى مش عاوزة حاجة.. لكن انتم.. ده ابوكم يا نهاد..   نهادواحنا مش عاوزين حاجة منه يا ماما مدام انت معانا الأم تفكر لحظة فى شرود وتكلم نفسها الأمبعد عشرة عشرين سنة تعمل كده يا على! بعد ما كونتك بفلوسى وخليتك بنى آدم تسيبنى وتروح تتجوز واحدة من ولادك؟! اخص عليك!… … اهون عليك.. ويهونوا عليك بناتك الصغارين؟! تبكى فى الم     نهاداحنا مش صغارين يا ماما.. انا سنى سبعتاشر سنة وبكره اتخرج من الجامعة واشتغل.. ارجوكى يا ماما.. ما تزعليش نفسك.. عشان خاطرى الأم تمسح دموعها الأمحاضر يابنتى.. نهاد تمسح دموع امها نهادايوه كده.. نهاد تبتسم.. الأم تحاول الابتسام الأمربنا يخليكى يا نهاد الام! تعانق ابنتها فى حب وحنان نهاديا حبيبتى يا ماما.. --------------- 


  
الصالة فى الشقة رقم 112   كوثر تجلس إلى المائدة تأكل وحدها الدادة تقف بجوارها تتحدث معها     الدادةوالنبى انا حاملة همك يا ست كوثر..   كوثرليه؟   الدادةالمصاريف كترت عليكى لوحدك بعد الست فتحية والست نبيلة ما اتجوزوا.   كوثرما دام الفلوس مكفية خلاص..   الدادةايوه.. لكن مش الاحسن لما زميلة والا اثنين يشيلوا عنك شوية..   كوثركل زمايلى الستات اتجوزوا.. والباقى رجالة..   الدادةعقبالك يارب لما تتجوزى زيهم يا ست كوثر..!   كوثرلا يا دادة.. انا مش حتجوز..   الدادةليه؟ كفى الله الشر!   كوثريعنى ايه راجل يمضى على ورقة بانه يدفع كذا عشان حيتجوزنى ويدفع كذا لما يعوز يسيبنى.. هو انا ايه؟ بقرة بيشتريها؟ والا شقة بيأجرها؟!   الدادةلا يا ست كوثر اسم الله عليكى ده انت ست الكل.. لكن الست حتتجوز الراجل ازاى؟ مش لازم تمسك عليه ورقة؟   كوثروكلمة الشرف مش اهم من الورقة؟   الدادة هو فيه راجل عنده كلمة دلوقت يا ست كوثر؟ دول كلهم غدارين؟ تنهض من المائدة وقد انتهت من الطعام تسير إلى باب حجرتها وتقف عند الباب كوثرطيب ازاى اتجوز راجل بافترض فيه بانه غدار؟!   الدادةوماله؟ ما دام معاكى الورقة حقوقك كلها يدفعها على داير مليم! كوثر تضحك بشدة     الدادةبتضحكى على كلامى يا ستكوثر؟ جرس التليفون يدق كوثر ترفع السماعة   الدادة ترفع الاكل كوثرالو.. اهلا توفيق.. ازيك؟ الحمد لله.. طيب.. والا اقولك ماتيجى انت.. لا مفيش حد.. طيب يا توفيق.. مستنياك.. مع السلامة.. تضع السماعة.. تبتسم فى سعادة   ------------------ 
  
الصالة فى شقة نبيلة.. نبيلة جالسة تفكر.. تنظر إلى الساعة.. تنظر إلى التليفون.. تقترب من التليفون..   كلوزاب على اصابعها تدير رقما فى تردد لا تكمل الرقم وتقفل السكة فى خوف..   تعود مرة ثانية اصابعها وتطلب الرقم كاملا..   --------   يظهر تليفون فى حجرة نوم صغيرة فى شقة متوسطة.. جرس التليفون يدق.. ترتفع يد وتمسك بالسماعة..   تصعد الكاميرا إلى وجه ممدوح طلبه وهو يرد على التليفون..     ممدوحالو.. يظهر وجه نبيلة وهى مضطربة جدا تكلم ممدوح نبيلةممدوح..   ممدوحايوه.. مين؟   نبيلةانا.. نبيلة.. كلوز اب على وجه ممدوح يعبر عن الدهشة والفرح ممدوحنبيلة؟! مش معقول! انت فين؟ بتتكلمى منين؟   نبيلةمن البيت..   ممدوحبيت مين؟   نبيلة…………   ممدوحبيت جوزك؟   نبيلةممدوح انا عاوزة اشوفك.. عاوزة اكلمك.. ضرورى..   ممدوحانا تحت امرك يا نبيلة.. انت عارفة شعورى لك زى ما هو.. بس اشوفك ازاى؟ وفين..؟ عندك؟ وجوزك؟ مسافر؟!.. كده؟ طيب يا نبيلة.. انا جاى.. مسافة السكة.. بس قوليلى.. العنوان ايه؟.. طيب حالا حاكون عندك يا حبيبتى.. يمسك ورقة وقلم ويكتب العنوان يضع السماعة فى حماس وفرح.. نبيلة تضع السماعة فى حماس وفرح..     
------------------- 


  
حجرة النوم الفاخرة فى شقة فتحية وعلى صالح..   فتحية ترتدى فستانا انيقا وضعت فى صدره بروش من الماس يبرق.. تقف امام المرأة تنظر إلى نفسها.. على صالح يرتدى البيجاما الحريرية جالس على طرف السرير     فتحيةوبعدين يا على معاك؟ انت مش حتقوم تلبس..؟   علىما بلاش سينما الليلة يا فتحية.. هو كل ليلة خروج؟ ما فيش ليلة نقعد كده فى البيت وندردش سوا زى العرسان.. ينهض ويقترب منها محاولا ان يقبلها العرسان اللى بيحبوا بعض.. فتحية تبعده عنها فى ضيق فتحيةاوف! وبعدين! حتخسر لى تسريحة شعرى! تنظر اليه فى غضب انت مش حتلبس؟ والله اذا ما لبستش فى خمس دقائق لاروح السينما لوحدى.. انت عارف مش باحب ادخل بعد ما الفيلم يبتدى! على يلاطفها فى ود وحنان علىطيب يا حبيبتى.. ما تزعليش.. انا فى خمس دقائق حاكون لابس.. يخلع جاكتة البيجاما بسرعة.. فتحية تنظر اليه فى استياء..     
------------------ 
  


  
نبيلة تجلس مع ممدوح على الكنبة فى الصالة فى شقتها..   ممدوح مطرق إلى الارض فى صمت.. ينظر إلى نبيلة     ممدوحانت اللى عملت كل ده يا نبيلة   نبيلةمش انا يا ممدوح   ممدوحلا انت.. كان ممكن تقولى لابوكى لا.. نبيلة تبكى فى الم.. نبيلةماقدرتش يا ممدوح.. طول عمرى كنت باخاف منه ممدوح ينظر اليها فى حب وحنان     ممدوحنبيلة.. ارجوكى.. دموعك دى غالية على.. انت عارفة اد ايه هى غالية.. نبيلة تنفجر فى البكاء.. نبيلةسامحنى يا ممدوح.. سامحنى؟ ممدوح يربت عليها فى حنان ممدوحنبيلة يقترب منها ويواسيها فى رقة ممدوحنبيلة يرفع وجهها بيده وينظر فى عينيها ممدوحنبيلة.. انا باحبك.. نبيلة تضع رأسها على صدره وتبكى يضمها اليه فى حنان وحب..     
------------------ 
  


  
حجرة مكتب فتحية فى الشركة..   مكتب فتحية كما هو.. ولكن كرسيها خال..   مصطفى شكرى يجلس إلى مكتبه يكتب على الآلة الكاتبة   يتوقف عن الكتابة لحظة وينظر إلى مكتب فتحية وكرسيها الخالى..   يبدو عليه الحزن الشديد..   يواصل الكتابة مرة اخرى.. ثم يتوقف.. يتأمل الكرسى الخالى ويتصور فتحية جالسة عليه..   تظهر فتحية جالسة على الكرسى تكتب وتنظر اليه وتبتسم..   مصطفى يبتسم لها فى سعادة.. 
تختفى فتحية ويصبح الكرسى خاليا.. 
يبدو على مصطفى الالم والحزن.. 
يواصل الكتابة فى صمت والم..     
--------------------- 
  


  
زكريا يجلس إلى جوار امرأة حسناء فى حجرة صغيرة فى فندق..   زكريا بملابس النوم.. والمرأة ترتدى قميص نوم انيق.. المرأة تضحك وتقول يا خبر؟ بقه انت قلت لمراتك انك مسافر؟   زكرياحاعمل ايه يا زيزى.. كان لازم ازوغ منها كام يوم..   المرأةمسكينة.. لكن هى تعمل ايه وانت غايب؟   زكرياولا حاجة.. تقعد فى البيت وتستنى لما ارجع..   المرأةدى تبقى على نياتها قوى..   زكرياازاى؟   المرأةالست اللى على نياتها هى اللى تقعد وتستنى..   زكرياوالست اللى مش على نياتها؟   المرأةما تستناش.. تفرفش نفسها..   زكرياوانت على نياتك؟ تضحك فى ميوعة المرأةلا بعد الشر.. انا مش على نياتى.. 
ومراتك على نياتها؟ يضحكان ويتعانقان زكرياقوى.. على نياتها قوى!   المرأةقصدك غبية قوى!..   
------------------ 
  

الصالة الفاخرة فى شقة فتحية وعلى صالح.. فتحية تجلس وحدها فى الصالة ..ترتدى قميص نوم حريرى فاخر ..تسير فى تعاسة وملل.. فى الصالة.. 
تذهب إلى البيانو وتجلس إليه وتعزف عليه بأصابعها.. 
كلوز أب على أصابعها وهى تعزف البيانو. 
يختفى البيانو ويظهر مكانه الآلة الكاتبة ..وأصابع فتحية تعزف على الآلة الكاتبة وتكتب. تظهر فتحية جالسة فى مكتبها القديم تكتب على الآلة الكاتبة .. أمامها يجلس مصطفى شكرى إلى مكتبه ..فتحية تنظر إليه وتبتسم.. 
مصطفى ينظر إليها ويبتسم ..مصطفى يضحك و فتحية تشاركه الضحك 
يعود البيانو ..وتعود أصابع فتحية تعزف عليه ولكن لا يزال صدى ضحكة فتحية يرن فى أذنيها. 
فتحية تتوقف عن العزف.. تضع رأٍسها على مفاتيح البيانو وتبكى فى ألم وحزن.. 
جرس الباب يدق .. تنهض فتحية بعد أن مسحت دموعها وتفتح الباب 
يدخل على صالح..     على صالحغمضى عنيكى..   فتحيةليه؟   على صالحبس غمضى فتحية تغمض عينيها..على صالح يخرج من جيبه أسورة ثمينة يلبسها لها فى معصمها.     على صالحفتحى يا روحى   على صالحعجبتك؟ فتحية يبدو عليها الفتور فتحيةمرسى قوى يا على ..   على صالحإيه مالك يا فتحية؟ إنت تعبانة؟   فتحيةأبدا يا على ..بس أنا بقيت أزهق من قعدة البيت.. يشعل سيجارة.. على صالحتزهقى ازاى يا حبيبتى؟   فتحيةأصلى أنا مش واخدة على الحياة الساكتة دى..أنا واخدة على الشغل والدوشة.. 
تعرف يا على أن صوت ماكينة الكتابة وحشنى قوى..   على صالحأجيب لك آلة كاتبة هنا يا حبيبتى تتسلى عليها..أجيب لك كل حاجة إنت عاوزاها ..أجيب النجوم الى فى السما.. يقترب منها..يحاول تقبيلها وعناقها..تتخلص منه فى ضيق..     فتحيةريحة الدخان بتخنقنى.. على صالح يطفىء السيجارة فى انكسار وضعف.. على صالحبلاش الدخان يا حبيبتى..بلاش الدخان.. 
   
  
الصالة فى منزل نبيلة.. 
نبيلة جالسة تتكلم فى التليفون مع ممدوح     نبيلةليه بس كده يا حبيبى؟ لا لا.. أخص عليك.. يفتح الباب ويدخل زوجها زكريا..نبيلة تستمر فى الحديث كأنها تكلم دولت صديقتها..     نبيلةإخص عليكى يا دولت..أيه أشوفك الساعة ستة عند الخياطة؟ مش عارفة حاكون فاضية والا لأ..طيب ححاول.. أوروفوار يا حبيبتى.. تضع السماعة وتذهب إلى زكريا ترحب به فى اهتمام مصطنع..     نبيلةأهلا زيكة..   زكرياكنت بتكلمى مين؟   نبيلةدى دولت..جعان؟ أحضر لك العشا؟ أما أنا عاملالك شوية بوفتيك يستاهلوا بقك.. يدخل إلى حجرته زكرياطيب ياللا حضرى على ما أغير هدومى..   نبيلةحاضر يا حبيبى.. نبيلة تجرى لتحضر المائدة..تضع الاطباق على المائدة.. زكريا يخرج بملابس النوم..يجلس إلى المائدة ليأكل.. نبيلة تجلس إلى جواره     نبيلةإنت جاى من العيادة يا زيكة.   زكرياأيوه..كانت على بعضها..ماخلصتش الزباين غير دلوقت..   نبيلةربنا يكون فى عونك يا حبيبى.. 
لكن أنا طلبتك من شوية فى العيادة مالقتكش.. زكريا يبدو عليه الارتباك قليلا..ويتلعثم..     زكرياإزاى ده؟ أنا كنت فى العيادة.. آه ..لا أفتكرت.. أصلى نزلت أشوف حالة فى البيت..مسكين راجل عنده ذبحة صدرية وجلطة.. وحلته خطرة..يمكن يموت الصبح..   نبيلةيا عينى..مسكين..ده أنت بتتعب قوى يا زكريا..   زكرياحاعمل ايه يا نبيلة.. الدكتور لازم يوهب نفسه للعيانين..   نبيلةطبعا طبعا..كله بثوابه..   زكريابس أنا بسيبك لوحدك كثير يا نبيلة..وده بيضايقك..   نبيلةأبدا أبدا..أنا خلاص اخدت على كده..   زكرياومش عاوزة ترجعى الشغل؟   نبيلةالشغل؟ آه..هوده معقول يا زيكة..الشغل للرجالة بس..   زكرياوحدة وحدة.. إنت غيرت رأيك وإلا إيه؟ مش كنت عاوزة ترجعى الشغل؟   نبيلةمين؟ أنا؟ ده كان زمان أيام ما كنت لسه صغيرة وعبيطة..فيه أحلى من أن الست تقعد فى البيت وتتستت وجوزها يشتغل عشانها.. نبيلة تضحك فى مرح وسخرية..   زكريا يداعبها فى سرور زكرياأيوه كده..تفكيرك اتعدل..وبقيتى زوجة بصحيح.. نبيلة تبتسم فى مكر..     
  

  
مكتب على صالح فى الشركة..   منكب على أوراقه..يدخل الساعى     الساعىالست الهانم يا سعادة البيه..   على صالحمين؟ تدخل فتحية من الباب .. فى دهشةفتحية؟ أهلا..أتفضلى..أيه؟ فيه حاجة؟   فتحيةأبدا ولا حاجة..أنا كنت فى البلد باشترى شوية حاجات قلت أمر عليك..وأبص على مكتبى القديم.. فتحية تتطلع حولها وتنظر إلى باب حجرتها فى فضول شديد..     على صالحبس كده؟ تعالى يا ستى بصى على مكتبك القديم.. دايما الانسان ما ينساش أبدا المكان اللى شاف فيه يسير معها إلى باب حجرة مكتبها.. ايام حلوة..مش كده يا فتحية؟ فتحية شاردة تفكر.. فتحيةأيوه..صحيح..مش ممكن ينسى.. يدخلان إلى حجرة مكتب فتحية القديم يظهر مصطفى شكرى جالسا إلى مكتبه يكتب..   مصطفى يقف فى ذهول حين يرى فتحية أمامه.. موسيقى..   فتحية تنظر إليه ثم تنظر إلى مكتبها وكرسيها الخالى.. تظهر الدموع فى عينيها..     على صالحأنا سايب كرسيكى فاضى زى ما انت شايفة..مش راضى اقعد فيه حد ابدا.. على صالح ينظر إلى مصطفى شكرى..     على صالحيا ترى فاكرة الاستاذ مصطفى والا لأ؟ فتحية تنظر إلى مصطفى وتمد له يدها فى ذهول     فتحيةطبعا فاكراه.. مصطفى يصافحها..يخرج من الحجرة مسرعا..     مصطفىعن اذنكم.. فتحية تنظر إليه فى دهشة.. 
كلوز أب على وجهها وفى عينيها الدموع..   


  
الصالة فى شقة توفيق زكى..توفيق مستلقى على الكنبة يتحدث فى التليفون ويضحك ويقهقه..     توفيقلا يا شيخة..انت اصلك دلوعة قوى..انا؟ أنا اموت فى الست الدلوعة..هاها.. يضحك فى مرح ولا مبالاه 
يدق جرس الباب..     توفيقلحظة واحدة يا حبيبتى لما أشوف مين على الباب.. يترك سماعة التليفون..ويفتح الباب..تظهر كوثر أمامه..يبدو عليه الاضطراب والمفاجأة..     توفيقأهلا كوثر..اهلا..تعالى.. كوثر تدخل ..وتجلس..   توفيق يمسك سماعة التليفون ويتحدث     توفيقألو..ايوه..طيب أنا حاتكلم بعدين..ايوه..لا ابدا..بس جالى ضيوف.. 
مع السلامة.. يضع السماعة.. 
يجلس إلى جوار كوثر..     توفيقأهلا كوثر..إيه المفاجأة دى؟   كوثرحاولت أتصل بيك فى التليفون ما عرفتش..كان مشغول على طول   توفيقإيه؟ مالك يا كوثر؟ أنت متغيرة   كوثرتعبانة شوية..   توفيقلا يا شيخة..مش باين إنك تعبانة..فرفشى كده واضحكى..انت عارفة يا حبيبتى إنى مش باحب اشوفك مكشرة.. كوثر شاردة فى وجوم..     توفيقلا..لازم فيه حاجة..إيه يا كوثر الحكاية؟ كوثر صامته شاردة..     توفيقمش عاوزة تقوليلى؟ حد يخبى حاجة عن الشخص اللى بيحبه؟ اتكلمى يا كوثر..حصل حاجة فى الجورنال..   كوثرلا..   توفيقفى البيت؟   كوثرلا..   توفيقفى الشارع؟   كوثرلا..   توفيقأمال فين؟ قولى يا كوثر إيه الحكاية؟.. يقترب منها فى حنان وحب..     توفيقإنت مش خلاص بتثقى فى ومافيش حاجة بتخبيها عنى؟   كوثرأيوه..   توفيقطيب قوليلى..إيه اللى حصل؟   كوثرأنا.. تسكت مترددة..     توفيقإنت أيه؟   كوثرأنا.. موسيقى.. أنا حامل يا توفيق... كلوز أب على وجه توفيق يعبر عن الارتباك والمفاجأة..ثم يتظاهر بالهدوء..يجلس فى صمت ويفكر..كوثر تنظر إليه وتتأمله..يرفع رأسه وينظر إليها..     توفيقوناوية تعملى ايه؟   كوثرإنت رأيك أيه؟ يفكر لحظة فى صمت     توفيقأنا رأيى إنك تتخلصى منه كوثر تنظر إليه فى أسى وألم..   تنهض واقفة..توفيق يقف..     توفيقإيه وقفت ليه؟   كوثرأبدا..حاروح..   توفيقإنت زعلت يا كوثر..؟   كوثرلا أبدا..   توفيقأنا فى الحقيقة مش شايف حل غير كده..انت شايفة حل تانى؟ يمسك يدها     توفيقفيه حل تانى يا كوثر؟   كوثرأيوه...   توفيقايه هو؟   كوثرنتجوز.. يبدو على توفيق الارتباك     توفيقبس.. بس انت عارفة رأيى فى حكاية الجواز.. انا.. انا ما قلتش لك ان احنا حنتجوز..   كوثرايوه.. لكن قلت لى اكثر من كده.. قلت لى ان احنا مدام بنحب بعض يبقى ما فيش داعى نستنى لما المأذون يدينا تصريح بان احنا نكون لبعض..   توفيقايوه قلت كده..   كوثريعنى الحب اكبر من الجواز..؟   توفيقطبعا.. كوثر تبتسم فى سخرية كوثرنبقى احنا متجوزين وأكتر.. توفيق يصمت فى تفكير..   كوثر تتجه نحو الباب..   تقف وتواجه توفيق فى جرأة كوثرقبل ما امشى عاوزة اقولك انك كداب..   توفيقكوثر.. انا ما كدبتش عليكى.. 
انا ما جبتش سيرة الجواز.. 
وانا ما ارغمتكيش على حاجة.. 
انت جبيتى بحريتك.. 
واتصرفت بارادتك..   كوثرايوه.. لكن كنت فاهمة انك بتحبنى.. وان الحب هو كل حاجة.. وان احنا بقينا لبعض.. تقدر تقولى ساعة ما قولتلى انك بتحبنى وعرضت على انى اجيلك هنا ما كنتش عارف ان الحب ده لازم حيكون له نتيجة.. لازم حيكون فيه طفل؟ ما فكرتش فى كده؟.   توفيقلا.. ما فكرتش.   كوثرليه؟   توفيقمش عارف..   كوثرلانك مش عاوز تتحمل اى مسئولية فى الحب.. عاوز تمارس الحب بس..   توفيقجايز..   كوثرتبقى كداب.. لان اللى بيحب حقيقى بيحب يتحمل مسئولية الحب. توفيق ينظر اليها فى صمت     كوثرانا كنت باجى هنا لانى كنت حاسة انى باحبك وانى مراتك.. واكتر من مراتك كمان.. لكن انا اكتشفت ان ورقة الجواز عندك اهم من الحب.. لو كان فيه ورقة بينا دلوقت كان موقفك اتغير.. انا فهمت ليه المجتمع عمل عقود الجواز.. عشان الرجالة اللى زيك.. الرجالة اللى ما لهم كلمة.. كل كتاباتك كدب.. وكل كتبك كدب.. وكل مقالاتك كدب.. لو طلبت منى الجواز دلوقت انا حارفض.. لانك انسان مزيف.. تستدير وتفتح الباب وتخرج..   توفيق يجلس ويضع رأسه بين يديه ويفكر.. 
يهز كتفيه بلا مبالاة وينهض..     
  
------------------ 


  
الصالة فى الشقة رقم 112 
الصالة خالية..   جرس التليفون يدق.. الدادة تخرج من المطبخ وترفع السماعة..     الدادةالو.. مين حضرتك؟ اهلا وسهلا.. ازيك يا استاذ رشاد.. الست كوثر موجودة ايوه.. بس هى فى السرير.. لا ابدا هى بخير والحمد لله. بس كانت تعبانه شوية اليومين اللى فاتوا.. لا ابدا يا بيه.. هى كويسة قوى.. بس نايمة.. لحظة واحدة اصحيها.. يظهر وجه الاستاذ رشاد والد كوثر ممسكا بسماعة التليفون يتحدث استاذ رشادلا.. خليها مسترحية.. بلاش تصحيها.. انا نازل مصر بكره وحافوت عليها ان شاء الله.. ايوه.. متشكر.. سلمى عليها كتير.. 
مع السلامة.. يضع السماعة.. يبدو على وجهه التفكير والقلق..     
  
------------------- 


  
صوت طفل يبكى وهو يولد   كلوز اب على ذراعين تحملان طفلا مولودا.. يبكى..   /تظهر دولت حاملة الطفل تداعبه.. وتظهر نبيلة راقدة فى السرير بعد الوضع..     دولتبس.. بس.. يا حبيبى.. 
بس.. بس يا دوحة بس..   نبيلةهاتى عنك شوية يا دولت.. دولت تناولها الطفل دولتبسم الله الرحمن الرحيم.. 
اسم الله عليه.. دولت تتأمل عينى الطفل..   كلوز اب على وجه الطفل..     دولت
فى همستعرفى يا نبيلة عينيه كلها عينين ممدوح   نبيلة
فى همسانا لاحظت كده.. بس اسكتى.. زكريا جاى.. يدخل زكريا.. تبدو عليه السعادة زكرياازيك يا نبيلة النهاردة؟   نيبلةالحمد لله. احسن كتير.. ينظر إلى الطفل زكرياوازى ممدوح؟ تناوله الطفل.. دولتكويس خالص.. اسم الله عليه.. خد شيله شوية.. شيل ابنك يا دكتور زكريا.. بسم الله الرحمن الرحيم.. تعرفى يا نبيلة الواد طالع كله ابوه.. الخالق الناطق.. زكريا يحمل الطفل ويتأمله فى سعادة زكرياطبعا.. امال عاوزاه يطلع لامه؟ لازم يطلع لابوه.. يقبل الطفل وينظر فى عينيه زكرياتعرفى يا نبيلة صحيح الواد طالع شبهى خالص.. نبيلة تضحك نبيلةطبعا.. عشان كده طالع حلو.. زكريا يضحك وكذلك دولت تضحك.. الطفل يبكى بكاء شديدا.. صوت البكاء يختلط بصوت الضحك..     
------------------- 


  
حجرة نوم كوثر فى الشقة رقم 112.. كوثر راقدة فى السرير   والدها يجلس على طرف السرير إلى جوراها..     الأبعمرك ما خبيتى عنى حاجة يا كوثر.. عودتك دايما على انك تفتحى قلبك لى.. قوليلى يا كوثر الحقيقة.. يبدو على كوثر الالم الشديد.. كوثرعمرى ما كدبت عليك يا بابا.. لكن.. المرة دى مش حاقدر اقول كل حاجة.. الأب ينظر فى عينيى كوثر..   كلوزاب على وجه كوثر..   الأب يطرق لحظة مفكرا ثم يرفع راسه وينظر إلى كوثر..     الأبكنت بتحبيه؟   كوثرايوه..   الأبوهو..   كوثركان كداب.. الأب يفكر لحظة..     الأباسمعى يا كوثر.. زى ما كنت بقولك دايما ما تندميش على حاجة فاتت.. ومدام كنت صادقة مع نفسك تبقى ما خسرتيش حاجة.. اللى بيكسب فى الحياة يا بنتى هو اللى بيعيش لحظاتها بصدق.. واللى بيكدب على نفسه أو على غيره هو اللى بيخسر.. كوثر تنفجر فى البكاء وتضع رأسها فى حجر ابيها وتبكى.. الأب يربت عليها فى حنان..   كلوزاب على وجه الأب عينيه مليئة بالدموع..     كوثرانا غلطت يا بابا.. ارجوك سامحنى..   الأبما فيش حد ما بيغلطش يا بنتى.. المهم انك تستفيدى من الغلط..   كوثرالغلطة كانت كبيرة يا بابا..   الأبالتجارب القاسية يا كوثر هى اللى بتعمل الانسان.. كانها بوتقة.. بينصهر فيها.. ويخرج منها اصفى وانقى من الاول.. اسمعى يا كوثر مهما كانت الغلطة مدام كتشفتيها وصلحتيها تبقى انتهت.. ولازم تكبرى عليها.. كوثر تجفف دموعها.. تنظر إلى ابيها فى حب وثقة.. تمسك يده وتقبلها..     كوثركلامك يا بابا بيطمنى.. بيقوينى.. بيخلينى اكبر على اى حاجة تقف فى طريق حياتى.. بابا.. انا خلاص مش حاعيط.. انا حاسة دلوقت انى بقيت اقوى من الاول.. واكبر من الاول.. انا اللى كسبت التجربة لانى كنت حقيقية مع نفسى.. وهو اللى خسر لانه كان مزيف.. جايز انا تعبت شوية صحيح.. لكن هو حيتعب على طول.. والتعب النفسى اقسى من اى تعب يصيب الجسم.. كوثر تنهض من السرير وتقترب من ابيها ممسكة بيده..     كوثربابا.. 
بابا.. انت ولدتنى مرة تانية النهاردة.. انا باحبك يا بابا.. تعانق اباها فى حب شديد..   كلوز اب على وجهها يعبر عن الفرح والحماس والعودة إلى الحياة والامل..     
  
---------------------- 


  
مصطفى شكرى يجلس على كرسى مطرق إلى الارض فى تفكير عميق.. يظهر ان فتحية تجلس هى الاخرى على كرسى بعيد عنه قليلا..   مصطفى ينهض وقد بدا عليه الغضب مصطفىانا ملييش رأى فى الموضوع ده.. انت حرة.. اعملى اللى انت عاوزاه.. انت ما اخدتيش رأيى لما عزمتى تتجوزى على صالح.. ليه جاية تاخدى رأيى لما عزت تسيبيه؟   فتحيةانا باحبك يا مصطفى.. وعشان كده مش قادرة اعيش مع على صالح.. مصطفى يضحك فى سخرية... مصطفىبتحبينى؟ ولما بتحبينى رحت اتجوزت على صالح ليه؟ ليه؟ يثور ثورة عنيفة ويلوح بيديه فى غضب شديد دستى على عشان الفلوس...   حطمت قلبى عشان راجل عجوز..وبعد ما شبعت من الفلوس جاية عاوزة تشبعى من الحب..أنت انانية.. حطمتينى..وحطمت على صالح..وحطمت مراته..وحطمت بناته..كل ده عشان جشعك وطمعك.. أنت كدابة ..مش عاوز اشوفك..انا باكرهك..باكرهك.. يجلس على الكرسى محطم الاعصاب يمسك رأسه بين يديه ويبكى كالاطفال.. 
فتحية تنظر إليه فى ألم.. الدموع فى عينيها..تمسك حقيبة يدها وتتركه وتخرج وهى حزينة شاردة..     
  
------------------- 


  
الصالة فى شقة مطلقة على صالح.. 
مطلقة على صالح تضع الطعام على المائدة..بناتها الثلاثة يجلسن إلى المائدة يأكلن.. 
الام تجلس معهم تنظر إليهم فى رعاية وحنان وهن يأكلن..     نهادالله..تسلم ايديكى يا ماما..   الامبالهنا والشفا يا بنتى..   هدىربنا يخليكى لنا يا ماما..   الأمويخليكوا لى يا رب..   ناديةتعرفى يا ماما أنا أول ما أتخرج من المدرسة وأقبض أول ماهية حاعمل أيه؟   الأمأيه يا نادية؟   ناديةحاشترى لك بالطو فورير شيك قوى.. الام تضحك فى سعادة الأمكتر خيرك يا بنتى..ربنا يسعدكم يا رب.. يدق جرس الباب..الأم تفتح الباب تظهر فتحية واقفة.. 
موسيقى.. 
الأم تنظر إليها فى دهشة..     الأمأهلا..أهلا وسهلا..أتفضلى البنات الثلاثة ينظرن إليها فى دهشة..فتحية تدخل وتجلس على الكنبة فى الصالة.. 
تنظر إلى البنات الجالسات إلى المائدة ويبدو عليها الالم والندم.. 
تظهر الدموع فى عينيها..     الأمخدى اخواتك يا نهاد جوه.. البنات يدخلن إلى حجرتهن نهادحاضر يا ماما..   الأمأهلا وسهلا..شرفت يا هانم.. فتحية تنفجر فى البكاء     فتحيةأرجوكى سامحينى..انا غلطت وعاوزة أصلح غلطتى.. الام تنظر إليها فى صمت..     فتحيةأنا كنت عامية..كنت جاهلة..ارجوكى سامحينى.. فتحية تبكى..الام ترفع يدها فى تردد وتربت عليها فى رقة..     الأمالمسامح ربنا.. تنظر إليها فى تساؤل لكن أيه اللى حصل؟   فتحيةأنا حسيت بغلطتى و....... وسيبته ..سيبته عشانكم..  كان دايما فاكركم ..وبيحبكم ..عمره ما نسيكم يوم واحد.. الام تتنهد فى أسى.. الأمواحنا كمان عمرنا ما نسيناه يوم واحد..دى عشرة عشرين سنة يا بنتى.. تنظر إليها فى تساؤل وقلق وهو فين   فتحيةفى البيت.. 
أرجوكى ترجعى له تانى..هو محتاج لك ومحتاج للبنات.   الأموهو بخير...   فتحيةأيوه..لكن تعبان شوية.. يبدو على الام القلق والخوف الأمتعبان؟ ازاى؟   فتحيةهو كويس..بس عاوز يشوفكم.. الام تفكر وهى مطرقة.. فتحيةكان دايما تعبان لأنه بعيد عنكم.. فتحية تنهض.. عن اذنك..   الأمكتر خيرك يا بنتى.. 
مع السلامة..   فتحيةالله يسلمك.. فتحية تخرج..   الام تنادى على نهاد الأمنهاد نهاد تظهر نهادنعم يا ماما..   الأماجرى يا حبيبتى روحى لباباكى فى البيت شوفيه عاوز حاجة ليكون عيان والا حاجة..   نهادهو سابها يا ماما..   الأمهى اللى سابته يا بنتى.. 
اجرى يا نهاد طمنينا عليه.. 
ده ابوكم برضه.. نهاد تخرج.. نهادحاضر يا ماما.. كلوز اب على وجه الأم يعبر عن التفكير والامل..     
--------------------- 
  
 

فتحية تقف وهى تمسك بحقيبة ملابس كبيرة امام الباب الخارجى للشقة رقم 112.. تتطلع الى الباب.. والى الرقم 112 فى الم وشرود..   تضع يديها على الجرس وتضغط عليه…   
--------------------
حجرة نوم كوثر…   كوثر جالسة الى مكتبها تكتب.. يسمع صوت الدادة من الخارج ترحب بقدوم فتحية.. الدادةاهلا ست فتحية.. اهلا وسهلا.. اتفضلى.. ايوه.. الست كوثر موجودة… كوثر تنهض لترحب بفتحية..   فتحية تدخل الى حجرة كوثر..     كوثراهلا فتحية... اهلا اهلا.. كلوز اب على وجه فتحية يعبر عن الحزن.. فى عينيها دموع..كوثر تقترب منها وتمسك يدها..     كوثراقعدى يا فتحية.. مالك؟ انت تعبانه؟ فتحية تلقى راسها على كتف كوثر وتجهش بالبكاء… 
كوثر تواسيها وتربت عليها فى حنان شديد     كوثرتعالى يا فتحية استريحى.. تعالى.. تأخذها وتجلسها على سريرها.. وتأخذ منها حقيبتها.. ثم تجلس الى جوارها     كوثرمالك يا فتحيه؟   فتحيةخسرت كل حاجة يا كوثر.. خسرت مصطفى.. وخسرت على.. وخسرت شغلى.. مابقاش لى حد يا كوثر.. تبكى…..     كوثرليه يا فتحية؟ وانا رحت فين؟ انت زى اختى يا فتحية واكتر… والبيت ده بيتك.. وكل حاجة تتصلح…   فتحيةحاعيش ازاى يا كوثر؟ مش ممكن ابقى عاله عليكى…   كوثرعاله ليه يا فتحية؟ انت ترجعى الشغل ويبقى ايرادك وفلوسك..   فتحيةياريتنى سمعت كلامك يا كوثر.. الفلوس مش كل حاجة.. لكن انا ما كنتش عارفة…   كوثرمعلهش يا فتحيه.. كلنا بنغلط المهم ان احنا نتعلم من الغلط بتاعنا..   فتحيةانا شفت ايام وحشة يا كوثر… كنت اروح واقف جنب الدكان واستخبى ورا الحيط لغاية العيال ما يشترو الحلاوة ويرموا الورق فى الارض وبعد ما يمشوا… اطلع من ورا الحيط والم الورق الحلاوة والحسه بلسانى… وكان الراجل صاحب الدكان يضربنى ويقولى امشى يا بنت الكلب… انت بتسرقى الحلاوة.. فتحية تبكى فى الم… كوثر تنظر اليها فى اشفاق شديد…     فتحيةالفقر علمنى الخوف يا كوثر… والفلوس كانت بتطمنى.. بتطمنى اكثر من الحب تبكى     كوثرفتحية.. انت لازم تستريحى دلوقت.. انت تعبانه قوى... تعالى معايا يا فتحية…   فتحيةحاروح فين؟   كوثرتستريحى شوية فى اودتك…   فتحيةاودتى؟ هى لسه موجودة؟   كوثرطبعا.. زى ما هى… ما تغيرتش…. فتحية تعانق كوثر فى حب وامتنان     فتحيةيا حبيبتى يا كوثر.. ربنا يخليكى لى… يتعانقان فى حب وصداقة…       
  
-------------- 


  
الصالة فى شقة نبيلة… نبيلة تجلس على الكنبة والى جوارها ممدوح يضحكان فى سعادة.... ممدوح ينظر فى ساعته.. نبيلة تنظر اليه     نبيلةايه؟ لسه بدرى..   ممدوحميعاد زكريا قرب….   نبيلةلا… لسه بدرى..   ممدوحالوقت معاكى يمر بسرعة… نبيلة تبتسم… تصورى يا نبيلة لو كان ده بيتنا انا وانت.. انا خايف عليكى يا نبيلة…   نبيلةليه؟   ممدوحمجيئى هنا بيعرض حياتك للخطر   نبيلةخطر؟ ايه؟   ممدوحجايز زكريا يرجع صدفه..   نبيلهمش معقول… يسمع صوت عربة تقف على باب البيت   ممدوح ينهض مذعورا…     نبيلةفيه ايه؟   ممدوحانا سمعت صوت عربية… نبيلة تجرى الى النافذة وتطل منها.. يبدو عليها الذعر.. نبيلةمش معقول…. يا خبر.. دى عربيه زكريا.. ممدوح مرتبك بشدة ممدوحايه العمل .. حانزل منين؟ نبيلة مذعورة نبيلةما فيش سلم تانى.. تعالى استخبى هنا.. تشير الى تحت الكنبة     ممدوحفين؟ تحت الكنبة؟   نبيلةايوه.. بسرعة… ممدوح يدخل تحت الكنبة بصعوبة ممدوحمش معقول.. حادخل ازاى؟ يفتح الباب الخارجى ويدخل زكريا.. نبيلة تحاول ان تمثل الهدؤ..     نبيلةاهلا زيكه .. ايه؟ انت سبت العيادة بدرى قوى الليلة..   زكريالا.. انا جاى آخذ جهاز الضغط التانى.. مش عارف الجهاز اللى كان فى العيادة راح فين..   نبيلهايه ضاع؟ زكريا يدخل الى حجرة مكتبه بالبيت…   نبيلة لا تزال تقف فى الصالة وتكلمه 
صوت زكريا ياتى من الداخل…     زكريامش عارف يظهر نسيته فى بيت حد من العيانين..   نبيلةيمكن التمورجى..   زكريالا التمورجى امين جدا.. ده عندى من عشر سنين وما فيش حاجة ضاعت من العيادة.. زكريا يجلس على الكنبة ويفتح الجهاز يجربه     زكرياالجهاز ده مركون بقى له سنين.. يا ترى بيشتغل والا لأ يجرب الجهاز… كلوز اب على وجه ممدوح وهو راقد تحت الكنبة.. يبدو عليه الاضطراب والخوف.. نبيله تقف مضطربة بعض الشئ..     نبيلةلا لازم كويس… لازم بيشتغل زكريا ينظر اليها ويلاحظ اضطرابها     زكرياايه؟ انت مالك؟   نبيلةابدا ولا حاجة…   زكرياانت متغيرة خالص.. لونك مخطوف.. فيه حاجة؟ نبيلة يزيد اضطرابها... نبيلةلا ابدا.. ما فيش حاجة… يمكن تعبانه شوية من وقفة المطبخ زكريا يتاملها ثم يواصل تجربة الجهاز فى صمت.. ينظر اليها فى شك وريبة.. يضع الجهاز فى حقيبته ويسير الى الباب ليخرج.. يعود وينظر الى نبيلة فى شك.. يخرج.. نبيلة تجلس منهارة على الكرسى لحظة.. ممدوح يتكلم من تحت الكنبة فى همس     ممدوحخرج؟   نبيلةاستنى شوية لما اشوفه مشى بالعربية تسير الى النافذة وتطل منها يسمع صوت العربية وهى تبدأ المسيرة   نبيلة تتنفس فى راحة.. تجرى الى الكنبة     نبيلةخلاص مشى.. اطلع يا ممدوح ممدوح يخرج من تحت الكنبة.. ينفض ملابسه ويمسح عرقه…     ممدوحانا مفاصلى سابت خالص..   نبيلةامال انا اعمل ايه؟   ممدوحمش قلت لك يا نبيلة ان مجيئى هنا خطر.. اسمعى يا نبيلة.. انا مش حاجى تانى هنا..   نبيلةواشوفك ازاى يا ممدوح؟   ممدوحتعالى انت عندى…   نبيلةالعمارة بتعاتك فيها دكاترة كتير زمايل زكريا ويعرفونا…   ممدوحيعنى مين حيعرف انك طالعة عندى... يفتح الباب فجاة ويدخل زكريا..   نبيلة تقف مشدوهة وكذلك ممدوح.. زكريا ينظر اليها فى دهشة شديدة..     زكرياايه ده؟ مين ده؟ يقترب من نبيلة فى غضب 
نبيلة ترتجف من المفاجاة تتلعثم… مين ده؟   نبيلةده……. ده………..   زكرياده مين؟ … انطقى   نبيلةده كان زميلى… ممدوح يتحرك قليلا من مكانه     ممدوحايوه…   زكريااخرس.. اتفضل بره.. بره.. ممدوح يخرج مرعا ممدوحمتأسف… زكريا ينظر الى نبيلة نظرة شديدة الغضب والثورة..   كلوزاب على وجه زكريا…   نبيلة تقف امامه فى اضطراب..     نبيلةادينى فرصة يا زكريا اشرح لك.. زكريا يقاطعها فى غضب.. زكريااخرسى.. مش عاوز اسمع ولا كلمة.. عاوز اقول لك انى ما كنتش مغفل.. كنت عارف انت بتعملى ايه من ورايا.. كنت بشك فيكى من مدة.. وصممت على ان اضبطك.. انا مش اعمى.. ومش مغفل..   نبيلةادينى فرصة يا زكريا..   زكريااخرسى يا خاينة.. مش عاوز اشوفك فى البيت ده تانى.. امشى اطلعى بره.. بره.. بره.. يقترب منها ملوحا يده فى وجهها.. نبيلة تبتعد عنه فى خوف وذعر وحزن..     
---------------- 
  
حجرة مكتب فى الجرنال..   كوثر تجلس الى مكتبها تكتب..   يحيى بدر يدخل ومعه اوراق.. يجلس الى مكتبه.. يبدو عليه الغضب…     يحيىخلاص مش قادر اشتغل مع الراجل ده.. كوثر تنظر الى يحيى..   يحيى يواصل كلامه غاضبا.. يحيىمش قادر استحمل تفاهته.. دى مش صحافه .. دى تهريج..   كوثرلازم تنفذ رأيك انت..   يحيىورأى السيد رئيس التحرير..   كوثررايك أنت اهم..   يحيىتقولى لمين يا كوثر الكلام ده..   مادام هو رئيس تحرير وانا محرر بس يبقى رأيه هو الاهم ورأيه هو الصح….   كوثرغلط.. لازم تفرض رأيك ما دام مقتنع بيه..   يحيىازاى بس يا كوثر…؟   كوثرتعرف احنا عبنا إيه يا يحيى؟   ان احنا مش بنقول لرؤسائنا لما يغلطوا لأ…   يحيىاما احنا لو قلنا لا مش حناكل عيش ابدا… ما حدش بيموت من الجوع الخوف هو بيخسر كل حاجة… كوثر تأخذ بعض اوراقها وتدخل الى حجرة رئيس التحرير…   توفيق زكى يجلس الى مكتبه يتحدث مع عصام فريد….   كوثر تدخل.. عصام يقف ليصافحها     عصاماهلا كوثر…   كوثراهلا استاذ عصام كوثر تصافحه فى احترام..   ثم تضع الاوراق امام توفيق زكى دون ان تنظر اليه..     عصامموضوعك اللى فات كان ممتاز يا كوثر   كوثرمرسى قوى يا استاذ عصام   عصامانت لازم تكتبى كتير.. قصدى ما تكتفيش بالمواضيع الصحفية.   انت ممكن تكتبى ادب.. وادب كويس.. توفيق يشعل سيجارة.. يبدو عليه الضيق كوثرانا فعلا باكتب يا استاذ عصام   عصامتكتبى ايه؟   كوثرباكتب قصة طويلة..   عصامبرافو.. حتنشريها فين؟   كوثرمش عارفة..   عصامعلى العموم اكتبيها وهاتيها لى..   اذا اعجبتنى.. انا حانشرها.. يبدو على كوثر الفرح كوثرمرسى قوى يا استاذ عصام تصافحه فى حرارة وتخرج..     توفيقايه المجاملات دى؟ جر شكل ده والا ايه؟   عصامانت عارفنى.. انا مش بتاع الكلام ده..   توفيقعارفك.. وعلشان كده مستغرب..   عصامانا اقصد كل كلمة قلتها لها..   كوثر بتكتب كويس قوى يا توفيق..   توفيقسيبك من حكاية الكتابة دي.. انت كنت بتبصلها بطريقة غريبة قوى.. عصام ينهض ليخرج… عصاميظهر انك فاضى..   توفيقعلى فين؟   عصاممروح..   توفيقمش حنتغدى سوا؟   عصامعندى شوية شغل فى البيت. يصافح توفيق     توفيقعلى العموم حاكلمك الليلة..   عصامطيب   توفيقمع السلامة يا عصام   عصامالله يسلمك عصام يخرج.. توفيق يجلس الى مكتبه يفكر فى وجوم..         
----------------------- 

